<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2009</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2009</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200910--18</head>
          <docDate when="2009-10-21">2009-10-21</docDate>
        </div>
      </front>
      <body>
        <div>
          <note xml:id="i-2a01513d620bd8fb-0">
            ﻿
          </note>
          <note xml:id="i-6b1b54138792e6a4-0">
            Riksdagens protokoll
          </note>
          <note xml:id="i-3c308ff5b520a83e-0">
            2009/10:18
          </note>
          <note xml:id="i-896d3cb24cea934e-0" type="date">
            Onsdagen den 21 oktober
          </note>
          <note xml:id="i-b62239ca97c6e881-0">
            Kl. 09:00 - 20:01
          </note>
          <note xml:id="i-3933b8bb9184c6a8-0">
            1 § Justering av protokoll
          </note>
          <note xml:id="i-33d85d6810cfdc68-0">
            Justerades protokollet för den 15 oktober.
          </note>
          <note xml:id="i-f6a2e8b9020df0c9-0">
            2 § Val av ställföreträdande justitieombudsman
          </note>
          <note xml:id="i-23f64c93fcd63282-0">
            Följande skrivelse hade inkommit:
          </note>
          <note xml:id="i-b8361c2637cb7fab-0">
            Den tid för vilken Hans Ragnemalm är vald att vara ställföreträdande
            justitieombudsman löper ut den 15 november 2009.
          </note>
          <note xml:id="i-efc703751d76f3bb-0">
            Konstitutionsutskottet har berett frågan om val av ställföreträdande
            justitieombudsman.
          </note>
          <note xml:id="i-9aa0a9b1dbe45e9e-0">
            Konstitutionsutskottet föreslår enhälligt att riksdagen från
            den 15 november 2009 till ställföreträdande justitieombudsman
            omväljer Hans Ragnemalm.
          </note>
          <note xml:id="i-4b539dfdeaa6ebb0-0">
            Berit Andnor
          </note>
          <note xml:id="i-540f2ee02a0de371-0">
            Konstitutionsutskottet hade enhälligt föreslagit omval av ställföreträdande
            justitieombudsmannen Hans Ragnemalm från den 15 november 2009.
          </note>
          <note xml:id="i-887f00b156a7eb98-0">
            Kammaren biföll konstitutionsutskottets förslag och utsåg därmed
            för två år från den 15 november 2009 till
          </note>
          <note xml:id="i-3efc3eb72fd2ab3b-0">
            ställföreträdande justitieombudsman
          </note>
          <note xml:id="i-00435311f05926ba-0">
            3 § Anmälan om val av vice ordförande i kulturutskottet
          </note>
          <note xml:id="i-4d6138df4936851f-0">
            Tredje vice talmannen anmälde att Christer Nylander (fp) valts
            till vice ordförande i kulturutskottet från och med den 29 september.
          </note>
          <note xml:id="i-a62ec990630b36b1-0">
            4 § Anmälan om inkomna uppteckningar från EU-nämndssammanträden
          </note>
          <note xml:id="i-3690177db67b943c-0">
            Tredje vice talmannen anmälde att uppteckningar från EU-nämndens
            sammanträden fredagen den 11 september, onsdagen den 16 september
            och fredagen den 18 september inkommit.
          </note>
          <note xml:id="i-1f10e0434be6fc3a-0">
            5 § Meddelande om statistiska uppgifter för riksdagsarbetet
          </note>
          <note xml:id="i-cb3af534b7e3fe17-0">
            Tredje vice talmannen meddelade att statistiska uppgifter för
            riksdagsarbetet under riksmötet 2008/09 hade delats ut till riksdagens
            ledamöter.
          </note>
          <note xml:id="i-9c9590b16df368f6-0">
            6 § Beslut om ärenden som slutdebatterats den 14 oktober
          </note>
          <note xml:id="i-9e7bcb64f2c20ca5-0">
            Punkt 1
          </note>
          <note xml:id="i-1d120c31536f61cc-0">
            Punkt 2
          </note>
          <note xml:id="i-27d100fbf7797692-0">
            7 § Förnyad bordläggning
          </note>
          <note xml:id="i-254c139c9567e407-0">
            Föredrogs och bordlades åter
          </note>
          <note xml:id="i-d53d81c2c953164e-0">
            8 § En ny rovdjursförvaltning
          </note>
          <note xml:id="i-b1d0b009d8723ac8-0">
            Föredrogs
          </note>
          <note xml:id="i-a9b7e05f4cd99a5a-0">
            Anf. 1 HELÉN PETTERSSON i Umeå (s):
          </note>
          <note xml:id="i-40035c85731ee024-0">
            Fru talman! I dag är det äntligen dags att debattera och fatta
            beslut om propositionen om en ny rovdjursförvaltning.
          </note>
          <note xml:id="i-b5c1f41a1d100dd5-0">
            Rovdjursfrågan är, som vi alla vet, en minst sagt het fråga som
            engagerar många i vårt land. Man kan knappast lyfta upp frågan
            om vargen i något som helst sammanhang utan att få väldigt starka
            åsikter på bordet.
          </note>
          <note xml:id="i-41018053bb7e455c-0">
            Tyvärr blir det också ofta en debatt mellan ytterligheter, som
            om det fanns något svart eller vitt i den här frågan. Som i alla
            andra frågor finns det inte det.
          </note>
          <note xml:id="i-b8e31afb329daf30-0">
            Debatten om rovdjuren måste också kunna ske på en balanserad
            och saklig nivå där vi vågar lyfta upp och prata om både de positiva
            fördelarna med att ha livskraftiga rovdjursstammar och de negativa
            konsekvenser som detta de facto har för ett antal människor och
            näringar.
          </note>
          <note xml:id="i-5337ea78af60b4b3-0">
            I debatten får man ofta en känsla av att man vill blunda för
            den ena eller den andra delen av det här. Men så enkelt är det
            sannerligen inte.
          </note>
          <note xml:id="i-0d08defffe0c2ed1-0">
            I mars 2001 beslutade riksdagen om de övergripande målen för
            rovdjurspolitiken. Då beslutades det om etappmål eller miniminivåer
            för de fem stora rovdjursarterna björn, järv, lo, varg och kungsörn.
            Sedan dess har rovdjursstammarna haft en gynnsam utveckling i
            Sverige.
          </note>
          <note xml:id="i-895bf366bdd10b9d-0">
            I januari 2006 tillsattes en ny utredning om rovdjuren och deras
            förvaltning som leddes av Åke Pettersson och som bland annat skulle
            beskriva hur arterna hade utvecklats sedan vi fattade beslutet
            i riksdagen 2001. En gedigen utredning presenterades i december
            2007, och nu nästan två år senare är det dags att ta ställning
            till rovdjursförvaltningens framtid.
          </note>
          <note xml:id="i-9051353402344a02-0">
            De stora rovdjuren är och ska vara en naturlig del av den svenska
            faunan. Vi vill ha en biologisk mångfald i vårt land. Om detta
            är alla partier i riksdagen överens. Det vi inte är överens om
            är hur det ska gå till.
          </note>
          <note xml:id="i-a882ceac147d9ed5-0">
            Vi socialdemokrater är positiva till stora delar av den här propositionen
            men inte allt. Det tänker jag snart återkomma till.
          </note>
          <note xml:id="i-e22957eee6b970f8-0">
            Vi välkomnar förslaget från regeringen om att införa en ökad
            regional förvaltning av rovdjuren. Det var något som vi gick till
            val på 2006. Vi tror att ett ökat lokalt inflytande över rovdjursförvaltningen
            kommer att leda till större förståelse och tolerans. Vi måste
            ha en acceptans ute för den förda rovdjurspolitiken. Annars kommer
            vi inte att kunna föra en lyckad politik på det området.
          </note>
          <note xml:id="i-d9cea9e5415eddf5-0">
            Rovdjursfrågan berör människor på ett sätt som få andra politikområden
            gör. Om man känner att man inte längre kan leva sitt liv på det
            sätt som man har gjort på grund av att rovdjursstammarna har blivit
            för stora i ens närområde känner man sig utsatt och inte sällan
            överkörd, kanske till och med kränkt av den politik som förs.
          </note>
          <note xml:id="i-9f765e7f925db5db-0">
            Att leva med rädsla, oavsett i vilken form det är, är tärande
            för vem som helst. Kanske är inte rädslan alltid helt befogad,
            men när man väl har blivit rädd är man det, oavsett vad det gäller.
            Så är det även när det gäller rovdjuren.
          </note>
          <note xml:id="i-74b5ecaf5e7d3aaa-0">
            För vissa är rädslan mer än befogad. I Torsby i norra Värmland
            bor Anette Back. Hon har en gård där hon försöker att vara med
            och bevara en utrotningshotad lantras Värmlandsfår.
          </note>
          <note xml:id="i-dd7dad3a50453c0d-0">
            Hon har slitit i många år för att få fram en besättning som är
            frisk och godkänd. Hon har skaffat en italiensk fårvaktarhund
            som är en av de raser som man kan använda för att skydda tamdjursbesättningar
            mot vargangrepp. Hon har rejäla elstängsel i hagarna, men hon
            har inget rovdjursstängsel eftersom de är väldigt dyra. De bidragspengar
            som går att söka för det är slut.
          </note>
          <note xml:id="i-083c96918675f53c-0">
            Hon gör allt hon kan för att skydda sina djur. I sommar har hon
            förlorat 17 tackor. Hon har förlorat drygt tio lamm, och framför
            allt har hon förlorat sina två avelsbaggar till vargen.
          </note>
          <note xml:id="i-aa1507c88dcc7872-0">
            Det handlar inte om att vargen kommer dit för att äta. Vargen
            kommer dit för att riva så många djur som möjligt.
          </note>
          <note xml:id="i-ab3d7cadea80bc48-0">
            Hon har nekats skyddsjakt på de vargarna. Man hänvisar henne
            till § 28 om rätten att försvara sina tamdjur vid attack. Det
            säger sig självt att det är ganska svårt att sitta med bössan
            på pass på nätterna och vänta till vargen kommer och attackerar.
            Även om den skulle komma när hon är där är det inte speciellt
            lätt att skjuta i en hage full med tamdjur.
          </note>
          <note xml:id="i-7de05dec08ed1209-0">
            Hon sover med öppet fönster varenda natt på sommaren. Så fort
            hunden skäller eller fåren springer i hagen springer hon ut med
            bössan för att se vad det är som händer för att försöka skydda
            den verksamhet hon har.
          </note>
          <note xml:id="i-6210206a17ced67d-0">
            I sommar fick hon själv skjuta nio tackor i hagen som vargen
            hade skadat illa mitt i natten samtidigt som vargen stod och ylade
            på andra sidan älven. Hon är ett exempel på vad man kan få leva
            med när vargen etablerar sig i ett område som man bor och verkar
            i. Hon är ett exempel på de människor som vi politiker inte får
            låtsas om inte finns när vi formar vår politik.
          </note>
          <note xml:id="i-73d45aca15db50c8-0">
            I de norra delarna av landet har man som bekant en stor konflikt
            mellan rovdjuren och rennäringen. Det problemet har alltid funnits,
            men det har accelererat fort de senaste åren. Den svenska renstammen
            står i dag inför en akut kollaps. Det finns forskare som säger
            att den redan har passerat gränsen för en akut kollaps.
          </note>
          <note xml:id="i-bd2c7da9657d4516-0">
            Många renägare har svårt att få verksamheten att gå ihop över
            huvud taget. Som dagens ersättningssystem ser ut förlorar varje
            enskild näringsidkare stora pengar i verksamheten på grund av
            den rovdjurspolitik som vi har beslutat om.
          </note>
          <note xml:id="i-d4436bf616f05dc7-0">
            Det handlar inte om ersättningar i första hand. Det handlar om
            det rent mänskliga i att förlora sina djur till rovdjur och att
            ta hand om dem som är kvar. Om vi det hoppas jag verkligen att
            alla är överens om vill ha en rennäring i Sverige går inte det
            att kombinera med den rovdjurspolitik som vi har fört.
          </note>
          <note xml:id="i-f81354d5f1b91c38-0">
            Det går inte heller att räkna som många gör när det gäller vargen.
            Man räknar hela Sveriges yta och slår ut antalet vargar på den
            som något slags måttstock för hur många vargar vi ska ha. Vi kan
            inte blunda för rennäringens helt akuta problem i dag.
          </note>
          <note xml:id="i-fe2818328d074bbc-0">
            Fru talman! Som jag sade tidigare anser vi socialdemokrater att
            stora delar av propositionen är ett steg i rätt riktning. Det
            finns ett antal saker dock som vi tycker kunde ha gjorts bättre.
            Jag tänker koncentrera mig på ett av de områdena här i dag, nämligen
            vargpolitiken.
          </note>
          <note xml:id="i-53b0ea3396dcf097-0">
            I regeringens förslag har man en väldigt kortsiktig syn på vargfrågan.
            Man tänker lösa stammens genetiska problematik fram till år 2014.
            Det är drygt fyra år från i dag. Men man ska ha utvärderingen
            klar 2012, vilket i princip ger regeringen bara några år för att
            lösa frågan.
          </note>
          <note xml:id="i-1711680b7442807b-0">
            Det säger sig självt att det är ogörligt. Det säger också sig
            självt att det måste innebära oerhört drastiska metoder. Och det
            gör det.
          </note>
          <note xml:id="i-6cb58912752e2c3f-0">
            I förslaget säger regeringen att man tänker inplantera varg från
            andra länder. Den svenska vargstammen ska tillföras 20 nya individer
            på fyra år. Om de inte naturligt invandrar ska man hämta dem i
            andra länder.
          </note>
          <note xml:id="i-bbba129321a31bf9-0">
            Man säger fyra år, men utvärderingen ska, som jag sade, vara
            färdig till 2012. Det är kontroversiellt, och det är, om jag får
            säga det, ogenomtänkt.
          </note>
          <note xml:id="i-da8e9eeb8d63c932-0">
            Det finns ingen organisation som inför att den här propositionen
            lades fram har drivit frågan om inplantering, förutom möjligen
            Moderata ungdomsförbundet i ett utspel för några år sedan om att
            inplantera ett stort antal vargar. Regeringen verkar stå helt
            ensam bakom den här tanken och den här lösningen.
          </note>
          <note xml:id="i-38d4ff4284824fe0-0">
            De allra flesta förstår att inplantering av varg är ett kontroversiellt
            förslag som om det blir verklighet kommer att väcka väldigt starka
            känslor, vilket jag har förståelse för. När man i en delstat i
            USA gjorde ett försök med inplantering av varg visade det sig
            att förtroendet för den förda rovdjurspolitiken föll med 50 procent.
            Där stannade den kvar sedan och ökade aldrig mer. Anser regeringen
            kanske att vi har så högt förtroende för den förda rovdjurspolitiken
            i dag så att vi kan kosta på oss att det sjunker med 50 procent?
          </note>
          <note xml:id="i-33693a98a2646bc5-0">
            Hur ska ni få acceptans och förståelse hos befolkningen på de
            platser där ni tänker placera ut de nya vargarna? Hur tror ni
            att man kommer att reagera när det kommer folk dit och släpper
            ut vargar, folk som sedan åker därifrån och lämnar allting kvar?
            Var ska ni placera ut vargen?
          </note>
          <note xml:id="i-1c369b81a05984fb-0">
            Det finns ganska många praktiska frågor som verkligen inte är
            lösta och som inte över huvud taget är diskuterade i propositionen.
            Det är som bekant inte bara att åka och hämta vilda djur i ett
            annat land och släppa ut dem. Det finns bestämmelser om karantän
            till exempel. Hur ska det gå till? Vem ska betala det? Och tror
            ni att vargarna stannar kvar och bildar revir där ni har släppt
            ut dem bara för att ni säger åt dem att stanna där?
          </note>
          <note xml:id="i-8f7812675f0c2388-0">
            Framför allt: Om vi planterar in varg från andra länder finns
            det en uppenbar risk att vargstammen anses hållas under armarna.
            Med någon sorts konstgjord andning ska man hålla liv i en vargstam.
            Jag har svårt att se hur förtroendet för den förda rovdjurspolitiken
            därmed skulle öka.
          </note>
          <note xml:id="i-e00ffa3ce9110b41-0">
            Vi socialdemokrater föreslår en 20-årsplan för att lösa frågan
            med genetiken i vargstammen. Vi vill behålla det etappmål vi har
            nått i dag med 200 vargar under den tidsperioden. Stammen ska
            regleras med skyddsjakt och begränsad licensjakt. Vi sätter inte
            ett tak på stammen, just på grund av att vi har en 20-årsplan.
            Vi säger att det är upp till dem som sköter den regionala förvaltningen
            om de vill ha fler vargar än miniminivån som är fastställd för
            det området.
          </note>
          <note xml:id="i-fa9be4a22a696065-0">
            Vi vill att genetiken i stammen förstärks genom naturlig invandring,
            något som redan sker i dag. Rapporter från senare tid visar att
            det finns fler vargar som är på väg ned mot vargreviren. Den typen
            av naturlig invandring kan vi underlätta.
          </note>
          <note xml:id="i-aa54159b1d045176-0">
            Forskningen säger också att de genetiska problemen i stammen
            kan vara avhjälpta på 20 år om det invandrar en varg per år. Det
            måste få ta tid. Att forcera fram den här frågan kommer inte att
            ge någon trovärdighet. Vi måste bli bättre på att hantera de konflikter
            som uppstår. Vi måste bli bättre på att hitta sätt att undvika
            konflikter.
          </note>
          <note xml:id="i-8fcaf3afc63ea8bc-0">
            Ett livskraftigt vargbestånd vilar ytterst på acceptansen för
            den förda politiken. Det sista vi behöver är en politik som kommer
            att spä på konflikterna.
          </note>
          <note xml:id="i-b3e2a534bf9682ca-0">
            Avslutningsvis, fru talman, vill jag återigen påtala att det
            faktiskt finns många bra förslag i den här propositionen men också
            ett antal mindre bra. Flera av dem har det inte funnits tid att
            ta upp i debatten. Tiden är ändå avgränsad. Jag har valt att fokusera
            på den största skiljelinjen för vår del.
          </note>
          <note xml:id="i-47365ffbfd8df19e-0">
            Jag vill också passa på att uttrycka en besvikelse över att vi
            inte har kunnat diskutera frågan över partigränserna innan propositionen
            lades fram. Jag tror att vi hade kunnat vara kreativa i en gemensam
            överenskommelse. Men det intresset fanns tyvärr inte hos majoriteten.
          </note>
          <note xml:id="i-0288b67f4e09eade-0">
            Jag står självklart bakom alla socialdemokratiska reservationer
            i betänkandet. Men av tidsskäl väljer jag här att yrka bifall
            till reservationerna 10 och 27.
          </note>
          <note xml:id="i-095ebfe28d90b07b-0">
            I detta anförande instämde Mats Berglind, Lars U Granberg, Michael
            Hagberg, Ann-Kristine Johansson, Jan-Olof Larsson, Désirée Liljevall,
            Fredrik Lundh, Carina Ohlsson, Leif Pettersson, Anneli Särnblad
            och Karin Åström (alla s).
          </note>
          <note type="speaker" xml:id="i-97955bf97a86529e-0">
            Anf. 2 WIWI-ANNE JOHANSSON (v):
          </note>
          <u who="wiwi-anne_johansson_8236b4" next="cont" xml:id="i-80c0ac8b63fb4b23-0">
            <seg xml:id="i-a112bc1c1901c4a4-0">
              Fru talman! Rovdjur i allmänhet och varg i synnerhet tycks sätta
              fart på känslorna, och det är väldigt lätt att bli kategoriskt
              för eller emot. Det är lätt att räkna rivna får och dödade hundar.
              Det är också lätt att räkna hur få vargar vi har i Sverige per
              kvadratkilometer i förhållande till i andra länder. Det är också
              lätt att säga: Ni som bor i städer, ni förstår inte. Det är lätt
              att ta till generaliseringar som att många, eller rent av alla
              här, tycker si eller så.
            </seg>
            <seg xml:id="i-c8506d2d36be92b6-0">
              Debatten om rovdjuren är inflammerad och ibland till och med
              otäck. Brottsförebyggande rådets rapport som gavs ut i september
              2007, Illegal jakt på stora rovdjur konflikt i laglöst land talar
              sitt tydliga språk. I rapporten kan vi läsa att gärningspersonerna
              inte tycks ha mer kriminalitet i sin bakgrund än andra svenskar,
              utan jakten tycks vara mer kopplad till livsstil. Brotten är enligt
              Brå svåra att utreda. Det handlar om dels stora geografiska ytor
              som är svårtillgängliga, dels sker en del av jakten i samband
              med den legala jakten där devisen Skjut, gräv och tig ibland tycks
              gälla, detta enligt Brottsförebyggande rådet. Men en sådan inflammerad
              debatt ska vi naturligtvis inte föra här i kammaren.
            </seg>
            <seg xml:id="i-e659e8a6a2b87491-0">
              Att det lätt blir övertonat när det gäller rovdjur och inte minst
              varg tror jag handlar om vår inställning till biologisk mångfald
              och hur vi ser på vår roll i det sammanhanget. Vill vi se att
              rovdjur har en viktig roll i ekosystemet eller inte? Om en enda
              av våra toppredatorer dör ut får det negativa återverkningar på
              hela ekosystemet och den biologiska mångfalden.
            </seg>
            <seg xml:id="i-7a81eb7e4b4db2e7-0">
              Därför säger Vänsterpartiet ja till att Sverige får livskraftiga
              stammar av våra fem stora rovdjur. I dag ser det bra ut för både
              björn och kungsörn. Tyvärr ser det mörkare ut för varg, järv och
              lo. Miniminivån för lo har tidigare satts till 300 föryngringar.
              Det har vi inte uppnått. Men regeringen vill trots det minska
              till 250 per år. För att nå en gynnsam bevarandestatus för varg
              och järv är vägen mycket lång.
            </seg>
            <seg xml:id="i-1c1377a811b7f426-0">
              Tillväxttakten för varg har halverats under 2000-talet. Prognosen
              för framtiden är osäker eftersom vargstammen lider av problem
              med inavel, och resultatet av den naturliga invandringen är ännu
              väldigt osäker. Vargen rör sig över stora områden, och den förknippas
              med både sociala och ekonomiska konflikter. Att överbrygga de
              motsättningar som finns mellan en liten men betydande minoritet
              som är kritiska till rovdjuren och rovdjurspolitiken och en majoritet
              som är positiv till rovdjuren i sin närhet är självklart viktigt.
            </seg>
            <seg xml:id="i-add7b59ea54fd102-0">
              Därför menar vi att det är viktigt att Naturvårdsverket verkligen
              utvecklar sin dialog med länsstyrelserna för att få en lokal förankring
              för rovdjurspolitiken. Vi tror att det är svårare att föra en
              nationell rovdjurspolitik om besluten ska fattas och tolkas av
              21 länsstyrelser och lika många viltförvaltningar ute i landet.
              Vi menar att det fortfarande är Naturvårdsverket som fattar det
              slutliga beslutet om eventuell skyddsjakt i nära samarbete med
              länsstyrelser och lokala intressen.
            </seg>
            <seg xml:id="i-316da69c3d6a740a-0">
              Risken att Naturvårdsverket utsätts för påtryckningar ser vi
              som mindre än för lokala företrädare. Däremot kan vi gott tänka
              oss en regionaliserad förvaltning när rovdjursstammen har uppnått
              en gynnsam bevarandestatus. Men tyvärr är vägen dit tämligen lång.
              Jag yrkar därför bifall till reservation 3.
            </seg>
            <seg xml:id="i-759909350ff537c3-0">
              Etappmålet för varg med 20 föryngringar, eller nya valpar, per
              år bör fortsätta att gälla fram till dess vi säkert kan säga att
              vargen har uppnått gynnsam bevarandestatus. Vänsterpartiet tycker
              inte att vi ska frysa vargstammen på dagens nivå om 210 individer.
            </seg>
            <seg xml:id="i-013b7f1b1ae6344a-0">
              Av tonläget av debatten att döma kan man tro att Sverige är det
              vargtätaste landet i Europa, men vi vet att det inte är så. I
              Sverige har vi en knapp halv varg på 1 000 kvadratkilometers yta.
              Det är 20 länder i Europa som har fler än vi och som har fler
              människor på samma yta. Vi bör ha en chans att samsas även i Sverige.
            </seg>
            <seg xml:id="i-df16630d8272d040-0">
              För att ge nytt blod till denna stam som lider av svår inavel
              vill vi underlätta för vargar som naturligt vandrar in i landet.
              Men den moderatledda regeringens modell är att plantera ut nya
              vargar att plantera ut nya vargar, ja, ni hör för att få in nytt
              blod och sedan skjuta av lika många. Det är som om vargar vore
              tennsoldater som man placerar ut som man själv tycker passar,
              och det är lika tokigt som det låter. Jag yrkar bifall till vår
              reservation 11.
            </seg>
            <seg xml:id="i-2d4fafe822d6ef1b-0">
              Fru talman! Jag vill påminna om att där varg orsakar stora problem
              finns möjlighet att skjuta den. Skyddsjakt är möjlig under vissa
              omständigheter. Redan innan förändringen av 28 § i jaktförordningen
              gjordes var det fullt möjligt att skjuta en varg som rev tamboskap
              inom inhägnat område och som angrep en hund som angreps även utanför
              inhägnat område. Dödandet av vargen måste dock ske i omedelbar
              anslutning till att vargen har angripit och skadat eller dödat
              tamdjuret och det ska inte ha gått att avvärja angreppet genom
              att skrämma bort den.
            </seg>
            <seg xml:id="i-c7d6e278236f9e70-0">
              Lagen formulerades så för att det ska vara möjligt att bevisa
              att just ett vargangrepp har skett. En alltför lättvindig skrivning
              av paragrafen ökar risken för missbruk och försvårar eller omöjliggör
              bevisföringen för åklagarsidan. Landets åklagarväsen pekade på
              detta vid ett flertal tillfällen när det gav remissvar på olika
              förändringsförslag för 28 § jaktförordningen. En lättvindig skrivning
              av paragrafen skulle kunna öka risken för att fler vargar och
              andra rovdjur skjuts illegalt. Att åklagare ska kunna bevisa om
              vargar skjutits illegalt i skogen eller inte förefaller närmast
              omöjligt, och det visar också statistiken.
            </seg>
            <seg xml:id="i-81bafb8bd2ad59f7-0">
              Förutom skyddsjakt beslutad av Naturvårdsverket menar Vänsterpartiet
              att det är fullt tillräckligt att det finns möjlighet att skjuta
              varg som det var innan 28 § i jaktförordningen förändrades. Jag
              yrkar bifall till vår reservation 22.
            </seg>
            <seg xml:id="i-a108bec301e360a0-0">
              Grundfrågan är om vi egentligen vill ha någon varg. Den får gärna
              finnas här tycks det, bara inte just här . Vi har alla fått massor
              av brev från människor som är engagerade i rovdjursfrågan, den
              ene är för och den andre emot.
            </seg>
            <seg xml:id="i-daefe20da0dda229-0">
              Det här har en person skrivit: Här kommer något att jämföra med.
              De problem våra rovdjur ställer till med är något man får ta med
              när man ska bestämma vad som är rimligt innan en population av
              rovdjur decimeras. Ingen, och jag menar ingen, kan acceptera detta
              härunder och samtidigt kräva att vargstammen hålls på utrotningsnivå
              utan att dra på sig epitetet hycklare. Sedan är det en lång rad
              älgolyckor som denna person, som ni säkert också har fått brev
              ifrån, radar upp. Det är den enes sätt att se på saken.
            </seg>
            <seg xml:id="i-2fa10f6e2e264102-0">
              Ett annat brev som visar den andra sidan kom i går. Det är en
              person som har haft sin åttaåriga schillertik ute på hardrev där
              hunden inte kom tillbaka. Där står: Det var förtvivlade jägare
              som ringde polisen och länsstyrelsens besiktningsman som strax
              anlände och konstaterade att det var ett vargangrepp. Det är helt
              klart varg, säger Britt-Marie Nordquist, länsstyrelsens besiktningsman,
              efter att ha besiktigat stövartiken på plats.
            </seg>
            <seg xml:id="i-78f86cf5e8746e99-0">
              När ska detta elände ta slut, frågar sig Freddy Kjellström som
              är ordförande i Svenska Stövarklubben.
            </seg>
            <seg xml:id="i-f1bf36665e146f40-0">
              Man måste naturligtvis säga att varje olycka på väg som orsakas
              av vad det vara månde förstås är en för mycket. För en hundägare
              är varje olycka när ens kamrat dödas en för mycket. Det vill jag
              verkligen inte förringa. Det är verkligen förfärligt i varje enskilt
              fall. Jag menar att fallet med schillertiken verkligen är jättetragiskt.
              Det är lika tragiskt och sorgligt hur ens hund än förolyckas,
              men vargen är ju på inget sätt den största faran för hunden. Som
              ni säkert alla vet är det trafiken som är den största faran för
              lösa hundar. Därefter är det jägare, som av misstag dödar fler
              hundar än alla rovdjur gör tillsammans under ett år.
            </seg>
            <seg xml:id="i-b6f8fa6b9ab35fa6-0">
              Under perioden 20002005 dödades eller skadades 84 hundar av varg
              eller annat rovdjur. 135 hundar dödades eller skadades av vådaskott
              från jägare. 7 238 hundar dödades eller skadades under samma period
              i trafikolyckor. Detta enligt försäkringsbolaget Agria som försäkrar
              200 000 registrerade hundar. Statistik visar också att en hund
              i timmen körs ihjäl under löshundsjakten. Vi kan komma ihåg detta
              också.
            </seg>
            <seg xml:id="i-45107c90c0559c0c-0">
              Fru talman! Hur många hundar som dödas finns det ganska god statistik
              på. Hur många vargar som dödas illegalt finns det ingen tillförlitlig
              statistik på, av naturliga skäl. Men att det förekommer omfattande
              tjuvjakt är dokumenterat.
            </seg>
            <seg xml:id="i-e57aa70ae1ff8fe4-0">
              Brottsförebyggande rådets granskning visar en ökad användning
              av fällor för att döda. I två fall har de kunnat konstatera att
              man har använt gift. Snöskoter har använts för att jaga rovdjur
              enligt nästan var femte anmälan om illegal jakt. Poliser och tjänstemän
              trakasseras och hotas när de hanterar frågor om illegal jakt.
              Sociala orsaker och misstro gör att inga vittnen träder fram.
            </seg>
            <seg xml:id="i-9b5de5e8d024a8d9-0">
              Jaktbrotten är dessutom svåra att förebygga eftersom förberedelse
              och försök till illegal jakt inte är kriminaliserat. Vi tycker
              att det är viktigt att kriminalisera även förberedelser till jaktbrott.
            </seg>
          </u>
          <note xml:id="i-09fe7663d18de7c3-0">
            Jag yrkar bifall till reservation 23.
          </note>
          <u who="wiwi-anne_johansson_8236b4" prev="cont" xml:id="i-ad7982cc8414bdd4-0">
            <seg xml:id="i-9ad88de72d328ee7-0">
              Regeringens proposition, En ny rovdjursförvaltning , innehåller
              inga förslag som på ett realistiskt sätt visar hur vi i Sverige
              ska uppnå en gynnsam bevarandestatus för de fem stora. Min uppfattning
              är att bevarandet av rovdjuren inte kan ske utan att det finns
              en bred acceptans för rovdjurens närvaro. Min ambition är att
              en ändrad lydelse av 28 § jaktförordningen ska ge denna effekt.
              Så sade jordbruksministern i en interpellationsdebatt som jag
              hade med honom inför förändringen av § 28 i jaktförordningen.
            </seg>
            <seg xml:id="i-64e32c3b22ef1816-0">
              Min fråga till er som här företräder regeringen är följaktligen
              om ni tycker att den förändringen har fungerat som jordbruksministern
              hoppades, eller är det licensjakten som nu ska ge samma effekt,
              det vill säga ingen alls vad gäller en bredare acceptans för rovdjuren.
            </seg>
          </u>
          <note type="speaker" xml:id="i-7de227f745e9eb92-0">
            Anf. 3 TINA EHN (mp):
          </note>
          <u who="tina_ehn_f52113" xml:id="i-b9c80e6527158bd7-0">
            <seg xml:id="i-beccecde714b7676-0">
              Fru talman! Sverige är ett rikt land, ett fritt land, ett land
              med stora vidder, ett land som hänger ihop med andra länder och
              ett land som i hundra år bedrivit aktiv naturvård. Det är något
              vi bör vara stolta över. Vi ser nu att med regeringens förda politik
              ändras vissa inriktningar inom naturvården och den biologiska
              mångfalden. Vi ser det i budgetsatsningarna och vi ser det i dag
              med det förslag till ny rovdjursförvaltning som ligger på bordet.
            </seg>
            <seg xml:id="i-c72e72781e3cfa3c-0">
              Det har varit många turer runt den svenska rovdjurspolitiken.
              Det är många rykten, många upprörda känslor och många knutna nävar.
              En del är upprörda för att rovdjuren finns, en del för att de
              är för många, en del för att de tar andra byten och en del för
              att de är för få.
            </seg>
            <seg xml:id="i-bd63747dd78d83be-0">
              När jag läste den utredning som handlar om människors olika inställning
              till rovdjuren, den så kallade Fjäll-Mistrautredningen, som är
              en av de få verkliga undersökningar som finns om inställningen
              till rovdjur i olika områden, blev jag förvånad över den tolerans
              och det intresse som ändå finns för våra rovdjur. När jag också
              läste regeringens förslag såg jag att det talades väldigt mycket
              om att skapa acceptans för rovdjuren, precis som om den acceptansen
              inte alls fanns. Enligt bland annat utredningen Fjäll-Mistra finns
              det en stor acceptans och en positiv grundinställning till våra
              rovdjur. Det är uppenbart. Men det finns så klart också skillnader
              i acceptansen i olika delar av landet. Så är det absolut.
            </seg>
            <seg xml:id="i-caf12eceed7c69b6-0">
              En restaurang i Dalarna i mars, på menyn stod det Stygga vargens
              köttbullar! Barnmeny med budskapet Stygga vargen vi känner igen
              det från sagan. För oss som kom in för att äta, en grupp som i
              tre dagar spårat varg i trakterna tillsammans med erfarna spårare
              och fått mycket riklig information om hur intelligenta och lekfulla
              dessa individer är, kändes det här budskapet riktigt irriterande.
              Varför tala om stygga vargen för barn som kanske inte har någon
              annan relation till djuret?
            </seg>
            <seg xml:id="i-9f9b1b9b2c9b4629-0">
              Vi bekräftar gärna gamla ställningstaganden, som mer liknar fördomar,
              utan att ifrågasätta, även i en matsedel. Att bygga upp rädsla
              är en effektiv styrmekanism, som bekant. Som tur är lever vi i
              en modernare tid. Vi kan många gånger ifrågasätta och se på saker
              i ett större sammanhang.
            </seg>
            <seg xml:id="i-1a4d930cc3f0604e-0">
              Vi behandlar alltså en ny rovdjurspolitik, och jag kan säga att
              jag har fått många upprörda mejl från människor. Det är människor
              som trodde att vi var mer moderna och hade en modernare syn på
              det här. De känner sig överkörda på ett odemokratiskt sätt av
              att den framgångsrika rovdjurspolitik som har verkat nu ska byta
              inriktning. Från att ha haft en politik som har lyckats få en
              ökad tillväxt inom flera av arterna ska de nu begränsas, många
              gånger utan riktigt underbyggda skäl.
            </seg>
            <seg xml:id="i-109b4efcb3cc474b-0">
              Man pratar mycket om acceptansen. Vem skapar acceptansen? Är
              det Stygga vargens meny på en restaurang i Dalarna? Är det genom
              att hota med att landsbygden kommer att dö? Är det genom att tillåta
              utökad jakt på hotade arter? Knappast!
            </seg>
            <seg xml:id="i-3c0cc35ff9e54317-0">
              Då är det väl bra med inflytande från dem som är berörda, kan
              man tycka, som det föreslås i det här betänkandet och i propositionen.
              Absolut! Vi i Miljöpartiet tycker alltid att det är bra med en
              dialog och en lokal förankring. Men det är inte alltid man ska
              eftersträva en förändrad beslutsnivå, och det är absolut inte
              vår mening att det är bra att i detta läge delegera beslut över
              en förvaltning till regionala viltförvaltningsdelegationer som
              ska vara underställda länsstyrelserna. Att vara rådgivande är
              en sak, att vara beslutande är en helt annan sak.
            </seg>
            <seg xml:id="i-5fe913ba23b7e00a-0">
              Vi har ett större ansvar än så, och vi har ett nationellt ansvar
              vare sig vi gillar det eller inte. Vi har ett ansvar enligt EU:s
              art- och habitatdirektiv och det ansvaret måste vi visa. Det gör
              vi inte genom att flytta förvaltningen till en regional nivå,
              tror vi, och dessutom sänka nivåerna för den svenska rovdjursstammen.
            </seg>
            <seg xml:id="i-1db4f3ed98023e0f-0">
              En annan mycket viktig sak att ta upp i den här debatten är just
              det som Brottsförebyggande rådet har skrivit i sitt remissyttrande
              över den föreslagna regionala förvaltningen.
            </seg>
            <seg xml:id="i-df1a34d16b0a4da7-0">
              Brå säger att det finns en risk med ett sådant förfarande. Uttalandet
              kommer just från forskningen om den illegala jakten. Brå säger
              att det sker olika former av otillåten påverkan mot personer som
              arbetar med rovdjursfrågor på länsstyrelserna. Det finns också
              risk för att påtryckningarna kommer att öka om den aktuella länsstyrelsen
              går mot tongivande lokala krafter. Det här är mycket allvarligt,
              och det är ingenting som man kan strunta i.
            </seg>
            <seg xml:id="i-302a344fed798cf9-0">
              Vi har ett ansvar även för rovdjuren, trots att de gör vad de
              gör och äter vad de äter.
            </seg>
            <seg xml:id="i-3603071248aeb551-0">
              I Sverige finns kanske en varg som har lyckats leva och bli gammal.
              Han heter Ulrik. Hans revir, Ulriksbergsreviret, återfinns sydost
              om Fredriksberg på båda sidor om länsgränsen mellan Dalarna och
              Örebro. Reviret omfattar också en liten del av Värmland. Ulrik
              och hans fem syskon föddes på försommaren 1998. Den 27 februari
              1999, när Ulrik korsade en skogsväg, besköts han av tjuvjägare
              och skadades allvarligt, men han överlevde. Sommaren 1999 bildade
              han ett par med en hona, det så kallade Grangärdesreviret. På
              försommaren 2000 får Ulrik sin första kull med tre valpar. I november
              samma år, när valparna är knappt ett halvår gamla, försvinner
              plötsligt den sändarförsedda tiken, och det finns indikationer
              på att familjegruppen utsatts för tjuvjakt. Ulrik blir ensam med
              de tre knappt halvårsgamla valparna, och han uppfostrar dem på
              egen hand.
            </seg>
            <seg xml:id="i-fd20aff4b8ad955c-0">
              Sommaren 2001 träffar Ulrik en tik från Gravendalsreviret. De
              bildar nu det så kallade Ulriksbergsreviret. Det gick inte att
              konstatera att de fick några valpar 2002.
            </seg>
            <seg xml:id="i-f21f19a4cd806910-0">
              Inför 2003 fanns alla tecken på att en föryngring skulle ske
              i Ulriksbergsreviret. Men den 25 februari 2003 tappade forskarna
              kontakten med tiken. Det sker samma dag som märkningen ska ske.
              Man bedömde att tiken dog samma dag, och det styrktes av upprepade
              ylningar från Ulrik natten efter att hon försvann när han försökte
              att få kontakt med henne igen. Gravendalstiken har aldrig återfunnits,
              och det anses med anledning av funna spår, bland annat skoterspår,
              högst sannolikt att hon är illegalt dödad.
            </seg>
            <seg xml:id="i-2d3990182a5cfc76-0">
              Ulrik lämnas ensam för andra gången.
            </seg>
            <seg xml:id="i-5b2c54397fbdb29a-0">
              Vintrarna 20032004 och 20042005 kan man spåra Ulrik som ensam
              varg i sitt revir. Sommaren 2005 träffar han ännu en tik, och
              under försommaren 2006 fick han sin andra kull på fem valpar.
            </seg>
            <seg xml:id="i-c2925d899c1b5d2e-0">
              År 2007 får Ulriksbergsreviret valpar igen. Flocken består av
              fem sex valpar. Den 10 juli finner man tiken död i trakten av
              Årjäng. Omständigheterna tyder på förgiftning.
            </seg>
            <seg xml:id="i-5ad8cdcc7a01c7cd-0">
              Man vet inte säkert om Ulrik lever i dag. Hans sändare slutade
              fungera den 29 april 2007, och sedan dess har man inte lyckats
              dna-analysera honom. Man har indikationer på att han levde åtminstone
              under vintern 20072008.
            </seg>
            <seg xml:id="i-7477a397b63f9772-0">
              Sammanfattningsvis har Ulrik under sitt liv förlorat två av sina
              tre honor till följd av sannolik tjuvjakt. Samma gäller för hans
              mor. Han har också blivit påskjuten vid ett känt tillfälle. Hans
              far dog i sina bästa år till följd av ett medfött ryggfel. Av
              Ulriks tre kullar på totalt elva valpar vet man med säkerhet att
              sex i dag är döda, tre är sannolikt illegalt dödade, två är dödade
              under skydds- respektive licensjakt och en är dödad av tåg. Hur
              det står till för de övriga fem valparna vet man inte i dag.
            </seg>
            <seg xml:id="i-7af6984006a90d2a-0">
              Så långt historien om Ulrik.
            </seg>
            <seg xml:id="i-2285a2210be61d10-0">
              Det finns en gemensam syn på de två stora hoten mot vargstammen.
              Det är dels den genetiska situationen med en alltmer inavlad vargstam
              som stammar från tre individer, dels den omfattande tjuvjakten.
              Man kan ju tycka att det vore klädsamt att lägga fram realistiska
              lösningar på problemen i en ny politik, men regeringen väljer
              att föreslå en del saker som alla ska träda i kraft samtidigt.
              Man ska flytta vargar för att stärka genetiken, men samtidigt
              inför man licensjakt. Det ska vara en regional förvaltning med
              tre förvaltningsområden och med en sammansättning av representanter
              från olika samhällsintressen. Vi kan verkligen fråga oss om det
              här är en godare demokratisk ordning med en beslutskonstellation
              av en så oklar juridisk karaktär.
            </seg>
            <seg xml:id="i-4eae67aba583c271-0">
              I betänkandet föreslår man att vargstammen ska frysas. Vi har
              nått ett etappmål, men det är inte samma sak som ett mål eller
              ett tak. Varg ska kunna jagas via både skyddsjakt och licensjakt.
              Vi har ungefär 220 vargar i Sverige, och de är belastade på grund
              av inavel. De genetiskt svaga individerna ska skjutas, och vargar
              ska flyttas inom landet från andra håll.
            </seg>
            <seg xml:id="i-e82148ad2c9f711e-0">
              Miljöpartiet vill i stället göra det möjligt för vargen att naturligt
              förflytta sig, så kallad naturlig invandring, och likt den politik
              som har gällt fram till nu tillåta enstaka föryngringar utanför
              renskötselns åretruntmarker.
            </seg>
            <seg xml:id="i-aada72b53af89f50-0">
              Vi tror inte att det är det minsta lämpligt eller mer demokratiskt
              att tillåta licensjakt på en art som finns med på listan över
              hotade arter enligt art- och habitatdirektivet. Vi förstår inte
              hur man plötsligt kan tycka att 220 vargar utgör ett tak. Det
              är bara ett delmål som skulle utvärderas för att kunna anta ytterligare
              ett mål.
            </seg>
            <seg xml:id="i-bc6896aeecaeab49-0">
              Vi tror däremot att betydelsen för acceptansen är skyddsjakt
              på de individer som orsakar större problem än andra. Men det utrymmet
              blir mindre om licensjakten införs.
            </seg>
            <seg xml:id="i-2084b880ccebac87-0">
              Vi anser att det är fel att sänka miniminivån på antalet lodjur.
              Även lodjur behöver det genetiska utbytet med bland annat den
              finska stammen och också den ryska stammen. Vi anser att den politik
              som fastställdes 2001 med en viss minskning av lodjursstammen
              i norra Sverige får ske först när tillräckligt många lodjur har
              etablerat sig i Götaland så att stammen nationellt inte minskar.
            </seg>
            <seg xml:id="i-b28c4f129bbf9d7b-0">
              Jag hoppas att det tydligt framgår att Miljöpartiet inte ser
              rovdjurens existens i Sverige som en fråga om överlevnad. Vi anser
              att de har en roll i ekosystemen. Rovdjur tillhör den svenska
              faunan och har en roll som toppredator. Jag vill påminna om att
              vi har ett större ansvar för de stora rovdjuren än att som det
              framgår i förslaget i dag begränsa och minimera. Vi är valda att
              ta det ansvaret. Det är möjligt att göra det.
            </seg>
          </u>
          <note xml:id="i-7dd4e7acf2c3add5-0">
            Därmed vill jag avsluta med att yrka bifall till reservationerna
            4, 11, 22 och 24.
          </note>
          <note type="speaker" xml:id="i-ed2021892be37149-0">
            Anf. 4 BENGT-ANDERS JOHANSSON (m):
          </note>
          <u who="bengt-anders_johansson_c30723" next="cont" xml:id="i-e7475c8249e9eea3-0">
            <seg xml:id="i-4176f0c511e0eb48-0">
              Fru talman! Inledningsvis vill jag yrka bifall till betänkandets
              förslag i sin helhet.
            </seg>
            <seg xml:id="i-6e6266ac590f214a-0">
              Syftet med förslaget är att vi inom alliansen vill visa att vi
              tar ansvaret för den biologiska mångfalden på allvar och att vi
              arbetar intensivt för en fortsatt samexistens mellan människor
              och rovdjur genom att på ett balanserat sätt stå upp för de fem
              stora rovdjuren i den svenska faunan. Det här betänkandet visar,
              om inte annat, att politik är det omöjligas konst. Jag påstår
              att i det här betänkandet förenar vi motstående intressen på ett
              balanserat och bra sätt. Betänkandet är ett bra bevis på detta.
            </seg>
            <seg xml:id="i-ff3523eff2cb3c45-0">
              Vad är bakgrunden till detta? Vi har länge levt i avsaknad av
              en trovärdig och accepterad rovdjurspolitik. Vi har en av Europas
              starkaste tillväxttakt av rovdjur. Vardagsbekymren i konfliktytan
              har ökat i takt med att rovdjursnumerären har ökat. Avståndet
              mellan människor i rovdjursområden och beslutsfattarna har upplevts
              som ljusår.
            </seg>
            <seg xml:id="i-87b69ee417bb649f-0">
              Serena Cinque pekar i sin avhandling I vargens spår på att myndighetsutövningen
              i avsaknad av tydliga riktlinjer i viss mån har blivit godtycklig.
              Tidigare socialdemokratiska regeringar visade brist på empati
              och utvecklade en utpräglad tondövhet, vilket förstärkte konfliktytan.
              Man valde att skjuta upp och begrava saker och ting i utredningar.
              Vänstern och Miljöpartiet styrde och ställde.
            </seg>
            <seg xml:id="i-1e486a0d5e10d139-0">
              Det bristande medborgarinflytandet gjorde att fäbodsägare, tamdjursägare,
              markägare, jägare och rovdjursföreträdare inte fick komma till
              tals, utan allt sköttes internt inför stängda dörrar.
            </seg>
            <seg xml:id="i-2fccbcbce3faadca-0">
              Kruppa fäbod kanske många har hört talas om. En av dem som bor
              där på somrarna heter Per Hållnissa. Han var på mitt rum för ungefär
              en månad sedan och beskrev sitt liv med sina föräldrar på sin
              fäbod. Han är tätortsbo, bor här i Helsingfors men bor sedan många
              år på fäboden på somrarna. Han är uppväxt där, och han är småbarnsförälder.
            </seg>
            <seg xml:id="i-47c126e7cbe9f1c5-0">
              Det var flera angrepp hos dem i somras, ett av angreppen i deras
              direkta åsyn. Det gjorde ett outplånligt intryck på familjen Hållnissa.
              Det har gjort att de känner en osäkerhet, en otrygghet inte minst
              för sina barns skull. Det är just den här typen av rädslor som
              vi måste lyssna till och ta till oss för att möjligtvis kunna
              åstadkomma en förbättring.
            </seg>
            <seg xml:id="i-574c949ea0ba4bd7-0">
              När det gäller fäbodar rent allmänt har de förutsättningar för
              en unik biologisk mångfald. Fäbotanken bygger just på att man
              inte har djuren innanför hägn, det är det som är poängen. Det
              finns tamdjursarter som man räddar genom fäbodsdriften, men också
              den fauna och flora som bildas på fäbodarna är unika.
            </seg>
            <seg xml:id="i-ee6f49c08a807bb4-0">
              Jag konstaterar att en tät rovdjursstam i direkt anslutning till
              en fäbod är någonting oförenligt. Det fungerar inte. Jag utgår
              från att viltförvaltningsdelegationerna i sin beskattningsutformning
              tar hänsyn till detta.
            </seg>
            <seg xml:id="i-ee723cfb5b12c8c4-0">
              Vi inom alliansen har besökt fäbodar. Vi har besökt rennäring,
              vi har besökt rovdjurscentrum, vi har varit i verkligheten för
              att ta till oss av dessa konflikter för att kunna medverka till
              en bättre politik.
            </seg>
            <seg xml:id="i-4b785b148c1392a9-0">
              Alliansregeringen har väldigt tydliga riktlinjer. Sverige ska
              ha livskraftiga rovdjursstammar, men det måste till åtgärder för
              att en bättre samexistens ska komma till stånd och en ökad accept.
              Vi ska dessutom uppfylla våra internationella åtaganden. Det är
              statement som ligger i botten för vår politik. Vi har under den
              här mandatperioden ändrat § 28 redan två gånger för att just tillmötesgå
              människors rättmätiga behov av att skydda sina tamdjur.
            </seg>
            <seg xml:id="i-7526735dd1f69224-0">
              Vad innehåller förslaget? Ja, det är tre delar. Det handlar om
              organisation, om att flytta förvaltningen närmare de berörda människorna.
              Länsstyrelserna ges ett utvidgat ansvar att ha hand om delegationer
              från Naturvårdsverket. Under länsstyrelsen ska bildas viltförvaltningsdelegationer
              som blir beslutande. I viltförvaltningsdelegationerna ska det
              finnas en bred representation av lokala och regionala företrädare.
              Detta är en väldigt viktig punkt. Detta understöds också av EU-kommissionens
              inriktning, nämligen att man ska flytta besluten närmare människor.
              Landshövdingen i länet kommer att vara ordförande i respektive
              viltförvaltningsdelegation. För att öka samförståndslösningar
              och samplanering ska det bildas rovdjursförvaltningsområden i
              landet.
            </seg>
            <seg xml:id="i-d7335ffb4ebb0093-0">
              Vad är då själva förvaltningsinriktningen? Nu har jag talat om
              organisationen. Jo, förvaltningsinriktningen är att vi ska se
              till att vi får en livskraftig rovdjursstam på alla de fem stora.
              För att hjälpa till med detta kommer vi redan i vinter att införa
              jakt på varg och samtidigt tillfälligt begränsa tillväxten av
              vargstammen. Vi kommer också att medge minskning av lodjursstammen
              som är ganska ojämnt fördelad i landet. Begränsningen på vargen
              är på 210. Detta ska paras med att vi ska stärka den genetiska
              statusen för just vargen eftersom den är uttunnad. Det ska göras
              i första hand genom att underlätta invandring och i andra hand
              genom att flytta redan invandrade individer och att förbereda
              för möjligheten att flytta in varg utifrån.
            </seg>
            <seg xml:id="i-212237c98b4fcc1e-0">
              Den tredje delen i förvaltningsinriktningen är att det ska göras
              en utvärdering av rovdjursförekomsten och då speciellt vargen.
              I den här utvärderingen kommer det att finnas en bred representation
              med lokalt och regionalt inflytande. Utvärderingen ska redovisas
              senast den 1 juli 2012.
            </seg>
            <seg xml:id="i-1c7ef1077607791d-0">
              Några allmänna kommentarer: När det gäller viltförvaltning generellt
              måste det finnas en balans mellan mänskliga aktiviteter, foder,
              bytesdjur och rovdjur. Grunden till vår viltstam generellt sett
              är den fotosyntetiska produktionen av foder. Sedan har vi idisslare
              eller gräsätare och predatorer, och däremellan finns det ett samband.
              Jag hoppas att vi i framtiden ska kunna ha detta samlat, inte
              förvalta olika rovdjursslag för sig och skog för sig. Det ska
              hänga ihop, för det gör det i verkligheten. Vi måste någon gång
              lära oss att vi ska ta utgångspunkt i naturen och inte i mänskliga
              revir.
            </seg>
            <seg xml:id="i-ac4788c014a9e871-0">
              Jag utgår från att det sedan länge vid Naturvårdsverket och berörda
              länsstyrelser planerats för att genomföra jakt på varg i vinter.
              Om inte, är det hög tid att sätta i gång. Det finns ingen ursäkt
              för att inte komma i gång i vinter.
            </seg>
            <seg xml:id="i-4dbe94fd6b579738-0">
              När det gäller den allmänna avvägningen av konfliktytan mellan
              mänskliga intressen och rovdjur får det aldrig råda någon tvekan
              om att när rimliga skyddsåtgärder har vidtagits och det ändå är
              en konflikt måste det alltid vara människans intressen som går
              före.
            </seg>
            <seg xml:id="i-a58e37e3d6c1a41e-0">
              Vi i allianspartierna lovade före valet, och nu levererar vi.
              Jag påstår att det här betänkandet innebär en framgång för människor
              och en framgång för rovdjuren därför att vi, förhoppningsvis,
              ska kunna minska tjuvjakten. Vi kommer att stärka de genetiska
              förutsättningarna. Det här är också en framgång för tamdjuren.
              För alla berörda parter ger detta betänkande en framgång.
            </seg>
            <seg xml:id="i-0f95d5cfc6ed1d6b-0">
              Vad har vi på oppositionssidan i den här frågan? Vi har en socialdemokrati
              som inte vill ha något tak under utvärderingstiden. Det är mycket
              märkligt därför att det innebär att det blir samma system som
              nu gäller, nämligen att det kommer att gå som det har varit. Man
              vill ha en delutvärdering 2015 och nästa 2029. Man har inte någon
              adaptiv förvaltning med i resonemanget. Jag blir lite fundersam
              när jag läser deras motion om § 28. Där står det att det bara
              gäller djur innanför hägn. Det är möjligt att det är en felskrivning,
              men man vill ha en återgång till det som tidigare gällde.
            </seg>
            <seg xml:id="i-1d1814039777c20d-0">
              Vänstern säger att ingen delegation ska ligga kvar på Naturvårdsverket.
              Man vill inte ha någon jakt, och man vill försämra § 28 så att
              det bara ska gälla djur innanför hägn. Det innebär åter att du
              inte har någon möjlighet att skydda dina fäbodsdjur och hundar.
              Man vill inte heller stå bakom en minskning av lostammen.
            </seg>
            <seg xml:id="i-4656a6f57657bc0b-0">
              Miljöpartiet säger: Ingen delegation till länsstyrelsen eller
              till lokala beslutsfattare, ingen jakt. Man vill försämra § 28
              och ändra tillbaka till vad som gällde 2006, om jag har läst rätt.
              Det innebär att det först är vid ett upprepat anfall som man får
              vidta en åtgärd. Man vill dessutom ha varg i renbetesland men
              ingen minskning av lostammen.
            </seg>
            <seg xml:id="i-5741c2573810c5ae-0">
              Kära åhörare! Vad är då den samlade strategin från oppositionen?
              Vem är det som bestämmer? Är det två mot en, eller bestämmer det
              största partiet? Gäller den förra regeringens beslutsordning att
              två små bestämmer över den store, återigen att svansen viftar
              med hunden? Det är ett viktigt besked mindre än ett år före valet.
            </seg>
            <seg xml:id="i-d8f0a4977afd65bf-0">
              En röst på vänsterblocket är en röst för en dramatisk tillbakagång
              och en ändlös kamp, återigen, för tamdjursägare, landsbygdsboende,
              friluftsmänniskor och jägare.
            </seg>
          </u>
          <note xml:id="i-837614635b7733bd-0">
            Anf. 5 HELÉN PETTERSSON i Umeå (s) replik:
          </note>
          <u who="bengt-anders_johansson_c30723" prev="cont" xml:id="i-8d9d12633be3f8d8-0">
            <seg xml:id="i-818ea1e642007421-0">
              Fru talman! Jag kan ge besked på en gång. Om Bengt-Anders Johansson
              tror att vi kommer att backa när det gäller 28 § har han fel.
              Jag hittar själv inte någon sådan skrivning i betänkandet, så
              jag vet inte var Bengt-Anders Johansson har hittat något som kan
              ge någon antydning åt det hållet.
            </seg>
            <seg xml:id="i-4fce84c853a0dcbf-0">
              Jag vet inte riktigt hur Bengt-Anders Johansson tänker när han
              säger att vår plan för vargen, att behålla miniminivån och inte
              sätta tak, skulle göra att vi skulle stanna kvar vid den politik
              som förs nu, för det är ju helt felaktigt. En förvaltningsplan
              på 20 år och dessutom en regional förvaltning är det som ligger
              till grund för att inte låsa stammen vid 200 individer i 20 år.
            </seg>
            <seg xml:id="i-e8a82a0908fb0ff7-0">
              Om vi ska ha en regional förvaltning måste den också ha beslutsrätt.
              Det är inte en beslutande regional förvaltning om vi säger: Ja,
              det är jättebra att ni vill ha vargar, men vi har bestämt att
              ni inte får ha mer än totalt 200. Ni måste skjuta dem därutöver.
              Om de är överens om att de vill ha fler vargar i regionerna än
              de som de har blivit tilldelade, är det väl klart att de ska få
              ha det. Det är det som det handlar om och ingenting annat.
            </seg>
            <seg xml:id="i-bdaeeef50fa238c2-0">
              Jag märker att Bengt-Anders Johansson snyggt glider förbi frågan
              om inplanteringen i sitt anförande. Jag kan förstå det, för det
              är en besvärlig fråga, men jag vill ändå ha svar. Hur tänkte ni
              när ni kom fram till förslaget om inplantering av varg från andra
              länder? Det finns inte någonstans något stöd för det. Var ska
              de utplanteras? Hur ska man kunna särskilja de nya vargarna från
              de gamla vid jakt? Vad händer om man råkar skjuta en ny varg?
              Blir man då anklagad för illegal jakt eller grovt jaktbrott? Hur
              ser det ut rent praktiskt? Och hur ska ni hinna se något resultat
              av genetiken på en hel stam fram till, som du säger, den 31 juli
              2012?
            </seg>
          </u>
          <note type="speaker" xml:id="i-3490fdc8c525487f-0">
            Anf. 6 BENGT-ANDERS JOHANSSON (m) replik:
          </note>
          <u who="bengt-anders_johansson_c30723" next="cont" xml:id="i-e7475c8249e9eea3-1"/>
          <note xml:id="i-10f33f1d231e02fa-0">
            Fru talman! Detta om 28 § står i er motion, bara upplysningsvis.
          </note>
          <u who="bengt-anders_johansson_c30723" prev="cont" xml:id="i-8d9d12633be3f8d8-1">
            <seg xml:id="i-ac04882ae54cdb9b-0">
              Jag påstår att införandet av ett tak under utvärderingstiden
              är den mest aktiva riktlinjen för myndigheterna. Ni lämnar till
              myndigheterna, precis som ni har gjort hittills, att självständigt
              avgöra hur det här ska hanteras. Det är just där det politiska
              ansvaret brister från Socialdemokraterna. Ni är alltså i princip
              på samma bog som Vänstern och Miljöpartiet. Därför, Helén Pettersson,
              tala nu om för oss vilken linje av de tre som kommer att gälla.
              Är det den gamla socialdemokratiska regeringens linje, nämligen
              att det är småpartierna som ska styra och ställa? En oerhört väsentlig
              fråga är om ni vill vara med i matchen eller om ni passar och
              backar in bakom Vänstern och Miljöpartiet. Det tycker jag att
              du ska ge ett tydligt och rakt svar på.
            </seg>
            <seg xml:id="i-6e13ed8af1e2d98a-0">
              När det gäller inplanteringen visar just den det ansvar som vi
              vill ta för vargstammen. Det är ett ansvar för den biologiska
              mångfalden. Det är just kombinationen av att vi kan hålla ett
              tillfälligt tak samtidigt som vi för in nya gener på ett aktivt
              sätt som är trollspöet och lösningen. Det saknar ni, vilket gör
              att er politik är fullständigt resultatlös. Det är precis som
              det har varit.
            </seg>
            <seg xml:id="i-84f448e56f116707-0">
              Fru talman! Med tanke på hur noga Bengt-Anders Johansson verkar
              ha läst vår motion är det förvånande att vår långsiktiga och ganska
              genomgripande strategi för vargpolitiken, som finns beskriven
              där, verkar ha gått honom förbi.
            </seg>
            <seg xml:id="i-06880ace884af89d-0">
              Det är absolut skillnad på en vargpolitik som ska gälla i två
              till fyra år och en som ska gälla i 20 år, så klart. Att sätta
              ett tak när man gör en 20-årsplan är inte att respektera en regional
              förvaltning. Däremot tror jag, och jag hoppas att det är så som
              majoriteten också har tänkt när man beslutat om den regionala
              förvaltningen, att det ska finnas ett visst mått av beslutanderätt
              också där. Annars blir alltihop bara ett spel för gallerierna.
            </seg>
            <seg xml:id="i-3b50bd360a490a54-0">
              Vad gäller samarbetspartierna har det gått väldigt bra för oss
              att driva en gemensam politik sedan vi förlorade det senaste valet.
              Jag tror inte att vi kommer att ha något problem med det framöver
              heller. Jag vet också att man inte ska kasta sten i glashus. Och
              det har inte varit helt enkelt för majoriteten, om jag har förstått
              det rätt, att komma fram i den här frågan, men ni har ju onekligen
              lyckats.
            </seg>
            <seg xml:id="i-de219a3a687728fa-0">
              Det är trevligt att du är omtänksam och bekymrad över vad som
              kommer att hända efter att vi har vunnit valet 2010. Men tro mig,
              det kommer att ordna sig till det bästa då också.
            </seg>
            <seg xml:id="i-dc406233b73f4285-0">
              Jag tycker fortfarande att vi får för lite praktiska svar på
              hur denna inplantering av varg ska gå till och också var det förslaget
              egentligen kommer ifrån. Det är ingen som tycker att det är en
              bra idé. Det finns ingenstans där det har visat sig funka bra
              på varg. Ni pratar om att ni vill att acceptansen ska öka lokalt
              samtidigt som man ska släppa vargar hemma i någons område och
              sedan åka därifrån. Det ska sedan hanteras lokalt av befolkningen.
              Hur ska det öka acceptansen? Och, återigen, hur ska man kunna
              skilja de nya vargarna från de gamla vid jakt?
            </seg>
          </u>
          <note xml:id="i-14a46f36b2386216-0">
            Anf. 7 HELÉN PETTERSSON i Umeå (s) replik:
          </note>
          <note type="speaker" xml:id="i-6382edd3aaae4e7d-0">
            Anf. 8 BENGT-ANDERS JOHANSSON (m) replik:
          </note>
          <u who="bengt-anders_johansson_c30723" xml:id="i-90688cbd4d78814b-0">
            <seg xml:id="i-8d3f9bb690f258e2-0">
              Fru talman! Ja, alla åhörare hörde att vi inte fick något svar
              på vem det är som kommer att bestämma under nästa mandatperiod,
              om vänsteralliansen olyckligtvis skulle få majoritet. Man går
              alltså in i ett fullständigt töcken när det gäller den rovdjurspolitik
              som alliansen nu är oerhört tydlig med att ta tag i för människornas,
              rovdjurens och tamdjurens bästa. Det är ett viktigt besked vi
              har fått i dag.
            </seg>
            <seg xml:id="i-a0497ca33db2f917-0">
              När det gäller inplanteringen handlar det väldigt mycket om teknik,
              alltså på vilket sätt den ska göras. Det skulle vara mig förmätet
              och mycket främmande, med mina bristande detaljkunskaper om hur
              inplanteringen ska göras och när vi har myndigheter som har fått
              det uppdraget, att tala om hur det ska gå till. Men jag är alldeles
              övertygad om att det finns förutsättningar att lyckas. Det måste
              lyckas för att vi ska klara den genetiska statusen på rovdjuren,
              vilket vi värnar om mer än vad vänsterblocket gör eftersom vi
              är beredda att ta till denna extraordinära åtgärd. Men som sagt
              handlar det i första hand om en naturlig invandring. Och dessbättre
              har det de senaste åren visat sig att det har kommit in ett par
              tre nya djur. I går fick jag information från en av vargforskarna
              att en av dem dessutom har reproducerat sig, vilket är väldigt
              glädjande.
            </seg>
            <seg xml:id="i-629c0aa77aa241fd-0">
              Jag kan bara avslöja för Helén Pettersson, i den mån hon inte
              visste det, att de viktigaste vargarna i regel är märkta med radiosändare,
              vilket gör att det går att skilja ut djur i naturen. Men, som
              sagt, det här är inget större bekymmer. Den som vill problematisera
              det hela gör precis som Helén Pettersson och sätter upp alla svarta
              skynken som bara går. Det är viktigare att vi får till stånd en
              bättre genetisk utveckling än att hålla på och problematisera
              som vänsteralliansen gör.
            </seg>
          </u>
          <note type="speaker" xml:id="i-9d41be6553c6f67b-0">
            Anf. 9 WIWI-ANNE JOHANSSON (v) replik:
          </note>
          <u who="wiwi-anne_johansson_8236b4" xml:id="i-148a7f1af0076e65-0">
            <seg xml:id="i-266e1c9e75499276-0">
              Fru talman! Jag funderar också över var ni har fått det där med
              inplantering av varg ifrån. Finns det någonstans där det har fungerat
              väl? Det känns lite som att det är fort och fel. Och ni ska utvärdera
              den nya politiken på två och ett halvt år.
            </seg>
            <seg xml:id="i-c937a880658b5a0d-0">
              Jag vill ställa en fråga till Bengt-Anders. I den interpellationsdebatt
              som jag hade med jordbruksministern, och som jag refererade till
              i mitt anförande, inför förändringen av 28 § sade jordbruksministern
              att hans uppfattning var att bevarandet av rovdjuren inte kan
              ske utan att det finns en bred acceptans för rovdjurens närvaro.
              Min ambition, sade han då, är att en ändrad lydelse av 28 § jaktförordningen
              ska ge den effekten.
            </seg>
            <seg xml:id="i-a90a1ab9f10db879-0">
              Då undrar jag: Har ni redan nu kunnat se att förändringen av
              28 § jaktförordningen har inneburit någon förändring? Har det
              blivit större acceptans? Var det alltså lyckat att göra den förändringen?
              Om inte, varför går ni i så fall vidare och vill ha begränsad
              licensjakt? Då kan ni inte tycka att den har varit lyckad. Den
              har alltså inte ökat acceptansen för rovdjuren, om jag förstår
              det rätt. Hur ser Bengt-Anders på jordbruksministerns förhoppning
              och ambition?
            </seg>
            <seg xml:id="i-0182b9ec22717189-0">
              När det gäller inplantering, var har man fått idén ifrån? Har
              den funkat någonstans?
            </seg>
          </u>
          <note type="speaker" xml:id="i-1b2262270ddf65fd-0">
            Anf. 10 BENGT-ANDERS JOHANSSON (m) replik:
          </note>
          <u who="bengt-anders_johansson_c30723" xml:id="i-90688cbd4d78814b-1">
            <seg xml:id="i-57804295ebc062bb-0">
              Fru talman! Var har idén kommit ifrån? Ärligt talat vet jag inte.
              Det spelar mindre roll, för det man ska ta ställning till är om
              det kan vara en tillgång eller inte. Alla som har sysslat med
              djuravel vilket jag delvis har gjort vet att om man vill förstärka
              eller få en bättre genetisk status, oavsett om det handlar om
              hundar, kor eller hästar, är det bra att emellanåt få in nya friska
              gener. Det är en mycket gammal kunskap, men det verkar som att
              vänsterblocket står fullständigt handfallna och häpna inför upptäckten
              att nya gener kan göra en stam friskare. Det är grundläggande
              avelsarbete som har gett den kunskapen. Men hej och hå, välkomna
              till verkligheten och förnyad kunskap!
            </seg>
            <seg xml:id="i-8176336931140bf1-0">
              Jag fick också frågan om vi har gjort någon utvärdering av §
              28. Det senaste beslutet började gälla den 1 maj 2009. Det är
              rätt magstarkt att vänta sig att vi redan efter fyra månader skulle
              ha kunnat se några effekter av detta. Men de människor jag möter,
              och framför allt tamdjursägare, känner i dag en emotionell tillfredsställelse
              över att man återigen har en möjlighet att avvärja ett angrepp
              innan det har påbörjats.
            </seg>
            <seg xml:id="i-e660d5a8482a4e23-0">
              Detta är oerhört viktigt. Enligt den gamla § 28 gällde upprepat
              anfall, vilket innebar att en djurägare skulle avvakta ett rovdjursangrepp
              på sitt tamdjur, oavsett vilket tamdjur, innan man fick angripa.
              Det var en fullständigt omänsklig linje som den förra socialdemokratiska
              regeringen drev.
            </seg>
          </u>
          <note type="speaker" xml:id="i-1d050e740f49c660-0">
            Anf. 11 WIWI-ANNE JOHANSSON (v) replik:
          </note>
          <u who="wiwi-anne_johansson_8236b4" xml:id="i-148a7f1af0076e65-1">
            <seg xml:id="i-42769a829932d197-0">
              Fru talman! Jag kan försäkra Bengt-Anders Johansson att vi har
              hört talas om att man kan förnya gener genom att föra in nya djur.
              Vi är helt på det klara med att det går till så. Men då handlar
              det om tamdjur. Vargen är inget tamdjur, så det fungerar inte
              riktigt på samma sätt.
            </seg>
            <seg xml:id="i-223d394e6fbb9813-0">
              Jag fick svaret att ni inte vet var idén kommer ifrån. Då kan
              ni inte heller svara på om det är en beprövad metod när det gäller
              vilda rovdjur, som i detta exempel vargar, utan det är en chansning
              som inte har stöd någonstans ifrån. Men ni inför det, och snabbt
              ska det gå. Det känns lite fort och fel. Man hinner inte se vad
              det ena man gör leder till innan man inför en ny del som går åt
              samma håll.
            </seg>
            <seg xml:id="i-1e7a6023e07ac21e-0">
              Förhoppningen var att acceptansen för rovdjuren skulle öka. Bengt-Anders
              Johansson säger att han har mött hundägare och jägare som är nöjdare
              och mer tillfreds. Men om förändringen har fungerat, varför ska
              ni i så fall tillföra licensjakten? Varför ska ni begränsa antalet
              vargar? Då har det inte fungerat. Varför är ni aldrig nöjda? Är
              det nollvision ni vill uppnå? Ska vi bara ha vargar och andra
              rovdjur i djurparker?
            </seg>
          </u>
          <note type="speaker" xml:id="i-508158530ba7449b-0">
            Anf. 12 BENGT-ANDERS JOHANSSON (m) replik:
          </note>
          <u who="bengt-anders_johansson_c30723" xml:id="i-90688cbd4d78814b-2">
            <seg xml:id="i-1691215921538176-0">
              Fru talman! Ibland vet jag inte vart debatten leder. Det sista
              var sällsynt magstarkt, nämligen att vi skulle stå för en nollvision
              för rovdjuren. Det är en fullständigt fabricerad uppfattning som
              Wiwi-Anne Johansson gör sig till tolk för. Jag tror inte att någon
              uppfattar att det är vår linje. Jag har varit mycket tydlig med
              att vi står upp för de fem stora rovdjuren. Vi gör det på ett
              sådant sätt att vi kan få en ökad accept och en bättre samexistens
              samtidigt som vi vill förbättra den genetiska statusen. Uppenbarligen
              är man från vänsterblocket inte speciellt intresserad av den genetiska
              statusen, men vi är beredda att vidta åtgärder som är lite ovanliga.
            </seg>
            <seg xml:id="i-63edc936662225d7-0">
              Wiwi-Anne Johansson påstår att allt ska gå så snabbt. I brist
              på handling under tidigare regeringars ansvar har behovet av åtgärder
              ökat. Därför är det viktigt att påbörja detta och försöka få en
              ändring till stånd så snabbt som möjligt. Vi har nämligen varit
              ute i verkligheten och lyssnat på människor. Jag rekommenderar
              det; det är nyttigt. Då får man höra vad som trycker människor
              och vilka bekymmer de har.
            </seg>
            <seg xml:id="i-eee16eff1aeac905-0">
              Vi tar nu på ett balanserat sätt ansvar för detta, vilket gör
              att vi kan förena två olika intressen. Den som påstår att vi har
              gått ena parten till mötes far med osanning. Vi har hittat en
              gyllene medelväg som kommer att visa sig framgångsrik.
            </seg>
          </u>
          <note type="speaker" xml:id="i-9723d2e96baed85b-0">
            Anf. 13 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-1">
            <seg xml:id="i-ffeccd7b23953454-0">
              Fru talman! Jag reagerade starkt på Bengt-Anders Johanssons berättelse
              om fäbodbruket. Det smög sig in en mening om att man var orolig
              för angreppen, inte minst för sina barns skull. Vad menar Bengt-Anders
              när han säger så? Det är precis detta som stora stygga vargen
              handlar om, nämligen värderingar, värderingar och värderingar.
              Jag är allergisk mot de värderingar som han lägger in när han
              säger så. Det vore bra att få ett svar. Ska vi verkligen skrämma
              upp barnen och varandra? Det händer att hundar hoppar in bland
              djur och river och biter ihjäl. Inte säger vi då till barnen att
              vi är oroliga för deras säkerhet. Detta är en viktig detalj i
              diskussionen.
            </seg>
            <seg xml:id="i-20a99e317db6718b-0">
              Förhoppningsvis kommer licensjakten att minska tjuvjakten. Det
              hoppas jag också. Men vet vi det?
            </seg>
          </u>
          <note type="speaker" xml:id="i-b4c51d905aea3d90-0">
            Anf. 14 BENGT-ANDERS JOHANSSON (m) replik:
          </note>
          <u who="bengt-anders_johansson_c30723" xml:id="i-90688cbd4d78814b-3">
            <seg xml:id="i-0c50aac8dd581d3c-0">
              Fru talman! Jag börjar med indignationen angående oron för barnens
              skull. Jag citerade en medborgare som var hos mig och berättade
              om sina känslor. Han var tätortsbo, inte jägare eller tamdjursägare.
              Han sade precis detta till mig. Om du besöker verkligheten, Tina
              Ehn, kommer du också att möta denna typ av påståenden. Det var
              ett citat.
            </seg>
            <seg xml:id="i-fec8371a4b3a005e-0">
              Vad har vi för belägg för att tjuvjakten minskar? Enligt forskarna
              har tjuvjakten på björn minskat sedan vi började jaga den på ett
              mer adekvat sätt. Det är väl ett bevis så gott som något. Allt
              talar för att det är så.
            </seg>
            <seg xml:id="i-d32afe4e02c4247f-0">
              Kan Tina Ehn berätta för oss vem det är som kommer att få inflytande
              över den kommande rovdjurspolitiken om vänsterblocket får majoritet
              i nästa val? Socialdemokraterna kunde inte förklara hur detta
              skulle gå till, naturligtvis mot bakgrund av att man misslyckades
              med att få till en vettig rovdjurspolitik när man hade ansvaret
              under förra mandatperioden. Är det Tina Ehns linje som gäller?
              Eller Wiwi-Anne Johanssons? Eller Helén Petterssons? Snälla, ge
              oss ett besked! Det är viktigt.
            </seg>
          </u>
          <note type="speaker" xml:id="i-991efaa5e727837b-0">
            Anf. 15 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-2">
            <seg xml:id="i-d0a8513c1f8f0238-0">
              Fru talman! Man kan antingen välja att diskutera hur den framtida
              rovdjurspolitiken skulle se ut om oppositionen hade makten eller
              också kan man välja att diskutera regeringens förslag till ny
              rovdjurspolitik, vilket vi har på bordet i dag.
            </seg>
            <seg xml:id="i-9f9c9cb6fbd7351b-0">
              Vi har inte diskuterat vilken rovdjurspolitik vi vill ha framöver.
              Vad vi gör i dag är att diskutera den rovdjurspolitik som alliansregeringen
              presenterar.
            </seg>
            <seg xml:id="i-28112211b60ece0d-0">
              Bengt-Anders Johansson får naturligtvis citera en annan person.
              Jag ber om ursäkt om jag tolkade det som att Bengt-Anders framförde
              sina synpunkter. Desto viktigare är det att visa att detta är
              värderingar som kommer fram och som går från mun till mun. Ibland
              får man analysera varifrån de kommer. Är det sagan om stora stygga
              vargen?
            </seg>
            <seg xml:id="i-6f4145a60681f8e2-0">
              Jag ska fortsätta med att ta upp frågan om illegal jakt som är
              ett av de stora problemen när det gäller vargen och rovdjuren.
            </seg>
            <seg xml:id="i-cb7c4eaa7ccfe16e-0">
              I regeringens förslag säger man att man tänker återkomma till
              frågan om att försök och förberedelse till grovt jaktbrott bör
              kriminaliseras.
            </seg>
            <seg xml:id="i-2d85536c660f0293-0">
              Jag har också ställt en fråga till miljöministern om det, men
              fått samma svar som det som står i propositionen. Jag tycker att
              det hade varit ett framsteg att lyfta fram det problemet och göra
              något åt det.
            </seg>
          </u>
          <note type="speaker" xml:id="i-29a969246d4a7732-0">
            Anf. 16 BENGT-ANDERS JOHANSSON (m) replik:
          </note>
          <u who="bengt-anders_johansson_c30723" xml:id="i-90688cbd4d78814b-4">
            <seg xml:id="i-d8e814ad193cdc41-0">
              Fru talman! Nu har vi hört företrädare nummer två för vänsteralliansen
              vara väldigt tydlig med att man inte har någon framtidspolitik
              för ett eventuellt samregerande när det gäller rovdjurspolitiken.
              Det är ett svart hål. En röst på vänsteralliansen är detsamma
              som att ta en lott på ett lotteri det kan bli si eller så.
            </seg>
            <seg xml:id="i-d137ee5b0df8a52c-0">
              Erfarenhetsmässigt kommer det att vara så att det är Vänstern
              och Miljöpartiet som kommer att styra den framtida rovdjurspolitiken
              om, vilket Gud förbjude, det blir ett regeringsskifte.
            </seg>
            <seg xml:id="i-665333b99772c7a9-0">
              Det är alltså en tillbakagång till det som gällde före 2006.
              Det är en ändlös kamp för människor att försöka få förståelse
              för sina bekymmer. Kom ihåg det, ni som lyssnar på detta.
            </seg>
            <seg xml:id="i-c5166a7e23967b5e-0">
              När det gäller grovt jaktbrott och jaktbrott över huvud taget
              är jag fullständigt överens med Tina Ehn. Det finns ingen som
              helst ursäkt för jaktbrott.
            </seg>
            <seg xml:id="i-69d9bf653a67e436-0">
              De är illgärningsmän eller -kvinnor. De är alltså brottslingar.
              De har ingenting med jakt att göra. I min värld är jägare de som
              följer reglerna och jagar på ett etiskt, bra och korrekt sätt.
              De som ägnar sig åt illegal jakt ska ovillkorligen tas om hand
              och tas bort. De skapar bara bekymmer för hela den övriga jägarkåren
              och alla andra.
            </seg>
            <seg xml:id="i-dc03b3e9877efe16-0">
              Jag vet att det för närvarande pågår en beredning i Regeringskansliet
              mellan Justitiedepartementet och Jordbruksdepartementet för att
              få pusselbitarna på plats.
            </seg>
            <seg xml:id="i-1cdff901b5ab3b69-0">
              Vi har inte olika uppfattning. Vi står enade om att vi måste
              bekämpa den illegala jakten. Den har inte i ett modernt samhälle
              att göra.
            </seg>
          </u>
          <note type="speaker" xml:id="i-0a9e111a63ea22e8-0">
            Anf. 17 CLAES VÄSTERTEG (c):
          </note>
          <u who="claes_vasterteg_c3eca8" next="cont" xml:id="i-8230435f4b2774b4-0"/>
          <note xml:id="i-f1dbf5288d5c0829-0">
            Fru talman! Jag börjar med att yrka bifall till förslaget i betänkandet
            och avslag på samtliga reservationer.
          </note>
          <u who="claes_vasterteg_c3eca8" prev="cont" xml:id="i-dcb32a3e53d4c29b-0">
            <seg xml:id="i-b461204a31dd956a-0">
              Inför valet 2006 var Centerpartiet tydligt med att Sverige behöver
              en ny rovdjurspolitik. Vi behöver en ny rovdjurspolitik som tar
              sin utgångspunkt i att vi ska ha livskraftiga rovdjursstammar
              i Sverige. Vi i Centerpartiet lovade att om vi fick ansvaret efter
              valet skulle vi arbeta för en politik som tog människors oro på
              allvar. Vi lovade att de människor som berörs av rovdjursangrepp
              skulle få ett större inflytande, och vi var tydliga med att vi
              ville se en rovdjurspolitik som gör det möjligt att leva och verka
              på landsbygden.
            </seg>
            <seg xml:id="i-b54dacf196766973-0">
              Vi har lyssnat på de många människor i Sverige som känner otrygghet
              när deras djur utsätts för det ena rovdjursangreppet efter det
              andra. Vi har lyssnat på fåruppfödare i Horred i Sjuhäradsbygden,
              i Vrena i Sörmland och i Lekvattnet i Värmland, för att nämna
              några.
            </seg>
            <seg xml:id="i-fd819aa53ee4722c-0">
              Vi har lyssnat på hjärtskärande berättelser om hur dessa människor
              fått flera års arbete förstört. Vi har lyssnat på hur de ser att
              deras livsverk hotas av rovdjursangrepp.
            </seg>
            <seg xml:id="i-d5cc985c602a3a9f-0">
              De tidigare socialdemokratiska regeringarna var väldigt duktiga
              på att lyssna. De lyssnade och lyssnade, men inget hände. I stället
              valde de att sticka huvudet i sanden när larmet gick om rivna
              får och inavlade vargstammar. På något sätt känns det som om man
              trodde att den här debatten skulle försvinna och så överlät man
              på Miljöpartiet och Vänsterpartiet att sköta rovdjurspolitiken.
              Det bidrog bara till att misstron mot rovdjursförvaltningen tilltog
              och acceptansen minskade.
            </seg>
            <seg xml:id="i-b28397292e3a6eae-0">
              När alliansregeringen tog över 2006 var förväntningarna enorma.
              Därför är jag både stolt och nöjd när jag nu kan konstatera att
              Centerpartiet och alliansregeringen än en gång levererar.
            </seg>
            <seg xml:id="i-d693cadbb989bb96-0">
              Den nya rovdjursförvaltning som vi kommer att fatta beslut om
              i dag kommer att bidra till att öka acceptansen samtidigt som
              den tar hänsyn till både naturvårdsintressen och intressen från
              djurägare och andra berörda i områden med rovdjur.
            </seg>
            <seg xml:id="i-8ca6466a301c71d0-0">
              Den nya rovdjursförvaltning vi i dag fattar beslut om kommer
              att innebära ökat regionalt ansvar och lokalt inflytande över
              förvaltningen av rovdjuren samt begränsning av vargstammens tillväxt
              genom licensjakt och fortsatt skyddsjakt. Vi har kraftfulla åtgärder
              för att göra vargstammen friskare. Vi sänker miniminivån för lo.
              Vi tillsätter en utvärdering för långsiktiga mål och en utredning
              om toleransnivå för rennäringen.
            </seg>
            <seg xml:id="i-7ab32805875080eb-0">
              Fru talman! Den nya rovdjursförvaltningen kommer att innebära
              ökat regionalt ansvar och att besluten fattas närmare dem som
              berörs. Länsstyrelserna får ett utvidgat ansvar över förvaltningen
              av rovdjuren jämfört med i dag, och Naturvårdsverket kommer att
              kunna föra över rätten om licensjakt och skyddsjakt till länsstyrelserna,
              givet att det finns reproducerande stammar i länen.
            </seg>
            <seg xml:id="i-a82adbab4e077041-0">
              Samtidigt som vi föreslår en regionalisering av rovdjursförvaltningen
              garanterar vi en livskraftig rovdjursstam. Det innebär att delegeringen
              av beslut om jakt och skyddsjakt endast får ske om en rovdjursstams
              antal överstiger den fastställda nationella miniminivån. Det betyder
              konkret att om stammen minskar i antal och understiger den nationella
              miniminivån och därmed det mål som riksdagen har fastställt minskar
              det regionala beslutsfattandet då vi uppnått den situation som
              är önskvärd.
            </seg>
            <seg xml:id="i-390a53a8cf35ca6b-0">
              Fru talman! Etappmålet för varg är den del i regeringens förslag
              som inte helt oväntat har fått mest uppmärksamhet i medierna och
              bland allmänheten. En del har velat framställa det som att förslaget
              innebär slutet för den svenska vargstammen. Det är allt annat
              än en korrekt beskrivning. Många verkar ha glömt bort att antalet
              vargar har ökat väldigt snabbt de senaste åren. I slutet av 1970-talet
              fanns det endast tre vargar i Skandinavien. Vintern 19992000 hade
              antalet ökat till ett sjuttiotal individer, för att i dag med
              råge överstiga 200 individer. Den svenska vargstammen har gjort
              en fantastisk comeback antalsmässigt, och det råder inget tvivel
              om att den är här för att stanna.
            </seg>
            <seg xml:id="i-d7857b13f63b88b5-0">
              När jag läser oppositionens motioner och det som berör etappmål
              för varg slår det mig hur vitt skilda uppfattningar partierna
              har. Socialdemokraterna vill, vilket har framkommit i debatten
              här, ha ett etappmål på 200 vargar. Miljöpartiet däremot anser
              att vargstammens tillväxt ska få fortsätta, och nämner i svepande
              ordalag att en isolerad stam som den svenska kräver i storleksordningen
              2 0005 000 djur för att vara livskraftig. Det är två målbilder
              som milt sagt avviker ganska kraftigt från varandra.
            </seg>
            <seg xml:id="i-f9478f3692e37afa-0">
              På den ekonomiska politikens område har vänsteroppositionen lovat
              besked om ungefär ett år om hur deras gemensamma alternativ ser
              ut. Min enkla fråga är: När får vi och Sveriges befolkning besked
              om vänsteroppositionens rovdjurspolitik? Det vore hedervärt att
              ge besked om det i god tid före valet så att människor har två
              tydliga alternativ att välja mellan.
            </seg>
            <seg xml:id="i-d4bafcc4f693986a-0">
              Som sagt har den offentliga debatten om vargfrågan dess värre
              ofta haft en missvisande fokusering på antalet vargar när det
              i själva verket är vargarnas genetiska status som är det mest
              intressanta.
            </seg>
            <seg xml:id="i-467b5f1620e4d0a4-0">
              I och med att den skandinaviska vargstammen härstammar från endast
              tre individer gäller det att vi arbetar kontinuerligt och långsiktigt
              med att förbättra den genetiska statusen. I första hand vill vi
              från alliansens sida underlätta för naturligt invandrade vargar
              att förflytta sig från renskötselområdet till vargpopulationen
              i Mellansverige. I andra hand vill vi genom aktiv utplantering
              öka den genetiska variationen i den svenska vargpopulationen.
              Det är nödvändigt eftersom den genetiska statusen på vargstammen
              är så problematisk. Ska vi komma till rätta med dessa problem
              krävs det aktiva åtgärder för att förbättra vargstammens genetiska
              situation. Stammen visar bland annat tydliga tecken på inavelsdepression,
              och det har konstaterats fall med vargar som har haft ryggkotsdefekter,
              hjärtfel, njurfel med mera på grund av inavel.
            </seg>
            <seg xml:id="i-5c6abef94612b2a2-0">
              Det är tack vare åtgärderna för att stärka vargstammens genetiska
              status som tillväxten av den svenska vargstammen inte behöver
              vara av samma omfattning som hittills. Och det är tack vare åtgärderna
              som vargstammen kommer att kunna hållas på en nivå som långsiktigt
              skapar en större acceptans för vargen i vår fauna och i förlängningen
              en större acceptans för de beslut som fattas i denna kammare.
            </seg>
            <seg xml:id="i-9eb4abde2a915af1-0">
              Det är lätt att sitta här i Helsingfors och säga att antalet
              vargar ska tiofaldigas när det är andra människor i andra delar
              av landet som lever med dessa djur nära inpå sig.
            </seg>
            <seg xml:id="i-fc402d384b9d9503-0">
              Genom att man inför en planerad licensjakt kommer de individer
              som bär på dåliga anlag att kunna avlägsnas från vargpopulationen.
              Det kommer att reducera risken för fortsatt spridning av dåliga
              anlag samtidigt som genetiskt viktiga vargindivider får leva vidare.
              Det kan låta lite grymt, men på lång sikt kommer det att gynna
              den svenska vargstammen. Man skulle kunna likna det vid ruttna
              äpplen i en korg. Rensar man inte bort den skadade frukten riskerar
              den att sprida sig. Jag tror att de flesta här inne håller med
              mig om att ett mindre antal friska äpplen är att föredra framför
              en hel korg med ruttna äpplen.
            </seg>
            <seg xml:id="i-ed9e67a2c7d8dcea-0">
              Fru talman! Jakten är ett redskap för att förbättra vargstammens
              genetik. Hade vi från alliansen inte lämnat detta utrymme för
              en begränsad och strängt kontrollerad licensjakt på varg hade
              arbetet med att uppnå en mer gynnsam bevarandestatus varit svårare.
            </seg>
            <seg xml:id="i-ad561a96746babf3-0">
              Det räcker inte att göra som Socialdemokraterna gör gång på gång,
              det vill säga att sticka huvudet i sanden ännu en gång. Man har
              från socialdemokratins sida hakat upp sig på regeringens förslag
              att plantera in friskt genetiskt material för att stärka den svenska
              vargstammen. I stället vill man vänta i 20 år för att 20 vargar
              eventuellt ska invandra på naturlig väg. Varför ska man vänta
              så länge? Med regeringens förslag får vi motsvarande effekt under
              en kortare tidsperiod, och vi får också en möjlighet till större
              handlingsfrihet.
            </seg>
            <seg xml:id="i-27c529d30d319e45-0">
              Jag är fullt medveten om att utplanteringen kan anses provocerande
              för en del människor, och jag har respekt för det. Men regeringens
              och alliansens bedömning är att utplanteringen är nödvändig för
              att vi ska kunna begränsa tillväxten på varg.
            </seg>
            <seg xml:id="i-dbfbc4c8bb7893e7-0">
              Statens jordbruksverk kommer i samråd med Naturvårdsverket att
              ha i uppdrag att ta fram rutiner för hur förstärkningen av vargstammens
              genetik ska organiseras och genomföras. Därtill kommer det att
              krävas att jägarorganisationerna, inom ramen för bland annat det
              allmänna uppdrag som de har, påbörjar arbetet med en lokal förankring
              av processer med flytt och införsel av vargar för att garantera
              att legitimiteten för rovdjursförvaltningen inte minskar.
            </seg>
            <seg xml:id="i-9243d51c5c91dcbb-0">
              Fru talman! Det är mindre än ett år kvar till valet, och de rödgröna
              vill gärna framställa sig som ett trovärdigt alternativ till alliansen.
              Lika mycket som deras budgetmotioner spretade åt olika håll när
              de presenterades för några veckor sedan spretar nu deras syn på
              den svenska rovdjurspolitiken.
            </seg>
            <seg xml:id="i-5c9de0499c930998-0">
              Av det som jag har pratat om i dag är oppositionen i stort sett
              inte överens om något. Vi kan konstatera att Socialdemokraterna
              accepterar regeringens politik på väldigt många områden. Men Miljöpartiet
              och Vänsterpartiet avviker markant från alla andra riksdagspartier.
              Att de ska kunna komma överens om en gemensam hållning i dessa
              frågor ser jag med spänning fram emot. Deras alternativ är allt
              annat än tydligt. Jag kan konstatera, precis som Bengt-Anders
              Johansson gjorde här tidigare, att Miljöpartiet historiskt sett
              har haft ett stort inflytande över vänstersidans rovdjurspolitik.
              En röst på oppositionen går därför inte att tolka på något annat
              sätt än att den är en röst på en rovdjurspolitik med ett begränsat
              regionalt inflytande och en röst på en miljöpartistisk rovdjurspolitik.
            </seg>
            <seg xml:id="i-6afe5d92172cf3d6-0">
              Fru talman! Ja, visst är det ett år kvar till valet. Det märks
              också väldigt tydligt på alliansens företrädare i talarstolen
              som ägnar mer tid åt att prata om oron för hur oppositionen ska
              hantera frågan efter att vi har vunnit valet än att prata om den
              faktiska proposition som ligger på bordet.
            </seg>
            <seg xml:id="i-d13eb6e74de91f0d-0">
              Jag noterade att Claes Västerteg kräver tydliga och raka besked
              från oppositionen ett år före valet på flera olika politiska områden.
              Jag tycker ändå att vi kan konstatera att det tog alliansen tre
              år efter vunnet val innan man var överens om rovdjurspolitiken.
              Så kasta inte sten i glashus, Claes Västerteg.
            </seg>
            <seg xml:id="i-5d47a0ac49fa9275-0">
              Jag känner också ett behov av att påminna alliansens företrädare
              om att vi var överens om den rovdjurspolitik som vi lade fast
              2001. Socialdemokraterna tillsatte Rovdjursutredningen 2006 för
              att utvärdera den gemensamma rovdjurspolitiken, och den utredningen
              ligger till grund för dagens proposition. Det tog tre år för alliansen
              att leverera i detta sammanhang.
            </seg>
            <seg xml:id="i-62d32e27110e4b5d-0">
              Det skulle vara intressant att höra från Claes Västerteg hur
              det känns. Det erkände han i och för sig här. Hans moderata kollega
              hade åsikter om att störst parti borde bestämma. Jag undrar hur
              det känns att vara centerpartist och diskutera dessa frågor.
            </seg>
            <seg xml:id="i-9788b75f900b19db-0">
              Vi kan lugna borgarblocket med att vi vet att nya gener förbättrar
              genetiken. Jag ställer ändå frågan vad alliansen vet om reproduktion.
            </seg>
            <seg xml:id="i-8842367581440d29-0">
              Om utvärderingen ska vara färdig i juli 2012, hur ska de nya
              vargarna hinna reproducera sig? Det är nu ett flertal vargar på
              väg ned genom Sverige. Det tar tid för dem. Det måste få göra
              det. Vore det inte bättre att låta dem gå ned den naturliga vägen
              till vargreviren och föröka sig där? Nu kommer det nämligen att
              bli lite hetsigt om man före 2012 ska få in 20 individer som ska
              hinna reproducera sig. Hur ska det gå till? Hur har ni tänkt?
            </seg>
          </u>
          <note xml:id="i-5ac7528fd8ae64da-0">
            Anf. 18 HELÉN PETTERSSON i Umeå (s) replik:
          </note>
          <note type="speaker" xml:id="i-6f947c0f0eb3d918-0">
            Anf. 19 CLAES VÄSTERTEG (c) replik:
          </note>
          <u who="claes_vasterteg_c3eca8" next="cont" xml:id="i-8230435f4b2774b4-1">
            <seg xml:id="i-b7d972200e478922-0">
              Fru talman! Först och främst vill jag uppmana Helén Pettersson
              att läsa protokollet efter den här debatten. Som jag uppfattade
              det sade Bengt-Anders Johansson ingenting om att störst parti
              bestämmer. Det är kanske traditionen inom socialdemokratin att
              bedriva politik så. Här är vi fyra likvärdiga parter som jobbar
              tillsammans. Läs därför protokollet och lägg inte ord i andras
              mun. Det tycker jag är en hederlig debatteknik.
            </seg>
            <seg xml:id="i-f5e70e5374e7cae5-0">
              Fru talman! Jag uppmanar också Helén Pettersson att läsa s. 34
              i propositionen. Där står följande:
            </seg>
            <seg xml:id="i-412b822df3a78a80-0">
              Utvärderingen, som ska redovisas senast den 1 juli 2012, kommer
              att utgöra en kontrollstation för att se hur de påbörjade åtgärderna
              för att stärka vargstammens genetiska status har fallit ut.
            </seg>
            <seg xml:id="i-f2b985a288f8d3af-0">
              Det kommer inte att vara färdigt 2012. Men detta är en utvärdering
              för att man ska se hur arbetet har fortskridit. Så försök inte
              göra gällande att man ska försöka lösa allting på några få år,
              för det är inte en rättvis beskrivning av det förslag som finns
              i detta betänkande. Jag tycker att man kan ha lite hyfs i debatten.
            </seg>
            <seg xml:id="i-bde15016cd9c5355-0">
              Fru talman! Avslutningsvis kan jag än en gång konstatera att
              Bengt-Anders Johansson försökte få ett svar på när vi får något
              gemensamt alternativ från oppositionen. Jag tycker att det också
              handlar om en tydlighet gentemot väljarna att man inför valet
              kan se vilken rovdjurspolitik som vänsteroppositionen skulle föra
              om den mot förmodan skulle komma i regeringsställning efter valet.
            </seg>
          </u>
          <note xml:id="i-feea34bf2da05cb7-0">
            Anf. 20 HELÉN PETTERSSON i Umeå (s) replik:
          </note>
          <u who="claes_vasterteg_c3eca8" prev="cont" xml:id="i-dcb32a3e53d4c29b-1">
            <seg xml:id="i-0785acd0e5239d69-0">
              Fru talman! Jag ska läsa protokollet. Jag föreslår att Claes
              Västerteg också gör det. Det talades om svansen som viftar med
              hunden, eller hur det var.
            </seg>
            <seg xml:id="i-fbd0f68d1da43d88-0">
              Jag vill återgå till 2012. Claes Västerteg säger att det är en
              kontrollstation. Förvisso är det så. Men om man nu har gett Naturvårdsverket
              i uppdrag att plocka fram hur det rent praktiskt ska gå till,
              måste jag fråga: Håller du inte med om, Claes Västerteg, att det
              är väldigt bråttom att få in nya vargar för att man ska hinna
              göra något slags utvärdering 2012 mer än att bara konstatera att
              de nya vargarna är på plats?
            </seg>
            <seg xml:id="i-c979cab66397cab2-0">
              Jag tycker att det är en forcerad politik som man har lagt fram
              när det gäller vargen. Jag tycker också att det på något sätt
              är lite märkligt eftersom vi i just den här frågan är ganska överens
              i de stora delarna av propositionen, vilket jag också sade i mitt
              anförande.
            </seg>
            <seg xml:id="i-9b3036562b44c654-0">
              Det finns några saker där vi har väldigt olika åsikter. Just
              inplanteringen är en av dem. Ska vi inte kunna ha en saklig debatt
              om just den frågan och hålla oss till det? Jag tycker inte att
              jag har fått några svar över huvud taget om inplanteringen.
            </seg>
            <seg xml:id="i-74b2300b641ac5f5-0">
              Ingen vet varifrån idén kommer. Ingen vet om det någonstans finns
              en beprövad vetenskap som visar att det här är en fungerande metod.
            </seg>
            <seg xml:id="i-0f8c772e1b761742-0">
              Varför har man lagt in detta, och varför så kort tid? Vi ser
              ju, precis som en efter annan av alliansens företrädare här säger,
              att vargstammen har en gynnsam utveckling. Nya individer har kommit
              in, och nya individer är på väg. Varför ska vi då forcera fram
              med individer från andra länder? Jag vill ha tydliga svar.
            </seg>
          </u>
          <note type="speaker" xml:id="i-7cb84750b0f35581-0">
            Anf. 21 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-e02a630808cacdfb-0">
            <seg xml:id="i-af3667b214a9782c-0">
              Fru talman! Jag är överens med Helén Pettersson om att genetiken
              är ett stort problem när det gäller rovdjursstammen. Just därför
              har vi valt att göra den här typen av ny rovdjursförvaltning.
              Vi ger möjlighet till licensjakt. Vi ger möjlighet till en regionaliserad
              förankring. Vi ger möjlighet i första hand till en flyttning och
              i andra hand till en inplantering. Precis som Helén Pettersson
              säger ska detaljer tas fram av Naturvårdsverket och Jordbruksverket.
            </seg>
            <seg xml:id="i-8b7ad945d7bfaa46-0">
              Bilden av exakt hur det ska gå till kommer successivt att klarna
              vi har inte alla detaljer klara i den delen. Just därför har vi
              expertmyndigheter som ska jobba med de här frågorna.
            </seg>
            <seg xml:id="i-e408ba7113b26009-0">
              Vad som skiljer alliansens rovdjurspolitik från Socialdemokraternas
              rovdjurspolitik för att nu göra den jämförelsen är att vi har
              en helhetsbild. Vi har en helhetsbild av hur vi ska lösa detta
              med den genetiska utvecklingen framöver. Då kan vi också kombinera
              det med licensjakt för att kunna begränsa vargstammens tillväxt.
              Socialdemokraterna vill i sin politik ta bara lite av den ena
              delen man vill ha licensjakten och kunna säga att man vill begränsa
              vargstammens utveckling. Men man har inte tillräckligt med redskap
              för att komma åt den genetiska utvecklingen. De redskapen har
              vi i alliansens politik. Denna skapar en större acceptans för
              rovdjursförvaltningen i framtiden.
            </seg>
          </u>
          <note type="speaker" xml:id="i-9590c3a098a3bb11-0">
            Anf. 22 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-3">
            <seg xml:id="i-0f06320d8ace112d-0">
              Fru talman! Här får vi höra om en politik som spretar och om
              vem som bestämmer. Jag tror att Bengt-Anders beskyllde oss i Miljöpartiet
              för att vara de som bestämmer när det gäller rovdjurspolitiken.
              Det är alltså olika bud.
            </seg>
            <seg xml:id="i-bdb76933f98c51a9-0">
              Ibland får vi i den här debatten också höra att man ska komma
              ut i verkligheten och se hur det är. Det verkar som att några
              i denna kammare har patent på verkligheten medan andra inte alls
              vet vad verkligheten är.
            </seg>
            <seg xml:id="i-f82544897f606bdc-0">
              Jag kan bara informera om att jag själv bor ute i verkligheten.
              Jag bor inte i en storstad det har jag inte gjort sedan jag gick
              på högstadiet och träffar på både vilda och tama djur och har
              jobbat med bådeoch. Så det där får vi nog, tycker jag, lite grann
              städa bort från diskussionen.
            </seg>
            <seg xml:id="i-1baad640936f2d7f-0">
              Centerpartiet pratar precis som regeringen i övrigt om acceptansen,
              om att den ska öka och om hur stor den är. Men efter att ha läst
              om detta och begrundat det har jag kommit fram till att gjorda
              opinionsundersökningar visar att allmänhetens acceptans beträffande
              rovdjuren är stor. Men har man inte samma verklighetsbeskrivning
              väljs självklart väldigt olika vägar.
            </seg>
            <seg xml:id="i-56a7779f403ca9f6-0">
              Förvisso finns det ett problem. Att det finns jättestora konflikter
              är jag fullt medveten om. Men man ska inte alltid generalisera
              i den här frågan. Jag undrar varför man hela tiden i diskussionen
              använder sig av sådant.
            </seg>
          </u>
          <note type="speaker" xml:id="i-2b4b98107d770d54-0">
            Anf. 23 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-e02a630808cacdfb-1">
            <seg xml:id="i-3f2b8a4a27a57df6-0">
              Fru talman! Vi är mycket tydliga om att vi vill ha livskraftiga
              rovdjursstammar. Det är också väldigt tydligt att Sveriges befolkning
              vill ha livskraftiga rovdjursstammar. Man vill ha biologisk mångfald.
            </seg>
            <seg xml:id="i-dbc04046a8ccd76e-0">
              Men vad jag möter när jag träffar människor som lever i rovdjursområden
              är just den oro som här har beskrivits men framför allt också
              en maktlöshet över att inte kunna vara med och påverka sin egen
              situation och över att inte få vara med och styra hur rovdjurspolitiken
              ska utformas. Den delen kommer vi åt bland annat med förslagen
              i det betänkande som vi i dag ska fatta beslut om.
            </seg>
            <seg xml:id="i-ec3d7177be70ab98-0">
              Vi ökar människors delaktighet och människors inflytande. För
              mig är det när det gäller att kunna få en acceptans för en politik
              väldigt viktigt just att man känner att man kan vara med och påverka.
              Det är det som är den stora skillnaden om vi jämför med den politik
              som Miljöpartiet vill föra en politik där allting ska tryckas
              ned uppifrån.
            </seg>
            <seg xml:id="i-5636a61108e81cbb-0">
              Jag ställer samma fråga till Tina Ehn som jag har ställt till
              Helén Pettersson: När tror ni att ni kan vara framme med ett gemensamt
              alternativ från vänsteroppositionens sida som visar hur er rovdjurspolitik
              ser ut?
            </seg>
          </u>
          <note type="speaker" xml:id="i-e2ed46c1c36a0642-0">
            Anf. 24 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-4">
            <seg xml:id="i-ba23e62782f53924-0">
              Fru talman! När tror ni att ni kan vara framme med detta med
              att kriminalisera förberedelse till jaktbrott? Det kan jag ställa
              en motfråga om.
            </seg>
            <seg xml:id="i-6ecc0050c2a35acb-0">
              Jag tycker att det är ett väldigt påhopp att påstå att Miljöpartiet
              alltid vill trycka på allting uppifrån, att det alltid är uppifrånbeslut.
              Nej, tvärtom! Vi tycker absolut inte så. Det är mycket viktigt
              att det finns en lokal förankring, att man diskuterar med människor
              och att människor har inflytande. Men det är inte samma sak som
              att kanske flytta beslutsnivån till en väldigt oklar juridisk
              grund. Där finns en mycket stor skillnad.
            </seg>
            <seg xml:id="i-8bb203796af10247-0">
              När det gäller frågor som har att göra med övergripande saker
              djur som förflyttar sig eller växter som vi har ett större ansvar
              för än rent nationellt samt klimatfrågor behövs det en vidare
              vy här.
            </seg>
            <seg xml:id="i-00aa1fb616c98de1-0">
              Det är inte meningen att nonchalera människor eller att man inte
              ska kunna ta diskussioner med människor och låta dem få inflytande.
              Det är en helt annan sak. Jag har flera gånger försökt klargöra
              det. Men vill man inte lyssna gör man naturligtvis inte det.
            </seg>
            <seg xml:id="i-278d2d12a9379f04-0">
              Jag skulle också vilja fråga om en annan sak som kommer upp i
              diskussionen. Licensjakt på varg kommer att införas. Det gäller
              då ett djur för vilket bara ett etappmål uppnåtts. Tidigare har
              vi ju talat om att uppnå etappmålet och om att sedan göra en utvärdering
              av hur långsiktigt hållbar den här djurstammen är och sådant.
              Det gör man inte nu.
            </seg>
            <seg xml:id="i-a0496ed1b564d6a3-0">
              Däremot görs ett slags utvärdering. Utifrån vad jag kan utläsa
              av regeringens förslag handlar det där om att ta fram vissa delar
              beträffande konsekvenserna av vargförekomsten, förnyade mål och
              så vidare. Men det gör man liksom efter det att man har bestämt
              sig för att införa licensjakt och regional förvaltning. Är inte
              det verkligen fel väg att gå när det gäller en art som ändå finns
              och som är hotad enligt EU:s art- och habitatdirektiv?
            </seg>
          </u>
          <note type="speaker" xml:id="i-8ff52494783fb5a8-0">
            Anf. 25 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-e02a630808cacdfb-2">
            <seg xml:id="i-df5daf0b0566eb6b-0">
              Fru talman! Inte heller den här gången fick jag något svar om
              när vi kan se ett alternativ från oppositionen.
            </seg>
            <seg xml:id="i-aba2c105cd1750ea-0">
              Vi tar ett antal steg i olika ordning. I fråga om det som berörts
              tidigare här i debatten har vi haft utredningar om en ny jordbrukspolitik
              där ett antal förslag pekats ut. Det har vi kompletterat i det
              här betänkandet med ytterligare ett antal förslag. Givetvis ska
              vi utvärdera dem på vägen.
            </seg>
            <seg xml:id="i-c9dce6f4cd7fec08-0">
              Licensjakten är en viktig del av den nya rovdjursförvaltningen.
              Den är en viktig del för att få en ökad acceptans för rovdjursförvaltningen
              och för att få en bättre genetik. Den är också en viktig del för
              att, som vi ser detta, begränsa vargstammens utveckling.
            </seg>
            <seg xml:id="i-fa1bad6517193fed-0">
              Förslagen i detta betänkande, som vi ju ska fatta beslut om,
              visar på en ordentlig skillnad gentemot Miljöpartiet i många delar
              givetvis också i synen på hur människor ska vara delaktiga. Vi
              ger människor ett reellt inflytande. Vi ger dem en reell möjlighet
              att påverka sin situation ute i vardagen. Det är en skillnad mellan
              oss i alliansen och Miljöpartiet, mellan kan jag konstatera alliansens
              och Miljöpartiets syn på delaktigheten.
            </seg>
          </u>
          <note type="speaker" xml:id="i-dd2105ea4dad3dc9-0">
            Anf. 26 WIWI-ANNE JOHANSSON (v) replik:
          </note>
          <u who="wiwi-anne_johansson_8236b4" xml:id="i-148a7f1af0076e65-2">
            <seg xml:id="i-25747fec6a72dadf-0">
              Fru talman! Detta med anspråk på att vara ute i verkligheten
              är lite lustigt. Alla är vi väl numera, har jag förstått, verklighetens
              folk.
            </seg>
            <seg xml:id="i-19eda9a394fe18ce-0">
              Min verklighet är att jag bor utanför en storstad. Jag har visserligen
              inga vargar på tomten, såvitt jag vet. Däremot har jag då och
              då älgar på tomten. Inte heller de är att leka med när de bestämmer
              sig för att vara retade. En granne trodde att han skulle skrämma
              en älg. Då gick älgen, förstås, till attack och skadade grannen.
              Den älgen fick man skjuta eftersom den var inne i bostadsområden
              och var lite tokig.
            </seg>
            <seg xml:id="i-a9d5eb19e17d3449-0">
              I dag finns det också alla möjligheter att skjuta en varg som
              är stortokig. Också denna hade man så småningom kunnat skjuta,
              så den möjligheten finns. Även detta är en liten verklighet.
            </seg>
            <seg xml:id="i-92dfd8feacd91e90-0">
              Det jag tänkte fråga Claes Västerteg om gäller det långsiktiga
              och inplanteringen. Jag vill veta var en inplantering gjorts och
              om den har varit lyckad. Det kan det vara bra att känna till.
              Om inplanteringen har varit lyckad och man därmed får en bättre
              genetisk status var tror du då att acceptansen går för hur många
              vargar som ska finnas? Är det vid de 210 djur som ni vill ha,
              eller tror ni att acceptansen ökar om vi får genetiskt bättre
              djur och licensjakt? Frågan är alltså om vi då kan ha mer varg.
            </seg>
          </u>
          <note type="speaker" xml:id="i-7bad376af3cf5322-0">
            Anf. 27 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-e02a630808cacdfb-3">
            <seg xml:id="i-4c73748a2b12c3bf-0">
              Fru talman! Jag bor inte särskilt långt ifrån Wiwi-Anne Johansson.
              Det har varit varg i våra områden också, kan jag påpeka för Wivi-Anne.
              Det var dock inte det frågan gällde egentligen.
            </seg>
            <seg xml:id="i-ecd688de3d2f98a1-0">
              Som jag sade i mitt anförande och som har framförts här tidigare
              är licensjakten en del i att kunna arbeta för förbättrad genetik.
              Jag tror att acceptansen ökar när vi ser att vi har en livskraftig
              rovdjursstam i det här specifika fallet en vargstam som mår bra,
              har en bra genetik och inte har några skador av inavel.
            </seg>
            <seg xml:id="i-1a28ab9e991fcbbd-0">
              Det är också så att de förstärkningar vi gör möjliggör licensjakten.
              De gör även att man kanske inte måste låta vargstammen växa sig
              så otroligt stor som den gör. Hade vi inte vidtagit dessa åtgärder
              för att förstärka genetiken hade vi inte heller klarat av att
              införa en licensjakt. Det två delarna hänger alltså ihop, och
              det går inte att spekulera fram och tillbaka i exakt hur många
              vargar vi ska ha. Allt vi gör nu hänger ihop, och vi gör också
              en utvärdering för att se om de åtgärder vi vidtar får önskad
              effekt.
            </seg>
          </u>
          <note type="speaker" xml:id="i-ca7addd856595dc3-0">
            Anf. 28 WIWI-ANNE JOHANSSON (v) replik:
          </note>
          <u who="wiwi-anne_johansson_8236b4" xml:id="i-148a7f1af0076e65-3">
            <seg xml:id="i-4b61bff4a27171fc-0">
              Fru talman! Jag förstår att det inte går att här säga att vi
              ska ha 212 eller 318 individer. Det är inte riktigt det som ligger
              i min fråga.
            </seg>
            <seg xml:id="i-ac37802ca11eb069-0">
              Claes Västerteg, du säger att acceptansen ökar om vi får vargar
              som mår bra. Okej hur då? Är det inte själva antalet vargar som
              gör att man inte vill acceptera att det finns varg? Jag undrar
              alltså: Om vi får en livskraftig vargstam som är genetiskt bättre
              även om jag ifrågasätter hur det ska gå till, och vi får fortfarande
              inte veta hur och när utplanteringen av dessa tennsoldater ska
              gå till kan vi då öka antalet? Jag vill inte ha någon numerär,
              men kan vi till exempel fördubbla antalet vargar? Ökar acceptansen
              på det sättet, bara för att man får skjuta på licens?
            </seg>
          </u>
          <note type="speaker" xml:id="i-d0a366168bc7ee95-0">
            Anf. 29 CLAES VÄSTERTEG (c) replik:
          </note>
          <u who="claes_vasterteg_c3eca8" xml:id="i-e02a630808cacdfb-4">
            <seg xml:id="i-047f0724a76fddef-0">
              Fru talman! Jag vet inte om Wiwi-Anne Johansson helt har missuppfattat
              det som står i propositionen. Vi lägger en begränsning på hur
              många vargar vi vill ha. Vi ser inte att vi kan ha hur mycket
              varg som helst. Vi ser inte att vi kan ha 2 0005 000 vargar i
              det här landet om vi ska klara att ha en acceptans för den förda
              rovdjurspolitiken.
            </seg>
            <seg xml:id="i-13907b2aacc0570a-0">
              Samtidigt ska vi dock ha en rovdjursstam som är livskraftig och
              långsiktig. Då måste vi förstärka genetiken. Men jag tycker också
              att vi ska ha en begränsning av hur många vargar vi har långsiktigt.
              Det är just därför propositionen ser ut som den gör, och det är
              också tydligt att det har varit en politik som Centerpartiet har
              fört under en väldigt lång tid.
            </seg>
          </u>
          <note type="speaker" xml:id="i-6e913777130aab86-0">
            Anf. 30 NINA LARSSON (fp):
          </note>
          <u who="nina_larsson_c91cec" xml:id="i-af02f335e49884df-0">
            <seg xml:id="i-54c5609e0c612721-0">
              Fru talman! Jag vill börja med att säga att det är väldigt glädjande
              att stå här i dag och debattera miljö- och jordbruksutskottets
              betänkande om propositionen En ny rovdjursförvaltning. Det är
              otroligt glädjande att vi äntligen har kommit så här långt i dessa
              frågor. Jag vill också säga att jag givetvis yrkar bifall till
              förslaget i betänkandet och avslag på samtliga reservationer.
            </seg>
            <seg xml:id="i-5de072edb2ca4548-0">
              Folkpartiet liberalerna värnar den biologiska mångfalden. Att
              främja mångfalden hos växter och djur i vår natur är en fundamental
              del i vår politik, och det gäller inte minst våra stora rovdjur.
              För att få livskraftiga stammar av våra stora rovdjur krävs ytterst
              en acceptans för den förda politiken, vilket är anledningen till
              att vi står här i dag och anledningen till att riksdagen i eftermiddag
              fattar beslut om en ny rovdjursförvaltning.
            </seg>
            <seg xml:id="i-744d233b5aae13ba-0">
              Den nya förvaltningen innebär bland annat att länsstyrelserna
              ska inrätta viltförvaltningsdelegationer. Regeringen avser att
              dela in denna förvaltning i tre rovdjursförvaltningsområden med
              tillhörande samverkansråd, och Naturvårdsverket ska fastställa
              miniminivåer för rovdjursstammarna inom varje förvaltningsområde.
              Det införs en tillfällig begränsning av vargstammens tillväxttakt,
              och åtgärder för att stärka vargstammens genetiska status kommer
              att vidtas. Lodjursstammens föryngringsprocess tillåts variera
              ned till 250 föryngringar per år, och informationsinsatser för
              att minska konfliktytorna mellan rovdjur och mänsklig verksamhet
              ska genomföras.
            </seg>
            <seg xml:id="i-34ef766b720f0706-0">
              För att få långsiktigt livskraftiga rovdjursstammar krävs ytterst
              en acceptans för den förda politiken. Denna acceptans grundar
              sig på att människor över hela landet kan känna att politiken
              tar dessa frågor på största allvar och tar sig an de målkonflikter
              som finns i ämnet. Den nya rovdjursförvaltningen innebär inte
              att rovdjuren utrotas, utan den innebär att vi långsiktigt får
              en acceptans för vår biologiska mångfald och att förutsättningarna
              för livskraftiga stammar av våra rovdjur ökar. Denna rovdjursförvaltning
              är fortsättningen på en rovdjurspolitik som tar hänsyn till såväl
              naturvårdsintressen och internationella åtaganden som intressen
              från djurägare och andra berörda i områden med rovdjur.
            </seg>
            <seg xml:id="i-da56792e697f65f8-0">
              När det gäller vargen har den gått från att ha varit i det närmaste
              utrotad i Sverige till att ha uppvisat en tillväxt på upp till
              15 procent per år. När etappmålet för varg beslutades fanns det
              ungefär 80 vargar i Sverige. I december förra året meddelade Naturvårdsverket
              att etappmålet på 20 föryngringar hade nåtts, och man kunde då
              konstatera att det fanns minst 200 vargar.
            </seg>
            <seg xml:id="i-05c7c1ae0aea863f-0">
              Tillväxten har dock skett på en ytterst smal genetisk bas bestående
              av bara några få individer. Den genetiska situationen för vargstammen
              är problematisk, och stammen uppvisar en varierande grad av inavelsdefekter.
              Även om antalet vargar ökar är vargstammen inte långsiktigt säkrad.
              För Folkpartiets del är detta inte tillfredsställande, och därför
              förordar vi till och med, som sista utväg, lösningen att tillföra
              individer som är opåverkade av inavel till den svenska vargstammen.
              För att få en långsiktigt livskraftig vargstam är en förbättring
              av stammens genetiska status mer angelägen än fortsatt tillväxt
              på en smal genetisk bas.
            </seg>
            <seg xml:id="i-3cf3b2d88ab8d88e-0">
              De åtgärder som är avsedda att genomföras är att under de närmaste
              fem åren underlätta för naturligt invandrade vargar att förflytta
              sig söder om renskötselområdet, att flytta varg som vandrat in
              och, som sagt, att i sista hand tillföra vargar med östligt ursprung
              som är opåverkade av inavel. Sammanlagt ska genom dessa åtgärder
              högst 20 vargar införlivas i den svenska vargpopulationen fram
              till och med 2014.
            </seg>
            <seg xml:id="i-2fb03f083bcaa162-0">
              Samtidigt begränsas vargstammens tillväxt under tiden fram till
              dess att konsekvenserna av vargstammens utveckling i Sverige och
              bedömningen av stammens bevarandestatus kan utvärderas och redovisas
              på ett tillfredsställande sätt. Vargstammen bör hållas på en nivå
              som långsiktigt skapar en större acceptans för vargen i vår fauna.
              Vargstammen ska inte överstiga 210 djur, och detta sker genom
              förvaltning i form av begränsad licensjakt och skyddsjakt på skadegörande
              individer.
            </seg>
            <seg xml:id="i-113ec63dfc092574-0">
              Den tillfälliga begränsningen av vargstammens tillväxttakt skapar
              långsiktiga förutsättningar för en livskraftig vargstam genom
              att förbättringen av stammens genetiska status snabbare kan ske,
              samtidigt som det möjliggör ökad acceptans för vargstammen och
              därmed för rovdjurspolitiken i dess helhet.
            </seg>
            <seg xml:id="i-404afe282b6343a7-0">
              Rennäringen är den areella näring som drabbas hårdast av rovdjurens
              närvaro. I dag är det lodjur som orsakar de sammantaget största
              skadorna. Rovdjursförekomsten inom renskötselområdet måste därför
              begränsas. Därför kommer Sametinget i samråd med Naturvårdsverket
              att få i uppdrag att utreda och föreslå toleransnivåer av rovdjur
              för rennäringen som helhet.
            </seg>
            <seg xml:id="i-e16969fbdd03a7ea-0">
              Fru talman! Vi lägger nu fast en rovdjursförvaltning som inte
              duckar för eller ignorerar målkonflikter. Vi tar tag i dem, och
              vi har nått en bra balans. Som liberal och folkpartist anser jag
              att vi behöver agera och driva en politik som värnar såväl den
              biologiska mångfalden som möjligheten till entreprenörskap, livsstil
              och fritidsintresse på landsbygden. Att hitta fram till en god
              och över alla läger förankrad balans är inte lätt. Jag är övertygad
              om att den rovdjursproposition som vi i dag tar ställning till
              har kommit en bra bit på vägen, dels genom att påkalla att det
              behöver tillföras nytt genetiskt material, dels genom att en förvaltning
              av vargstammen kan påbörjas.
            </seg>
          </u>
          <note type="speaker" xml:id="i-ea54efc5edea057a-0">
            Anf. 31 IRENE OSKARSSON (kd):
          </note>
          <u who="christina_oskarsson_258320" xml:id="i-e867babe4e4de7d1-0">
            <seg xml:id="i-92db6ef61719b109-0">
              Herr talman! Vi har debatterat så här långt och hört företrädare
              för en del av oppositionen tala om våra stora rovdjur, framför
              allt vargen, på ett sätt som gör mig beklämd. För mig som kristdemokrat
              är det mycket positivt att i dag få vara med och besluta om en
              förändring av svensk rovdjursförvaltning.
            </seg>
            <seg xml:id="i-5ca71dcb1d5c6f9e-0">
              Jag vill inleda med ett citat ur propositionen på s. 48: Människor
              som känner att de har få möjligheter att påverka sin egen lokala
              miljö tenderar att bli mer negativa till nya företeelser än människor
              som ges större påverkansmöjlighet. Rovdjurens återetablering och
              den rådande rovdjurspolitiken har hittills gett alltför begränsat
              utrymme åt regional förvaltning och lokal påverkan.
            </seg>
            <seg xml:id="i-10bf32931a2bdcff-0">
              Att vi kan åstadkomma en förändring av detta tror jag, herr talman,
              är nyckeln till att vi ska lyckas med att få en gemensam syn och
              ett gemensamt förhållningssätt vad gäller hur vi ska förvalta
              vår natur, med allt vad det innebär av flora och fauna. Det är
              förvaltarskap vi sysslar med. Vi har påverkat naturen under så
              många hundra år att vi är skyldiga att förvalta den på det bästa
              sätt vi kan.
            </seg>
            <seg xml:id="i-a7b59fdb113420dd-0">
              Jag roade mig med och Tina Ehn har berört det lite grann ur ett
              annat perspektiv att leta på datorn i går kväll för att se vad
              det stod om de här arterna i sagor. Där kan man läsa om de gamla
              myterna. Och nu ska jag inte återgå till en annan talarstol. Vi
              har behov av myter och berättelser för att tolka vår verklighet.
              Då är det inte så konstigt att vi i dag kan läsa ryska folksagor
              som talar om dumma och snåla vargar och stora och goda björnar.
              Men vi har väl kommit längre vi klarar nog att läsa Rödluvan och
              vargen och sjunga Björnen sover utan att för den skull konstatera
              att de beskriver verkligheten vi lever i.
            </seg>
            <seg xml:id="i-a5ad09849ca77eaa-0">
              Men åter till det vi i dag sysslar med i denna kammare.
            </seg>
            <seg xml:id="i-c1b3c8ba1cb01263-0">
              Sverige har under de senaste hundra åren gått från att vargen
              fanns spridd i stora delar av landet. Tro det om ni vill, men
              i mitt föräldrahem i Småland finns det en fälla för att fånga
              varg som lär ha använts för några hundra år sedan. Järv och björn
              har på ett likartat sätt haft en större utbredning än i dag, och
              lodjur har också historiskt sett funnits på en mycket större geografisk
              yta. Vi ägnade oss åt att jaga björn, varg, lo och järv så hårt
              att de nästan försvann från vårt land. Då kan man konstatera att
              det var klokt att företrädare tog tag i frågan och försökte tillskapa
              en politik som skulle rädda dessa djur så att de fortfarande skulle
              vara en del av vår fauna.
            </seg>
            <seg xml:id="i-583ece271a4dc330-0">
              Jag kan dock konstatera kanske är det med efterklokhetens ögon
              att de som har arbetat med de här frågorna har missat just det
              som jag inledde med, nämligen att få med alla parter i processen
              på ett tidigt stadium och se till att alla blir lyssnade på.
            </seg>
            <seg xml:id="i-2cb3fa4dc2ac773a-0">
              Jag tror, herr talman, att vi som kommer från områden där man
              inte lever tillsammans med de här djuren dagligen och stundligen
              faktiskt får tala om det med en ganska stor portion av ödmjukhet,
              får lyssna och ta till oss den oro och den vånda som man känner
              för sin egendom, för sin boskap och för sin hund eller, med fog
              eller inte, den oro som man känner för att släppa ut sina barn
              i skog och mark, och för den delen att själv gå ut.
            </seg>
            <seg xml:id="i-2a5a4bb0e48d7ce9-0">
              Jag har en partikollega som häromdagen var på älgjakt och som
              sade när han kom hem från passet: Jag hörde också vargen yla det
              var en lite kuslig känsla. Den känslan måste vi respektera. Däremot
              kan vi sedan hitta vägar för att beskriva att den känslan snarare
              ska tolkas som att vi får vara med om något fantastiskt när vi
              lyssnar på vargen.
            </seg>
            <seg xml:id="i-efc7d4e9407002e2-0">
              Det regeringen nu föreslår är ett mycket viktigt steg för att
              vi på sikt ska få en välmående och väletablerad stam inte bara
              av varg utan av alla de fem stora.
            </seg>
            <seg xml:id="i-996062f43964e802-0">
              Mycket av dagens debatt kretsar kring vargen och dess framtida
              existens. Vi har alla fått många mejl från dem som tycker att
              regeringens förslag är bra, från dem som tycker att det inte går
              tillräckligt långt och även från dem som tycker att det skulle
              göra sig bäst i papperskorgen. Jag vill, herr talman, utifrån
              det ta några argument som delvis svarar på en del av dessa mejl.
            </seg>
            <seg xml:id="i-248c63dcf30dffce-0">
              Som kristdemokrat vill jag se en vargstam i Sverige som är ekologiskt
              och genetiskt hållbar, vilket är en förutsättning för långsiktig
              överlevnad. Även om det inte står i manus vill jag skicka med
              att jag har svårt att förstå kollegerna på vänsterkanten som inte
              inser att genetiskt bevarande och genetisk utveckling är något
              vi är skyldiga att vara med och bidra till. Då försöker vi hitta
              vägarna till det på bästa möjliga, snabbaste och effektivaste
              sätt.
            </seg>
            <seg xml:id="i-2caf723e883be9c8-0">
              Därför är den temporära begränsningen också viktig liksom den
              jakt som kommer att tillåtas och som ska vara tydligt kontrollerad.
              Den i sin tur det tycker jag mig se utifrån vad som har hänt när
              vi har gett tillstånd att jaga björn kommer att minska tjuvjakten,
              kanske till och med drastiskt, och därmed får vi bort det största
              hotet mot vargen i Sverige, det vill säga den jakt vi inte kan
              kontrollera.
            </seg>
            <seg xml:id="i-6294e27c3e95d733-0">
              Som jag tidigare sade, herr talman, är de nya generna in i stammen
              en förutsättning. Då hoppas jag att vi också kan se precis den
              ordning som regeringen har föreslagit, att först och främst ge
              vargen fri lejd genom Sverige jag vet inte om uttrycket tillåts,
              men jag tycker att det är en ganska bra bild att i andra hand
              flytta på vargar inom Sverige och att i tredje hand ta in nytt
              blod i stammen. Men parallellt med detta ska det vara tillåtet
              att jaga, precis som regeringen skriver.
            </seg>
            <seg xml:id="i-9538b964e2587881-0">
              Den här sista frågan har väckt mycket diskussion, både här i
              dag och på annat håll. Men jag tror, herr talman, att om vargen
              ska känna trygghet och om vi människor ska känna trygghet är licensjakten
              en förutsättning.
            </seg>
            <seg xml:id="i-178bd2fb8edd6f04-0">
              Jag tror också, herr talman, att den förvaltningsorganisation
              som kommer att tillskapas, med tydligt inflytande från kolleger
              på lokal och regional nivå, intresseorganisationer och statens
              förlängda arm, det vill säga länsstyrelserna, kommer att öka acceptansen
              för det här. Jag har så svårt att förstå varför vi i denna talarstol
              alltid ska misstro våra kolleger ute i landet och de företrädare
              för organisationer som jag tror tillsammans kan diskutera sig
              fram till kloka beslut. Samtal och dialog är en förutsättning
              för förståelse och acceptans.
            </seg>
            <seg xml:id="i-d0c84dcd977f8cae-0">
              Vi har också berört om detta strider mot EU och övrig internationell
              lagstiftning som vi har ställt oss bakom. För att inte gå över
              min tid alldeles för mycket, herr talman, vill jag hänvisa till
              s. 28 och 29 i betänkandet. Där står det att det naturligtvis
              krävs en noggrann övervakning av jakten. När ingenting annat går
              att göra för att få en tydlig förvaltning och acceptans är det
              möjligt att få jaga.
            </seg>
            <seg xml:id="i-b40cfe6358dee670-0">
              Så var det återigen detta med kvalitet. Jag tror att det mest
              väsentliga vi kan se i den här propositionen är att vi med den
              ökar kvaliteten på de vilda djuren där vi förvaltar. Vi ökar kvaliteten
              på förvaltningsorganisationen. Vi ökar också möjligheten att få
              fler djur i vår fauna framgent.
            </seg>
            <seg xml:id="i-a6260b2709f4d8b2-0">
              Herr talman! I betänkandet berörs också björn, lo, järv och kungsörn,
              men det är inte många som har berört dem här i talarstolen. Det
              beror kanske på att vargen i dag också har fått vädret uppkallat
              efter sig. Herr Gråben har väl sett till att det är så grått det
              kan i dag för att påtala vikten av att få vara med i den här debatten.
            </seg>
          </u>
          <note type="speaker" xml:id="i-c6c69f51b436eec9-0">
            Anf. 32 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-5">
            <seg xml:id="i-88e60287bca22ffe-0">
              Herr talman! Före 1850 fanns det talrikt med vargar i hela Sverige
              ända ned till Skåne. Före 1900 var södra Sverige utan vargar.
              Den sista vargen i Småland sköts 1868, de sista två vargarna i
              Helsingforss län 1871, Upplands sista varg 1894 och Värmlands
              sista varg 1896. Den svenska vargstammen vid år 1900 kan uppskattas
              till ett hundratal djur, och under 1950-talet kan stammen uppskattas
              till omkring 20 djur.
            </seg>
            <seg xml:id="i-5df92902235af36f-0">
              Detta är taget ur Wikipedia.
            </seg>
            <seg xml:id="i-77d09e5fb8b800a6-0">
              Människan har alltid påverkat, och vi kommer alltid att göra
              det. Ibland gör vi det medvetet bättre tror vi, och ibland blir
              det fel.
            </seg>
            <seg xml:id="i-49febec18a2891ca-0">
              Jag tänkte läsa några rader ur Sverre Sjölanders Vårt djuriska
              arv . Vi moderna människor är väl mer ansvarstagande, men han
              tittar tillbaka i historien för den som tror att det kan vara
              på sin plats att påminna sig om vad som hände efter det att Gustaf
              III 1789 släppte jakten fri. Han skriver att det svenska djurlivet
              drabbades av den största katastrofen sedan istiden på grund av
              tjusarkonungens försök att tysta allmogen genom att kasta till
              folket ett fläskben, alltså möjlighet till fri jakt. På lite mer
              än hundra år lyckades jägarna totalt utrota vildrenen, vildsvinet
              och bävern. Vildhästen, uroxen, visenten och myskoxen var ju redan
              borta för länge sedan. Rådjuret och kronhjorten lyckades man likaså
              nästan fullständigt skjuta bort. De skulle också ha varit utdöda
              i Sverige om de inte hade fått en fristad på några skånska storgods.
            </seg>
            <seg xml:id="i-8a7bc212899be705-0">
              Det är lite kul att läsa historia ibland och se hur vi har betett
              oss. Jag hoppas att vi ska bete oss bättre i framtiden. Det är
              det som kallas utveckling.
            </seg>
            <seg xml:id="i-279a3f299816c29c-0">
              Irene pratar också om att licensjakten skulle öka acceptansen.
              Jag undrar vad man grundar det på.
            </seg>
          </u>
          <note type="speaker" xml:id="i-723ded748788ae03-0">
            Anf. 33 IRENE OSKARSSON (kd) replik:
          </note>
          <u who="christina_oskarsson_258320" xml:id="i-e867babe4e4de7d1-1">
            <seg xml:id="i-07a2c1b8fbb8429c-0">
              Herr talman! Tina Ehn frågar om ökad acceptans. Tidigare talare
              har också berört det. Björnjakten är ett mycket bra exempel på
              acceptans. Den har blivit betydligt större när man vet att det
              finns en möjlighet till detta.
            </seg>
            <seg xml:id="i-326457f9a6050f0a-0">
              Sedan tror jag också att det är en mental fråga. Människor som
              tar till sig det beslut vi kommer att fatta i eftermiddag och
              som sedan ser att den här möjligheten, den här ventilen, finns,
              kommer att känna en större trygghet. En större trygghet skapar
              acceptans, och det skapar också en vilja att vara med på ett annat
              sätt. Jag tror att de som känner en oro, jägarna, miljövännerna
              och övriga aktörer runt bordet, kommer att ha en större möjlighet
              att nå framgång i de här diskussionerna. Jag tycker att viltcentras
              arbete med detta har varit lysande.
            </seg>
          </u>
          <note type="speaker" xml:id="i-10e2ac466bc07ada-0">
            Anf. 34 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-6">
            <seg xml:id="i-941bf890997fb97a-0">
              Herr talman! Det förslag om att stärka genetiken som finns handlar
              om att ge vargen fri lejd genom Sverige som ett första steg, men
              det fungerar inte. Vi vet att det inte fungerar speciellt bra.
              Just nu finns det en varg som befinner sig i renskötselområdet.
              Om jag har förstått det rätt ska man försöka flytta den. Det kan
              kanske ge ett hopp, men regeringen har inga förslag om detta med
              fri lejd.
            </seg>
            <seg xml:id="i-61c702ed93af7854-0">
              Om man ska göra det möjligt för vargen att känna något slags
              trygghet att förflytta sig borde detta med jaktbrott ha tagits
              upp i den här propositionen och i betänkandet. Det har man inte
              heller gjort.
            </seg>
            <seg xml:id="i-89904e270bfb4c37-0">
              Jag hörde att Irene undrade varför man ska misstro sina kolleger
              runt om i landet när det handlar om viltförvaltningsdelegationer.
              Det handlar inte alls om att misstro kolleger runt om i landet.
              Det handlar om var man lägger besluten. Det finns en kritik runt
              detta, och Brottsförebyggande rådet har påvisat hur påtryckningar
              kan fungera på människor. Hot är ett väldigt bra sätt att styra
              människor på. Det vet vi allihop.
            </seg>
            <seg xml:id="i-2d7403e15aa8c8d0-0">
              Man ifrågasätter också demokratin i den ordning som man ska införa.
              Man säger att den är av oklar juridisk karaktär. Det finns inga
              riktiga förklaringar till hur det ska gå till.
            </seg>
          </u>
          <note type="speaker" xml:id="i-98dd3e5142d16136-0">
            Anf. 35 IRENE OSKARSSON (kd) replik:
          </note>
          <u who="christina_oskarsson_258320" xml:id="i-e867babe4e4de7d1-2">
            <seg xml:id="i-0e30eb1a3cc84d80-0">
              Herr talman! Nu kom det en stor mängd saker efter en mycket intressant
              historielektion i det förra inlägget.
            </seg>
            <seg xml:id="i-4b6a56442c2cd685-0">
              Jag tror jag ska börja bakifrån. Det finns en tydlig beskrivning
              i propositionen på hur det här ska gå till. Naturvårdsverket är
              överordnat när det gäller att se till att regelverk följs, men
              vi kommer att kunna delegera ut beslut på de nivåer där vi tror
              att de fattas bäst. Subsidiaritetsprincipen brukar vara av godo
              för att återigen kunna konstatera att vi får acceptans. Vi får
              en större tilltro till att man kan vara med.
            </seg>
            <seg xml:id="i-1f76b33724f4f326-0">
              Jag tror att vi också får ett mindre behov av att använda tillåtna
              och mer eller mindre otillåtna medel för att trycka på i frågan
              när man känner att nu får man vara med. Jag hoppas verkligen att
              det är en lärdom som vi drar av den historia vi kan se bakåt.
            </seg>
            <seg xml:id="i-8c6ffcd37d7293c0-0">
              Det står också i propositionen att jaktbrott bereds i Regeringskansliet.
              Jag förväntar mig att vi kommer tillbaka till den frågan i den
              här kammaren inom en någorlunda snar framtid, så att vi också
              kan få lyfta den frågan till debatt.
            </seg>
          </u>
          <note type="speaker" xml:id="i-2d9b03d944f6f894-0">
            Anf. 36 ÅKE SANDSTRÖM (c):
          </note>
          <u who="unknown" xml:id="i-cc3e206c1ffbcdc4-0">
            <seg xml:id="i-ad95eb736e9f8f6a-0">
              Herr talman! Riksdagskolleger! Jag vill först komma med en reflexion
              efter att jag har haft förmånen att få delta i den här debatten
              i ungefär 15 år. Jag vill kika tillbaka till den debatt vi hade
              här vid det förra beslutet. Jag har hela protokollet här med alla
              inläggen. Jag kan försäkra er att motiven och argumenten från
              olika partiföreträdare har ändrats en del. Ingen av dem som deltog
              då är med i dag. Jag vet inte vad det ska tyda på att jag är helt
              ensam kvar. Det beror kanske på att uthålligheten har varit lite
              sisådär i den här rovdjursdebatten.
            </seg>
            <seg xml:id="i-9c065db2d63d0e0d-0">
              Låt mig, efter att ha besökt alla rovdjurslän i det här landet,
              som reflexion konstatera att den största bristvaran var att man
              saknade tilltro till den förda rovdjurspolitiken. Gör någonting
              så att vi känner att vi kan påverka vår situation, sade man. Det
              är på den vägen vi är nu.
            </seg>
            <seg xml:id="i-f5b96b437b39e1d3-0">
              Beslutet den 29 mars 2001, då vi fattade det förra rovdjursbeslutet,
              grundade sig på en väldigt bra utredning av Sören Ekström, men
              tyvärr lämnade den dåvarande regeringen flera av de viktigaste
              punkterna därhän. Man tog inte med dem i den propositionen. Det
              var synd, för det gällde bland annat förvaltningsfrågorna och
              rätten att skydda sina tamdjur.
            </seg>
            <seg xml:id="i-aa9cf9939a1b352a-0">
              Det hände som sagt inte särskilt mycket förrän i april 2006 då
              s-regeringen tillsatte Rovdjursutredningen. Det var bra, för det
              blev en bra utredning som var gedigen. Jag kan också konstatera
              att vi har en hyggligt bred enighet om huvuddragen i den.
            </seg>
            <seg xml:id="i-b51f292723cd385e-0">
              Låt mig dock poängtera, liksom Irene var inne på, att det inte
              bara handlar om varg. Den här debatten har till 98 procent handlat
              om varg. I stora delar av Norrlandslänen i varje fall och även
              i Mellansverige är lodjursfrågan faktiskt svårare att hantera.
              Jag vet på vilket sätt det etappmålet fastställdes 2001. Det var
              minst sagt märkligt. Vi ligger i dag tre gånger högre än vad vi
              skulle behöva göra för att nå upp till kravet för den gynnsamma
              bevarandestatusen, både vad gäller lo och björnen som vi också
              har fått i alltför stort antal. Men den stammen har vi möjligheter
              att få reglera.
            </seg>
            <seg xml:id="i-8be042ec45316907-0">
              För tids vinnande ska jag bara hålla mig till två saker som jag
              har studerat och som jag vill ställa en del frågor om. Tyvärr
              har företrädaren för Vänsterpartiet lämnat lokalen, men Miljöpartiets
              företrädare är kvar.
            </seg>
            <seg xml:id="i-906a03dced2181e6-0">
              Jag vill fråga: Vilka bevekelsegrunder finns det för att inte
              tillåta människor att skydda sin egendom? Varför ska man inte
              ha den möjligheten? Jag anser personligen att det är närmast kränkande
              jag har varit djurägare i hela mitt liv att inte få skydda sina
              tillgångar. För att inte tala om djurs lidande! Jag vet hur det
              brukar gå till när de här angreppen görs på djuren. Jag har fått
              väldigt många frågor på den punkten, och jag hoppas också få ett
              svar av Tina Ehn.
            </seg>
            <seg xml:id="i-75ae3c4ba47d1681-0">
              Min andra fråga gäller vargar i renskötselområdet. Miljöpartiet
              föreslår att vi ska underlätta vargetablering i hela renskötselområdets
              kustområde, alltså ca 60 mil efter hela Norrlandskusten. Vilka
              är motiven och konsekvensberäkningarna, och vilken är förankringen
              hos rennäringen? Jag vet att det finns miljöpartistiska företrädare
              i varje fall i en del samebyar i Jämtlands län, och jag utgår
              från att ni har förankrat detta där.
            </seg>
            <seg xml:id="i-08a2ec5c85bd9aa4-0">
              Min följdfråga till det är: Kommer Socialdemokraterna att ställa
              upp på detta att vi skulle underlätta vargetablering i hela renskötselområdet?
            </seg>
            <seg xml:id="i-4a69c4ce5a7e40dd-0">
              Det var mina två korta frågor efter en debatt som har varit givande.
              Det har sagts en hel del bra saker och en hel del annat också.
            </seg>
            <seg xml:id="i-b58cc5dae73ac2eb-0">
              Jag vill gärna lyssna på detta för att få en komplettering. Varför
              ska ni avrusta och ta bort nuvarande lydelse av § 28, och varför
              ska man ha in varg i renskötselområdet?
            </seg>
          </u>
          <note type="speaker" xml:id="i-e1ee981a70f94f66-0">
            Anf. 37 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-7">
            <seg xml:id="i-8c63f204bcfdcbdf-0">
              Herr talman! Jag har stor respekt för Åkes erfarenhet från de
              här diskussionerna och debatterna som har förts i den här kammaren.
              Det är väldigt intressant. Jag har ju själv bara varit med sedan
              2006 i den här kammaren men har försökt att snappa upp det som
              har hänt genom åren och försökt att lyssna på olika människor
              i den verklighet som finns utanför det här huset.
            </seg>
            <seg xml:id="i-b1273c3261b993c7-0">
              Jag fick två frågor. Den ena handlade om att inte låta människor
              skydda sin egendom när de ser djur lida. Jag har också massor
              av erfarenheter av lidande djur. Jag befann mig på Gotland i några
              omgångar och hjälpte till med lamningar i min ungdom, och jag
              har gjort det senare också. Då var det angrepp av räv, och det
              var otroligt stort. Det var ett ständigt angrepp, då rävarna kom
              och hämtade de här små lammen. Dessutom var det kråkfåglar och
              andra som gav sig på ögonen på djuren. Vilda djur är alltid ett
              hot mot tamdjuren.
            </seg>
            <seg xml:id="i-10dc39b8531806e9-0">
              Jag tycker, som vi har skrivit i vår motion, att de här aktuella
              arterna bör strykas ur § 28, men däremot har vi inte sagt att
              vi inte ska göra det möjligt för folk att skydda sin egendom när
              de ser att ett angrepp pågår.
            </seg>
            <seg xml:id="i-9bb5b8a0b2f53e06-0">
              Jag fick en fråga om vargetablering och motivet och förankringen
              hos rennäringen. Jag ser definitivt det här som en jättestor konflikt.
              Däremot kan jag ställa en motfråga om hur den naturliga invandringen
              ska ske i verkligheten.
            </seg>
          </u>
          <note type="speaker" xml:id="i-015d44ea4b8b0624-0">
            Anf. 38 ÅKE SANDSTRÖM (c) replik:
          </note>
          <u who="unknown" xml:id="i-cc3e206c1ffbcdc4-1">
            <seg xml:id="i-4421a7a452763a6d-0">
              Herr talman! För det första är äganderättens grundpelare att
              få skydda sin egendom och sina djur. Då ska det inte spela någon
              roll vilka djur det handlar om. Det är den principiella uppfattningen.
              Jag utgår verkligen från att det inte blir verklighet att förändringen
              av § 28 i jaktförordningen som har mottagits så positivt tas bort,
              och att även utökningen som jordbruksministern tog initiativ till,
              nämligen att även grannar och kamrater i jaktlag ska kunna ingripa,
              får vara kvar. Jag ser att Helén Pettersson nickar, så jag tar
              det som intäkt för att det inte ska rivas upp.
            </seg>
            <seg xml:id="i-61f7d358c019b510-0">
              Vargetablering i renskötselområdet är icke möjlig. Frågan kom
              upp att man skulle kunna ha någon sorts fri lejd, och det var
              ju ett nytt ord i den här debatten. Jag bor i området och vet
              hur verkligheten är, och renägarna klarar inte att ha varg i området.
              Det blir ett våldsamt merarbete och även mycket skador. Vi har
              också ett ersättningssystem i det här landet som gör att vi ur
              ekonomisk synvinkel inte kan tillåta mer rovdjur totalt sett i
              renskötselområdet. Det är stora ekonomiska uppoffringar inom det
              området också.
            </seg>
            <seg xml:id="i-a02539081ea0de94-0">
              Jag har inte fått några tydliga svar, men Tina Ehn har ju möjlighet
              att återkomma.
            </seg>
          </u>
          <note type="speaker" xml:id="i-d966e54b428311a1-0">
            Anf. 39 TINA EHN (mp) replik:
          </note>
          <u who="tina_ehn_f52113" xml:id="i-b9c80e6527158bd7-8">
            <seg xml:id="i-fc4ededf4c77a85b-0">
              Herr talman! Den sista utökningen som skedde av § 28 tyckte vi
              inte riktigt om. Det tror jag att Åke har klart för sig.
            </seg>
            <seg xml:id="i-d1ba0b72fe61158d-0">
              När det gäller äganderättens grundpelare ska det inte spela någon
              roll vilka djur det är, men faktum är att vi har ett ansvar för
              de rovdjur som vi har. Vi har ett ansvar för att de överlever
              och får långsiktigt hållbara och livskraftiga stammar, och vi
              tycker att det är viktigt att vi lever upp till gynnsam bevarandestatus.
              Det är därför vi säger som vi säger i vår motion. Vi har ett större
              och övergripande ansvar.
            </seg>
            <seg xml:id="i-15b5a6df09ad1419-0">
              Jag hoppas att det är någonting som Centerpartiet och Åke också
              delar synen på.
            </seg>
          </u>
          <note type="speaker" xml:id="i-6c6b66f7818206e0-0">
            Anf. 40 ÅKE SANDSTRÖM (c) replik:
          </note>
          <u who="unknown" next="cont" xml:id="i-8bc8e33f5142fe4b-0">
            <seg xml:id="i-d6a05e86b0d7d329-0">
              Herr talman! Ja, och vi får konstatera att vi har en gynnsam
              bevarandestatus på de stora rovdjuren i landet nu, så det är inget
              problem i sig. Jag ser det mer som en principfråga för att stärka
              tilltron det var det jag började med till rovdjurspolitiken så
              att människor i de bygder som ska hysa de här stora rovdjursstammarna
              känner att de kan påverka sin situation. Det är ju en jätteviktig
              del av hela livskvaliteten, som sagt.
            </seg>
            <seg xml:id="i-472a08ca3a9cdbbf-0">
              Vi får säkert återkomma till de här debatterna.
            </seg>
            <seg xml:id="i-267ad766348c5822-0">
              Nu har vi lagt grunden för en bra och sammanvägd rovdjurspolitik,
              och jag både hoppas och tror att den kommer att fungera väl.
            </seg>
          </u>
          <note xml:id="i-02e15f5943256cda-0">
            Anf. 41 ANITA BRODÉN (fp):
          </note>
          <u who="unknown" prev="cont" xml:id="i-aecd4bf754e2a422-0">
            <seg xml:id="i-96ff1a97232d1f21-0">
              Herr talman! Min partikollega Nina Larsson har på ett utmärkt
              sätt redan beskrivit Folkpartiets och alliansens ställningstagande
              varför jag bara helt kort tänkte ta tillfället i akt och stryka
              under några punkter.
            </seg>
            <seg xml:id="i-fe084d9ae1d90899-0">
              Det är bra att alliansregeringen lyckats lösa denna fråga, som
              under den socialdemokratiska regeringen blev alltmer infekterad.
              Jag noterar med tacksamhet att Socialdemokraterna nu till allra
              största delen står bakom vårt förslag.
            </seg>
            <seg xml:id="i-973a71ae6cc72c9c-0">
              De stora rovdjuren är en resurs och ska förvaltas, därom råder
              ingen tvekan. Naturvårdsverket har fortfarande det övergripande
              ansvaret. De har makt att delegera förvaltningen till länsstyrelser
              för en mer regional förvaltning, men de har också makt att återta
              delegeringen. Sammantaget kommer det att leda till ökad delaktighet
              och ökad acceptans för rovdjur i vår fauna.
            </seg>
            <seg xml:id="i-c5eeb837f1b4bedf-0">
              Vargens genetiska status har diskuterats i dag. Den kommer att
              förstärkas med alliansregeringens rovdjurspolitik. För att på
              sikt få en hållbar stam är det en förutsättning att vi också har
              en stam som är genetiskt frisk.
            </seg>
            <seg xml:id="i-b0655eccf62e2408-0">
              Många arbetar nu för att förbättra samexistensen, bland annat
              genom utökade informationssatsningar. Den samverkan sker även
              genom arbetet i Nordiska rådet, där man diskuterar en gemensam
              databas och en gemensam rovdjursportal, för att nämna några områden.
              Det är mycket positivt. En gynnsam bevarandestatus måste givetvis
              uppnås. Det är det som förvaltningsplaner syftar till.
            </seg>
            <seg xml:id="i-5aaccbb58f10cdf3-0">
              Art- och habitatdirektivets yttersta syfte, att bevara den biologiska
              mångfalden, måste självklart säkras. Därför är det viktigt med
              en livskraftig, genetiskt frisk rovdjurpopulation. Den skapas
              genom viltförvaltningsdelegationer, rovdjursförvaltningsområden
              och det som vi kallar för en adaptiv förvaltning. Det, herr talman,
              är oerhört väsentligt. Genom den förvaltningen följer vi utvecklingen.
              Vi är beredda att slå till bromsarna, korrigera, välja ny inriktning
              om det visar sig vara problematiskt.
            </seg>
            <seg xml:id="i-49b1b3f1a393ac4c-0">
              Det är angeläget att hela tiden noga följa och utvärdera vad
              som händer med exempelvis attityder, illegal jakt, vargstammens
              utbredning. Vi kan inte vänta med åtgärder till ett visst datum
              utan i så fall måste man agera omedelbart. Det är själva syftet
              med den kontinuerliga utvärderingen.
            </seg>
            <seg xml:id="i-32f80801695bdad4-0">
              Folkpartiet ställer sig självklart bakom detta betänkande, med
              alla de försäkringar som Nina Larsson har förtydligat att bevara
              och förstärka den biologiska mångfalden, att ha en genetiskt frisk
              stam och en adaptiv förvaltning, men också i form av förvaltningsplaner.
              Vi är tillfreds med att vi genom ett stort arbete lyckats finna
              denna balans så att människor kan känna att vi har lyssnat på
              dem. Tryggheten ökar. Människa och rovdjur kan framgent leva sida
              vid sida. Det är vårt mål, och därför yrkar jag bifall till utskottets
              förslag i betänkandet.
            </seg>
          </u>
          <note type="speaker" xml:id="i-ffe0263d8b4a803d-0">
            Anf. 42 TINA EHN (mp) replik:
          </note>
          <u who="tina_ehn_f52113" next="cont" xml:id="i-58265bcdeafd307c-0">
            <seg xml:id="i-bf4eedd55867fec7-0">
              Herr talman! Jag hade egentligen inte tänkt begära replik och
              därmed förlänga debatten, men jag vill ändå fråga Anita Brodén
              och Folkpartiet om den regionala förvaltningen. Det är, som jag
              ser det ett av de stora problemområdena inte för att man frågar
              människorna i regionerna, har en dialog med dem, utan för att
              det enligt Brottsförebyggande rådet finns risker med ett sådant
              förfarande.
            </seg>
            <seg xml:id="i-197b497acdd35afd-0">
              Enligt de undersökningar, den forskning, som Brå lutar sig mot
              sker olika former av otillåten påverkan av personer som arbetar
              med rovdjursfrågor vid länsstyrelserna. Man säger att det finns
              risk för att påtryckningarna kommer att öka, särskilt om den aktuella
              länsstyrelsen går emot de tongivande lokala krafterna. Det är
              inget som jag påstår, utan det är Brå som påstår det.
            </seg>
            <seg xml:id="i-9f983693aaca9ac8-0">
              I stället för att missnöjet med rovdjurspolitiken riktas mot
              de centrala myndigheterna blir det en regional konflikt. Jag tycker
              att det är en mycket viktig aspekt och vädjar till Folkpartiet
              och övriga alliansen att ta det på allvar. Förmodligen går det
              att hantera, men det kräver ganska stor insikt om att det kan
              gå till på det sättet.
            </seg>
          </u>
          <note xml:id="i-9e6528cf4c602a94-0">
            Anf. 43 ANITA BRODÉN (fp) replik:
          </note>
          <u who="tina_ehn_f52113" prev="cont" xml:id="i-269538a1577e8c0b-0">
            <seg xml:id="i-46486df3345f78ad-0">
              Herr talman! Jag delar inte Tina Ehns uppfattning vad gäller
              den regionala förvaltningen. Tvärtom ser jag det som en enorm
              möjlighet till delaktighet och engagemang att vi har de större
              regionerna där man kan mötas.
            </seg>
            <seg xml:id="i-dd33e74d6ebd2bf9-0">
              När Tina Ehn talar om tongivande lokala krafter hoppas jag verkligen
              att det ska finnas tongivande lokala krafter från alla sektorer,
              alltså även från miljörörelser och andra som är berörda. Det är
              viktigt för där finns kunskapen, lokalkännedomen, engagemanget
              och viljan att lösa det hela. Utgångspunkten är ju en balans.
              Vi ska leva i samexistens.
            </seg>
            <seg xml:id="i-b0c57b6a3ffe0519-0">
              Dessutom har Naturvårdsverket det övergripande ansvaret. När
              de delegerar ärendet följer de det för att se hur det fungerar.
              Det finns nämligen en avrapporteringsskyldighet. Om det inte skulle
              fungera har Naturvårdsverket möjlighet att återkalla delegeringen
              av ärendet och ta över ansvaret.
            </seg>
            <seg xml:id="i-bb3a4271c400fe34-0">
              Jag ser detta som en stor möjlighet och ett led i lösningen kommer
              att vara att ge verktygen och möjligheterna till regionerna.
            </seg>
          </u>
          <note type="speaker" xml:id="i-895ea47625bd148b-0">
            Anf. 44 TINA EHN (mp) replik:
          </note>
          <u who="tina_ehn_f52113" next="cont" xml:id="i-58265bcdeafd307c-1">
            <seg xml:id="i-3ea2945fe813c163-0">
              Herr talman! Jag hade naturligtvis hoppats på lite mer stöd i
              den här diskussionen. Jag hoppas dock att Anita Brodén har rätt.
              Jag hoppas verkligen det.
            </seg>
            <seg xml:id="i-122950b2939e4226-0">
              I den bästa av världar är det så det ska gå till, definitivt,
              men jag tycker att man ska ta det som Brottsförebyggande rådet
              skriver på mycket större allvar.
            </seg>
          </u>
          <note xml:id="i-2fc724cfc5fdf690-0">
            Anf. 45 ANITA BRODÉN (fp) replik:
          </note>
          <u who="tina_ehn_f52113" prev="cont" xml:id="i-269538a1577e8c0b-1">
            <seg xml:id="i-91211606dd7a9786-0">
              Herr talman! Vi har gått in i detta arbete med stor ödmjukhet,
              och som allianskollegerna tidigare beskrivit har det varit ett
              stort och gediget arbete. Man har varit ute på fältet och arbetat
              oerhört hårt. Det gäller framför allt den arbetsgrupp där Nina
              Larsson varit Folkpartiets representant.
            </seg>
            <seg xml:id="i-c7c1c7890687714d-0">
              Eftersom jag känner till det gedigna arbetet har jag en stor
              tilltro till att vi ska kunna lösa detta, för det har gjorts många
              viktiga inspel. Som jag nämnde i mitt anförande är det viktigt
              att följa utvecklingen genom det som kallas den adaptiva förvaltningen
              så att man hela tiden ser vad som händer och har möjlighet att
              korrigera, stanna upp, belysa olika saker och ta reda på vad som
              händer på marken. Det känns som en stor trygghet för mig.
            </seg>
            <seg xml:id="i-a534a5576e880e51-0">
              Det här är en stor och viktig fråga, och jag tycker att vi ska
              känna stor ödmjukhet inför de farhågor som kommit till uttryck.
              Jag känner mig dock trygg och tycker att det är en seriös behandling.
              Det är oerhört värdefullt att vi nu har kommit fram till denna
              proposition.
            </seg>
          </u>
          <note type="speaker" xml:id="i-7472e3ea2ca4fc3c-0">
            Anf. 46 JAN EMANUEL JOHANSSON (s):
          </note>
          <u who="jan_emanuel_johansson_7ba9d4" xml:id="i-a7cc3caa0a163685-0">
            <seg xml:id="i-a8322f288d50434e-0">
              Herr talman! Det finns små tankevurpor och en hel del stora tankevurpor.
              En tankevurpa som jag skulle vilja påstå är lite större är när
              man förordar att vi ska leva upp till en bevarandestatus genom
              att skjuta dem som vi vill bevara. Det upplever jag som mycket
              av en tankevurpa.
            </seg>
            <seg xml:id="i-eb8565dcd88af1fc-0">
              Åke Sandström var uppe nyss och pratade just om att vi borde
              uppnå någon form av gynnsam bevarandestatus. Åke pratar liksom
              alla andra här om ett djur som är så pass plågat av inavel att
              det är värre än om syskonpar parar sig. Vi pratar om en liten
              extremt hotad art. Då börjar man prata om att man når upp till
              någon form av gynnsam bevarandestatus. Här kommer jag tillbaka
              till begreppet tankevurpa.
            </seg>
            <seg xml:id="i-5aac9bd8745909b7-0">
              Moderaterna säger genom Bengt-Anders Johansson att det inte finns
              någon ursäkt för att inte komma i gång med jakten redan till vintern.
              Ja, det skulle väl vara EU:s naturlagstiftning, Internationella
              naturvårdsunionen och art- och habitatdirektiven samt de starka
              rekommendationerna från tunga vetenskapliga institutioner som
              Artdatabanken, Centrum för biologisk mångfald, Helsingforss universitet
              och Uppsala universitet.
            </seg>
            <seg xml:id="i-6f9bcc1e41f81b81-0">
              Moderaterna pratar mycket om att man ska lyssna. Man ska lyssna
              till folket. Jag tycker även att man ska lyssna till vetenskapen
              och de institutioner som har tyckt och tänkt kring den galna idén
              om att börja skjuta varg.
            </seg>
            <seg xml:id="i-071e7ed4a3268bc5-0">
              Vad gäller det genetiska och hur vi ska kunna få vargstammen
              att utvecklas behövs det att vi planterar in varg. Det är den
              enda del av den borgerliga politiken som stämmer överens med verkligheten.
              Det behöver planteras in varg.
            </seg>
            <seg xml:id="i-29085b3d8b699974-0">
              Men att genom någon form av zoologisk ingenjörskonst å ena sidan
              skjuta varg för att å andra sidan flytta in några känns minst
              sagt märkligt. Genetisk mångfald är inte som någon form av förkylning,
              som man kan bota poff!, så var det genetisk mångfald samtidigt
              som man skjuter lite andra vargindivider. Vi pratar om generationer
              av vargar. Det går inte på några år att få till den här genetiska
              mångfalden.
            </seg>
            <seg xml:id="i-f0fafadb99a1999c-0">
              En annan sak, på tal om tankevurpor, är att man lyfter fram att
              man nästan ska ha som en nollvision mot jakthundar som blir tagna
              och tar det som ett argument för att skjuta varg. Då ska jag berätta
              lite av en hemlighet, som säkert kommer att skära illa i mångas
              öron. De här jakthundarna släpper man ut i skogen för att jaga.
              Det är inte hundarna själva som kutar ut och tänker: Nu ska jag
              försöka bli tagen av en varg! Det är jägarnas ansvar. Det är inte
              vargens fel att han skyddar sig när det kommer en hund inspringande
              i hans revir.
            </seg>
            <seg xml:id="i-b449418d1bca24e3-0">
              Det här kommer jag säkerligen att få äta upp. Men det är precis
              så. Det är jägarnas ansvar att hundarna blir tagna.
            </seg>
            <seg xml:id="i-1d40812968e018eb-0">
              Om vi seriöst ska kämpa för att verkligen komma fram till det
              vi kallar en gynnsam bevarandestatus så behöver det planteras
              in varg, som borgerligheten har lyft fram, men framför allt kan
              vi inte skjuta varg.
            </seg>
          </u>
          <note type="speaker" xml:id="i-f13de3a4e0c267f8-0">
            Anf. 47 NINA LARSSON (fp) replik:
          </note>
          <u who="nina_larsson_c91cec" xml:id="i-af02f335e49884df-1">
            <seg xml:id="i-24b758a41879de73-0">
              Herr talman! Jag tackar för inlägget från Jan Emanuel Johansson.
              Det var väldigt intressant, tycker jag. Jag passar på att försöka
              få lite klarhet i oppositionens rovdjurspolitik framöver genom
              att ta detta tillfälle till replik.
            </seg>
            <seg xml:id="i-6dcf40b77dbcb25b-0">
              Jan Emanuel Johansson raljerar över alliansens förmåga att ena
              sig och bilda en sammanhållen rovdjurspolitik som tar ett helhetsgrepp
              och hanterar de olika målkonflikter som förekomsten av våra stora
              rovdjur innebär. Det är ingenting som vi tycker att man kan sopa
              under mattan, utan dem måste man hantera och bemöta på bästa tänkbara
              sätt. Det är också en process som har varit väldigt långsiktig
              och som vi har arbetat fram med gott resultat.
            </seg>
            <seg xml:id="i-0a34867e584c687a-0">
              Jan Emanuel Johansson jämför vargstammen med mänskliga familjeförhållanden,
              vilket jag i allra högsta grad motsätter mig. Det liknar den väldigt
              mänsklifierade historia som oppositionskollegan Tina Ehn tidigare
              föredrog med vargen Ulrik. Hon var mest intresserad av att hålla
              ihop äktenskapet för de olika familjebildningarna.
            </seg>
            <seg xml:id="i-0ff64a6216b9a31f-0">
              Rovdjuren måste hanteras som djur. Vi kan inte hålla på och mänsklifiera
              djuren på detta sätt, för då kan vi inte hantera de mycket svåra
              målkonflikter som detta innebär. Jag är nu nyfiken på att höra
              vilken samlad oppositionspolitik inom rovdjurspolitiken som du
              som representant för Socialdemokraterna kommer att föra, när ditt
              inlägg snarare liknar Tina Ehns än din egen partikollegas.
            </seg>
          </u>
          <note type="speaker" xml:id="i-b3ded5ebaa329a6b-0">
            Anf. 48 JAN EMANUEL JOHANSSON (s) replik:
          </note>
          <u who="jan_emanuel_johansson_7ba9d4" xml:id="i-a7cc3caa0a163685-1">
            <seg xml:id="i-604b025d6b0c9648-0">
              Herr talman! I vårt parti har vi högt i tak. Det kanske skiljer
              sig från Folkpartiet och andra borgerliga partier. Vi kan kosta
              på oss att tycka olika. Till exempel i det här fallet tycker inte
              jag precis som mitt utskott. Det är ganska bra att man har det
              demokratiska utrymmet och möjligheten att tycka olika. Det kanske
              ni kunde testa någon gång.
            </seg>
            <seg xml:id="i-4e4c4e28ebf6e4c0-0">
              Ni pratar om att mänsklifiera. Hela den djurskyddspolitik som
              utkommer från borgerligheten går ut på att raljera när det gäller
              djurskydd. Man tänker: Men det är bara djur! Vi kan väl inte jämföra
              dem till exempel med människor? Nej, inte utifrån att de är just
              djur och vi människor. Men rent genetiskt, när det gäller hur
              man fortplantar sig, så finns det väl vissa likheter hur det sprids
              så att säga, hur inavel går till och liknande. Sedan kan man inte
              säga att det är exakt likadant, självklart. Men jag tror nog att
              vi är hyfsat överens om att om vi ska kunna få den här vargstammen
              att leva upp till det vi kallar gynnsam bevarandestatus så är
              det nog inte det klokaste att skjuta. Att det behövs nytt blod
              kan man nog vara överens om.
            </seg>
          </u>
          <note type="speaker" xml:id="i-28fe2c5bcb098b5e-0">
            Anf. 49 NINA LARSSON (fp) replik:
          </note>
          <u who="nina_larsson_c91cec" xml:id="i-af02f335e49884df-2">
            <seg xml:id="i-5b20e10831920e72-0">
              Herr talman! Jag instämmer i att vi delar detta jordklot med
              varandra. Vi ska bruka, nyttja och förvalta jordens resurser på
              ett hållbart sätt som gör vår tillvaro bättre. Men den jakt som
              sker i dag och den jakt som kommer att ske, den ansvarstagande
              förvaltning som kommer att ske, är ingen okynnesjakt. Det handlar
              om förvaltning av våra stora rovdjur, först och främst för att
              bevara den biologiska mångfalden genom att skapa ökad acceptans
              för rovdjuren och för rovdjurspolitiken. Utan den acceptansen
              kan vi inte nå en långsiktigt livskraftig rovdjursstam av någon
              av våra stora rovdjur. Vi behöver den förankringen.
            </seg>
            <seg xml:id="i-f519758a61ae847a-0">
              Det här långsiktiga helhetsgreppet kräver olika saker. Det är
              flera faktorer som spelar roll för detta. Dels är det den genetiska
              statusen, som du också var inne på och verkar stödja, vilket gläder
              mig, dels behövs det en ansvarstagande förvaltning där man tar
              fasta på det etappmål som finns i dag. Vi behöver också sätta
              ett tak och utvärdera förekomsten av varg bättre. Vi måste se
              till att den genetiska statusen kan höjas, så att vi får en frisk
              stam med friska djur. Det kommer naturligtvis att gå mycket snabbare
              om man behåller vargstammen på en bestämd nivå än om man tillåter
              den att öka helt okontrollerat. Det viktiga är att vi får en genetiskt
              frisk stam. Exakt antal är irrelevant.
            </seg>
          </u>
          <note type="speaker" xml:id="i-c7ddb5652a8ef84f-0">
            Anf. 50 JAN EMANUEL JOHANSSON (s) replik:
          </note>
          <u who="jan_emanuel_johansson_7ba9d4" xml:id="i-a7cc3caa0a163685-2">
            <seg xml:id="i-112e6a54fe07335f-0">
              Herr talman! När alliansen pratar om att man ska ta hand om faunan
              tycker jag att det låter som att man agerar som någon form av
              ganska stark lobbyorganisation för jägarkåren. Det känns inte
              alls som att ni kämpar för någon bred fauna. Ni pratar om att
              mänsklifiera djuren. Ni bygger en hel rovdjurspolitik på sagor.
              Man ingjuter rädsla och skräck i människor och pratar om den här
              vargen som någonting från sagan.
            </seg>
            <seg xml:id="i-56f59c11bb051621-0">
              Ni tog själva upp det i öppningsanförandet. Det var er kamrat,
              moderaten Bengt-Anders, som själv sade att vi märker att människor
              är rädda. Men det togs inte upp något kring att en människa inte
              behöver vara rädd för en varg.
            </seg>
            <seg xml:id="i-0291e094b5872c57-0">
              Ni säger att vi på det här sättet ska kunna få den här faunan
              att fungera. Då är det lite märkligt att det strider mot EU:s
              naturlagstiftning, den internationella naturvårdsunionens art-
              och habitatdirektiv och just våra egna starka vetenskapliga institutioner
              som säger att vi inte ska agera på det här sättet. Vi pratar om
              både Artdatabanken, Centrum för biologisk mångfald och Helsingforss
              och Uppsala universitet. Jag tycker att man kanske borde se och
              höra lite på dem också.
            </seg>
          </u>
          <note xml:id="i-2a1f598e71b17095-0">
            Överläggningen var härmed avslutad.
          </note>
          <note xml:id="i-cde24dc4e245c27a-0">
            9 § Högre krav och kvalitet i den nya gymnasieskolan
          </note>
          <note xml:id="i-b1d0b009d8723ac8-1">
            Föredrogs
          </note>
          <note type="speaker" xml:id="i-6f31ab62cda75094-0">
            Anf. 51 AGNETA LUNDBERG (s):
          </note>
          <u who="agneta_lundberg_1b9470" xml:id="i-8f71f6cb2a771f44-0">
            <seg xml:id="i-a98b7e5305eee9fb-0">
              Herr talman! I dag behandlar vi proposition 2008/09:199, Högre
              krav och kvalitet i den nya gymnasieskolan . Jag vill börja med
              att yrka avslag på propositionen och bifall till den gemensamma
              reservationen från s, v och mp.
            </seg>
            <seg xml:id="i-9381140c680447f1-0">
              Under den förra mandatperioden beslutade riksdagen med bred enighet
              över blockgränserna att en ny modern gymnasieskola med förstärkta
              yrkesinriktade program skulle införas hösten 2007. Den nuvarande
              regeringen valde likväl att återkalla gymnasiereformen 2007.
            </seg>
            <seg xml:id="i-df9b0199ebae8216-0">
              Den återkallade reformen överstämmer på flera punkter helt eller
              delvis med den nu aktuella gymnasiepropositionen. Exempel på detta
              är bland annat förslagen om att införa historia som nytt gymnasiegemensamt
              ämne, att ersätta projektarbete med gymnasiearbete, att skapa
              en modern lärlingsutbildning som alternativ inom yrkesutbildningen,
              att inrätta lokala och nationella programråd, att förstärka den
              arbetsplatsförlagda utbildningen samt att lokala kurser ska kvalitetssäkras.
            </seg>
            <seg xml:id="i-d2ad03d2b861c33a-0">
              Jag vill understryka att vi socialdemokrater är mycket angelägna
              om att både höja yrkesutbildningarnas status och, framför allt,
              deras kvalitet. Regeringens hantering av frågan gör att minst
              fyra årskullar av gymnasieelever går miste om de kvalitetsförstärkningar
              som ett genomförande av Gy 07 hade inneburit.
            </seg>
            <seg xml:id="i-21da99845502fdd2-0">
              Varför har vi en gymnasieskola? Jo, därför att vi tidigare och
              även nu gör den bedömningen att grundskolestudierna inte räcker
              för att möta de kunskapskrav som finns i vårt näringsliv och i
              vårt samhälle över huvud taget. År 1965 gick 15 procent av en
              årskull i gymnasieskolan. Jag vill påpeka att trots att det var
              så få var det inte alla som klarade sin studentexamen.
            </seg>
            <seg xml:id="i-5ba003bf1a120c61-0">
              I dag går i stort sett alla elever i gymnasieskolan. Vi är med
              rätta oroade över att inte alla klarar sin gymnasieexamen med
              godkända betyg. Orsaken till vår oro är att vi vet att det är
              nödvändigt med en fullständig gymnasieexamen för att man ska kunna
              gå vidare till arbetsliv, yrkeshögskola eller högskola.
            </seg>
            <seg xml:id="i-7c901ee27df5e967-0">
              Trots att nästan alla klarar en fullständig gymnasieexamen är
              det ändå alltför många som inte klarar det. Det är viktigt att
              påpeka att många av dessa endast har missat någon eller några
              enstaka kurser. Vi socialdemokrater anser att målet självklart
              måste vara att alla genomför sin gymnasieskola, och det måste
              tas på stort allvar när målet inte uppnås. Det måste vidtas åtgärder
              för att ge stöd till de elever som behöver det och på olika sätt
              förhindra avhopp.
            </seg>
            <seg xml:id="i-e0058d39aefdaa1c-0">
              Vi vet att många elever som går på individuella program är behöriga
              och borde gå på ett nationellt program och fullfölja sin gymnasieskola.
              Det finns många skäl till att det inte är så. En viktig orsak
              är att eleverna inte får en tillräckligt bra grund att stå på
              trots godkända betyg från grundskolan.
            </seg>
            <seg xml:id="i-846d64e6723844dc-0">
              Tidiga insatser måste till. Dessutom krävs mer gedigen vägledning
              så att man undviker felval i så stor utsträckning som möjligt.
              De elever som inte är behöriga till gymnasieskolan bör få gå ett
              basår, där de får en möjlighet att nå behörigheten. Detta basår
              måste anpassas till varje elevs behov.
            </seg>
            <seg xml:id="i-b85485dff03cb114-0">
              Vad än utbildningsministern säger var det vi socialdemokrater
              som med min medverkan gjorde det möjligt för elever att i dag,
              samtidigt som de läser in ett godkänt betyg, parallellt gå in
              på ett nationellt program och påbörja dessa studier och på så
              sätt både få ökad motivation och vinna tid. Detta kallas Prim
              programinriktat individuellt program.
            </seg>
            <seg xml:id="i-79d051e15ff60615-0">
              Det är uppenbart att regeringen trots ytterligare utredningsuppdrag
              inte kommit fram till någon förändring utan i stort sett ställer
              sig bakom det IV vi har i dag. Självklart krävs ytterligare kvalitetsförstärkningar
              för att IV ska bli mycket bättre än vad det är i dag.
            </seg>
            <seg xml:id="i-877f168ef3720329-0">
              Gymnasieskolan måste bli mer flexibel så att elever som till
              exempel fullföljt samhällsprogrammet men upptäcker att de inte
              kan eller vill gå vidare till högskolestudier ska ha möjlighet
              att gå ett yrkesprogram. I dag tvingas man vara arbetslös en längre
              tid innan man förhoppningsvis får börja på en arbetsmarknadsutbildning.
              Det är på många sätt ett slöseri med både mänskliga resurser och
              samhällsresurser. Det är någonting vi måste ändra på.
            </seg>
            <seg xml:id="i-4735dbea0b469e2a-0">
              Den stora förändringen i denna proposition innebär att man delar
              upp gymnasieskolan i högskoleförberedande program och yrkesprogram
              med olika krav på teoretiska kunskaper. Med detta säger regeringen
              att det krävs en lägre teoretisk kunskapsnivå för de elever som
              i framtiden går yrkesprogram än vad som krävs i dag.
            </seg>
            <seg xml:id="i-8a83868d0abad615-0">
              I dag krävs en grundläggande högskolebehörighet oavsett vilket
              program man går i gymnasieskolan. Regeringens proposition kräver
              olika behörighetskrav beroende på vilka program man söker, vilket
              innebär att elever som går på ett högskoleförberedande program
              måste vara godkända i tolv ämnen från grundskolan, medan de som
              söker till ett yrkesprogram måste vara godkända i åtta ämnen.
            </seg>
            <seg xml:id="i-31d6dc94b56a6f36-0">
              I debatten har regeringen ofta framfört att de elever som går
              yrkesprogram inte behöver samma kunskapsnivå eftersom de inte
              ska bli akademiker. Denna inställning är enligt Socialdemokraterna
              både kunskapsfientlig och osaklig, och den är heller inte verklighetsförankrad.
              Faktum är att kraven från näringslivet och övriga samhället ökar.
              Grundläggande behörighet är inte enbart något för dem som ska
              söka in till högskolan, utan det är det krav näringslivet ställer
              för att få kunniga yrkesarbetare som har förmåga att vidareutveckla
              sig i sitt yrke eller helt ställa om till nya arbetsuppgifter.
              Det är också en medborgarkunskap som alla behöver.
            </seg>
            <seg xml:id="i-afa284356bbbdbeb-0">
              Detta kan man också konstatera när man läser vad remissinstanserna,
              till exempel näringslivet och de fackliga organisationerna, framför.
              Vi ska konkurrera med kompetens och inte med låga löner. Det gäller
              inte minst dem som går ut i ett arbetsliv efter att ha gått ett
              yrkesprogram på gymnasieskolan. Det arbetsinnehåll och den roll
              som till exempel en elektriker eller en fordonsmekaniker har i
              dag har kraftigt förändrats och kräver nu högre kompetens och
              eget ansvarstagande, även om man bara ser fem år tillbaka i tiden.
            </seg>
            <seg xml:id="i-bf04d016fc439690-0">
              Självklart har regeringen märkt av den kritik som framförs mot
              den tudelade gymnasieskolan. Därför har man påpekat att alla som
              vill ska kunna få läsa in grundläggande behörighet inom gymnasieskolan.
              Eftersom detta inte är möjligt även om alla timmar från det fria
              valet används ska utökat studieprogram erbjudas.
            </seg>
            <seg xml:id="i-0cda3e47d9677b5f-0">
              Men varför tror man plötsligt att denna grupp, som man annars
              ansett inte ha klarat nuvarande yrkesprogram, plötsligt ska klara
              en högre arbetsbörda än de som går ett högskoleförberedande program?
              Detta är inte seriöst, men det är lätt att lova när man förstår
              att det inte kommer att vara många som efterfrågar ett utökat
              studieprogram och att man dessutom inte tillför kommunerna ytterligare
              medel för att kunna erbjuda ett ökat antal timmar.
            </seg>
            <seg xml:id="i-1bb36febe49ab09f-0">
              Det finns brister oavsett vilket program man tittar på i gymnasieskolan.
              Men det löser man enbart med att på olika sätt höja kvaliteten,
              inte minst genom ett ökat samarbete med arbetslivet och genom
              att på olika sätt höja elevernas motivation.
            </seg>
            <seg xml:id="i-35f8e6ce4fb8a202-0">
              Det är viktigt att påpeka att regeringens påstående om att eleverna
              på yrkesförberedande program alltid klarar sig sämre än elever
              på studieförberedande program inte stämmer med verkligheten. Exempelvis
              får fler slutbetyg inom de tre åren på byggprogrammet än på det
              samhällsvetenskapliga programmet. Sakligt är det så att de ibland
              klarar sig sämre, ibland lika bra och ibland bättre.
            </seg>
            <seg xml:id="i-18c71338ffe1325f-0">
              Det är viktigt att också sätta fokus på kvalitetsförbättringar
              på högskoleförberedande program. Då pratar jag inte enbart om
              ökade krav utan om att skapa förutsättningar för eleverna att
              klara de utbildningar de sökt.
            </seg>
            <seg xml:id="i-d81d3a4c19715faa-0">
              Regeringen har en dold agenda när den förändrar gymnasieskolan.
              Det handlar inte om antal poäng i gymnasieskolan, utan det handlar
              om att höja kunskapsnivån för vissa och sänka kunskapsnivån för
              många. Regeringen vill skapa ökade klyftor mellan dem som har
              kunskap och dem som inte har kunskap. Samtidigt banar man väg
              för låglönearbete. Det man kommer att uppnå är att man i statistiken
              kan visa upp att fler som går yrkesprogram klarar sina gymnasiestudier.
              Det är en seger över statistiken, men en stor förlust för eleverna
              som kommer att ha svårt att konkurrera på en arbetsmarknad som
              de möter med lägre kunskaper.
            </seg>
            <seg xml:id="i-8edea8ed876c6a31-0">
              Regeringen, som förespeglade en höjning av kvaliteten och statusen
              på yrkesutbildningarna, går fram med ett förslag som inte kommer
              att infria vare sig det ena eller det andra. Det blir precis tvärtom;
              regeringen lurar elever och arbetslivet med sitt förslag.
            </seg>
            <seg xml:id="i-84babf63a9e6177f-0">
              Det är i stället viktigt att bredda gymnasieskolan och till exempel
              satsa på åtgärder som på olika sätt möter arbetslivets lokala
              behov. För att kunna genomföra detta krävs att möjligheten till
              det som i dag kallas specialutformat program finns kvar även i
              framtiden. Men självfallet ska dessa kurser vara kvalitetssäkrade
              av Skolverket.
            </seg>
            <seg xml:id="i-01136a4948f76765-0">
              Det borde vara en självklarhet att också som gymnasieelev få
              möjlighet att utveckla och använda sin fantasi och kreativa förmåga
              att kommunicera genom att delta i estetisk verksamhet. Att arbeta
              med alla sinnen och uttrycksformer stimulerar därtill lärprocessen
              och ger ökade kunskaper. Därför anser vi att även denna möjlighet
              ska finnas kvar.
            </seg>
            <seg xml:id="i-6a824b3f9d03403f-0">
              Tiden i gymnasieskolan är inte en transportsträcka till gymnasieexamen
              utan en viktig del av livet. Vi vill ha en gymnasieskola som rustar
              för framtiden och inte för dåtiden.
            </seg>
            <seg xml:id="i-800e5147240a678a-0">
              Svensk gymnasieskola håller en hög kvalitet internationellt.
              Varför då lägga fram ett förslag som kommer att rusta våra medborgare
              sämre och göra oss mindre konkurrenskraftiga i framtiden?
            </seg>
            <seg xml:id="i-94c45082c197e4a4-0">
              Före valet kommer vi att presentera ett gemensamt förslag som
              bygger på Gy 07 och den reservation som vi har till betänkandet.
              Vår ambition är att skapa en gymnasieskola i världsklass med sikte
              mot framtiden.
            </seg>
          </u>
          <note type="speaker" xml:id="i-351476f7a27d23c0-0">
            Anf. 52 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-76b9513ffbc0a557-0">
            <seg xml:id="i-5ff73bcac6794779-0">
              Herr talman! När jag gick på mellanstadiet drömde jag om att
              bli läkare. När jag gick på högstadiet ville jag bli journalist.
              När jag läste upp mina betyg på komvux var det för att komma in
              på lärarutbildningen.
            </seg>
            <seg xml:id="i-17403fdaf788ac02-0">
              Alla barn har drömmar om vad de vill bli när de blir stora, men
              med Björklunds skola och skolpolitik kommer de drömmarna att grusas
              för många redan när de går i femte klass. Och den nya gymnasieskolan
              innebär att en del aldrig kommer att kunna förverkliga sina drömmar.
              Den grundläggande tanken om en likvärdig skola för alla är som
              bortblåst, och i stället har högeralliansen en elitistisk och
              trångsynt politik som innebär ökad sortering och utslagning.
            </seg>
            <seg xml:id="i-0073548b3181c128-0">
              Det förslag till förändring av gymnasieskolan som regeringen
              presenterar i propositionen är ett stort steg tillbaka. Man tar
              ingen hänsyn till den omvärld vi befinner oss i. I dag finns det
              helt andra krav från arbetslivet, och det finns framför allt helt
              andra krav från eleverna i fråga om hur deras liv och framtid
              ska forma sig. Med sin fyrkantiga och föråldrade samhällssyn skapar
              högerregeringen en gymnasieskola som varken är anpassad till samhällets
              eller elevernas behov av kunskaper och färdigheter.
            </seg>
            <seg xml:id="i-6febb9d454f3ccab-0">
              Herr talman! Före valet 2006 var det mycket prat om kunskap från
              Björklunds sida, men nu när han sitter på skolministerposten levererar
              han ingenting i alla fall inget som leder till ökade kunskaper.
              Regeringens politik handlar bara om drill och disciplin, prov
              och betyg. Inget av detta har betydelse för att öka kunskaperna,
              utan verkar enbart sorterande.
            </seg>
            <seg xml:id="i-dc06c71c93147f72-0">
              Vi ser en skola med fler elever, färre lärare och större klasser.
              Det är en skola utan bibliotek, med sämre elevvård, utan specialpedagoger
              och utan material och en skola där man sparar in på undervisning
              och tvingar barnen till överbelamrade fritidshem. Björklund är
              naken. Snacket om vikten av kunskap och att lära sig läsa är inte
              trovärdigt någonstans. Utbildningsministern skapar en skola där
              bara den starka överlever en skola för eliten.
            </seg>
            <seg xml:id="i-147fbb859cc42a18-0">
              Vänsterpartiet anser att fler elever måste få möjlighet att nå
              målen i gymnasieskolan. Såväl grund- som gymnasieskolan måste
              ta ett större ansvar för elevernas lärande. Skolan behöver därför
              mer resurser. Det behövs också en tydligare koppling mellan elevernas
              behov och resursfördelningen. I dag finns det stora brister i
              kommunernas styrning och kontroll av hur resurser fördelas till
              skolan. Resurserna fördelas inte heller i tillräcklig utsträckning
              utifrån skolornas förutsättningar för verksamheten. Följden är
              att eleverna inte kan få den hjälp som de behöver. Med bättre
              ekonomiska förutsättningar skulle skolan få bättre möjligheter
              att se till att fler elever når målen. Om eleverna når målen i
              grundskolan har de bra förutsättningar att tillägna sig undervisningen
              i gymnasieskolan.
            </seg>
            <seg xml:id="i-81de4d277f6d9a16-0">
              Regeringen lägger däremot hela ansvaret för måluppfyllelsen på
              eleverna själva genom att höja behörighetskraven till gymnasieskolan
              utan att erbjuda eleverna mer och bättre hjälp. De nya behörighetsreglerna
              kommer inte att leda till att eleverna får bättre kunskaper eller
              till att fler elever når målen. Däremot ökar de sorteringen och
              utslagningen.
            </seg>
            <seg xml:id="i-69bc558f537e394e-0">
              Vänsterpartiet anser att det går att ställa höga krav om eleverna
              får tillräckliga förutsättningar. Vi vill hålla fast vid ambitionen
              att ge alla elever på gymnasieskolan så goda kunskaper som möjligt
              och anser därför att alla nationella program ska ge grundläggande
              högskolebehörighet. Alla vill inte bli akademiker och kommer inte
              heller att bli det, men varför ska man tvingas bestämma det redan
              vid 15 års ålder? Att få behörighet att studera vid högskola innebär
              inget tvång att läsa vid högskolan. Det innebär en möjlighet för
              människor att välja själva. Regeringen vill inte ge alla gymnasieelever
              den möjligheten utan vill sortera eleverna så tidigt som möjligt
              och bevara akademin åt eliten.
            </seg>
            <seg xml:id="i-c6abb93d39c04e0b-0">
              Jan Björklund säger sig vilja uppvärdera yrkesutbildningarna,
              men i själva verket visar han stort förakt mot de elever som väljer
              ett yrkesinriktat program. De är enligt Björklund skoltrötta.
              De vet inte vad de vill och ska därför de inte behöva bry sina
              små hjärnor med sånt som samhällskunskap eller svenska. För att
              komma in på många av de yrkesförberedande programmen krävs det
              i dag mycket höga betyg i grundskolan. Det tyder knappast på att
              eleverna är skoltrötta och saknar förmåga att ta till sig teoretiska
              kunskaper. Det säger inte heller någonting om att de skulle ha
              mindre ambitioner.
            </seg>
            <seg xml:id="i-52868f6fa8afd005-0">
              Vänsterpartiet anser inte att en modern gymnasieskola ska dela
              upp eleverna utifrån den föråldrade principen om gott läshuvud
              eller inte och därmed tidigt låsa in ungdomar i ett fack. Vi arbetar
              därför för en gymnasieskola som inkluderar alla och ger alla samma
              möjligheter. Därför måste alla program på gymnasieskolan ge eleverna
              förmåga att ta initiativ och lösa såväl teoretiska som praktiska
              problem, att tänka kritiskt, att ifrågasätta etablerade sanningar
              samt att kunna arbeta både självständigt och tillsammans med andra.
              Det handlar om kunskaper som är nödvändiga i arbetslivet och i
              samhällslivet, och som en bonus ger de även möjligheter att studera
              vidare. Lösningen är inte att ge gymnasieeleverna sämre kunskaper,
              utan mer resurser och fler lärare för att alla ska nå de kunskapsmål
              som redan finns.
            </seg>
            <seg xml:id="i-2014d7184d2cd459-0">
              Enligt statistik från SCB har nära 60 procent av dagens gymnasieelever
              planer på att börja läsa på högskolan. På omvårdnadsprogrammet
              är det till exempel 75 procent av eleverna som har sådana planer.
              Det är bara naturvetenskapsprogrammet som har en högre andel elever
              som tänker sig att läsa på högskolan.
            </seg>
            <seg xml:id="i-915843d0d892be74-0">
              Det innebär att många kanske känner sig tvingade att välja ett
              högskoleförberedande program trots att de också är intresserade
              av ett särskilt yrke. Utifrån den sociala struktur som råder i
              dag på de olika nationella programmen är det lätt att konstatera
              att den sociala snedrekryteringen kommer att öka på högskolan
              med regeringens förslag.
            </seg>
            <seg xml:id="i-28dfc972d5bc6fce-0">
              Herr talman! Regeringen hänvisar till att man ska ha rätt att
              läsa in högskolebehörigheten inom ramen för ett yrkesprogram,
              men det är ett betydligt sämre alternativ än att gå ett högskoleförberedande
              program.
            </seg>
            <seg xml:id="i-28b85397f3310d40-0">
              Elever på yrkesprogram måste utnyttja det individuella valet
              och ett utökat program för att läsa in de 300 poäng som krävs
              för att få högskolebehörighet. Ändå kommer de inte att kunna konkurrera
              om studieplatser på högskoleutbildningar eftersom de inte ges
              någon möjlighet att läsa kurser som ger meritpoäng. De får även
              mindre utrymme att läsa in de särskilda behörigheter som krävs
              för många högskoleutbildningar.
            </seg>
            <seg xml:id="i-3ced269022af1300-0">
              Även de som läser in högskolebehörighet inom vuxenutbildningen
              får svårt att konkurrera om platser, eftersom de hamnar i en särskild
              kvotgrupp i urvalet till högskolan.
            </seg>
            <seg xml:id="i-0646d4b2447f3014-0">
              Varför ska dessa elever behöva gå en omväg och läsa mer? Varför
              inte ge alla rätten till en fullvärdig gymnasieutbildning?
            </seg>
            <seg xml:id="i-64945c20cbeae3fd-0">
              Den förstärkning av yrkesutbildningarna, som Björklund påstår
              att regeringen gör, innebär en extra halvtimme i veckan i karaktärsämnena
              en halvtimme extra i veckan! Detta sker till priset av att man
              tar bort hälften av svenskan och samhällskunskapen och helt tar
              bort estetisk verksamhet och därmed lägger hinder i vägen för
              att göra andra val livet. Regeringen stänger dörrar och låser
              fast eleverna i de val de gjort när de varit 1516 år. Och som
              pricken över i förbjuder nu regeringen att man får läsa upp sina
              betyg på komvux.
            </seg>
            <seg xml:id="i-6426ed7a644f3687-0">
              Till skillnad från Björklund och regeringen anser Vänsterpartiet
              att kunskap är en demokratisk rättighet och därför ska vara till
              för alla. För Vänsterpartiet är allas rätt till kunskap det viktigaste
              målet med utbildningspolitiken. Kunskap ger makt, och en bra skola
              är därför ett led i strävan mot ökad jämlikhet och minskade sociala
              klyftor.
            </seg>
            <seg xml:id="i-a3c900928a225bbe-0">
              Alla ska ha samma möjligheter att skaffa sig kunskap och utvecklas
              efter sina egna förutsättningar, oavsett bakgrund. Skolan spelar
              en betydande roll för att ge alla en grund att stå på och för
              att ge alla eleverna de redskap som behövs för att utvecklas i
              skolan men också resten av livet.
            </seg>
            <seg xml:id="i-e7f334c0c78d5930-0">
              Herr talman! Jag vill ha en skola som även i framtiden tillåter
              eleverna att drömma, en skola som hjälper eleverna att förverkliga
              sina drömmar och en skola som gör det möjligt för eleverna att
              göra andra val i livet än dem de drömde om när de var små. Jag
              vill ha en skola full av möjligheter, inte en skola full av hinder.
              Därför yrkar jag bifall till den rödgröna reservationen.
            </seg>
          </u>
          <note type="speaker" xml:id="i-811dfa61c89af5cf-0">
            Anf. 53 MATS PERTOFT (mp):
          </note>
          <u who="mats_pertoft_740cd3" xml:id="i-2da9aa604ec59b03-0">
            <seg xml:id="i-2021814efa13d203-0">
              Herr talman! Till att börja med, så att jag inte glömmer bort
              det på slutet, vill jag yrka bifall till den rödgröna reservationen.
            </seg>
            <seg xml:id="i-76ecdc747389b939-0">
              Jag vill också välkomna utbildningsministern till den här debatten.
              Det är väldigt trevligt att vi får ta del av utbildningsministerns
              närvaro. Den har saknats i tidigare debatter som utskottet har
              haft.
            </seg>
            <seg xml:id="i-9144f23892042033-0">
              När jag har funderat på den här debatten har jag funderat på:
              Vilken värld lever vi egentligen i? Jag har framför allt funderat
              på: Vilken värld lever dagens ungdomar i?
            </seg>
            <seg xml:id="i-09bb1210588ddccc-0">
              För cirka ett halvår sedan hade vi i utbildningsutskottet tillsammans
              med arbetsmarknadsutskottet en hearing med olika aktörer som handlade
              väldigt mycket om ungdomars liv och arbete efter skolan.
            </seg>
            <seg xml:id="i-71bfbe0951811dc5-0">
              Jag ställde då frågan till ordföranden i Ungdomsrådet: Hur ser
              verkligheten ut? Jag fick ett väldigt tydligt svar om hur ungdomar
              i dag faktiskt efter gymnasiet provar en hel del olika vägar.
              Till slut hamnar de ofta i en mer fördjupad utbildning, en högre
              utbildning. Man provar sig fram. Man reser en del. Man är globaliserad.
            </seg>
            <seg xml:id="i-a730eb6e59ff090c-0">
              Det är inte längre så som det var jag vet faktiskt inte när det
              slutade att vara så, för det var inte så på min tid när man gick
              en rak linje från förskolan till högskolan och sedan kom ut i
              arbetslivet och fortsatte att arbeta på samma ställe hela sitt
              liv. Den tiden är förbi.
            </seg>
            <seg xml:id="i-71d139419fd0307b-0">
              Jag ställde också frågan till ordföranden i Ungdomsstyrelsen
              om hur den bild och den värld hon beskrev som dagens ungdomsvärld
              passar ihop med den värld som Jan Björklund och alliansregeringen
              skissar upp, där det faktiskt är raka linjer och ganska låsta
              linjer.
            </seg>
            <seg xml:id="i-870800d54b3a32f6-0">
              Jag fick ett ganska tveksamt och diffust svar. Jag kan förstå
              att ordföranden i Ungdomsstyrelsen gav ett diffust svar, för hon
              ville väl inte helt stöta sig med alla andra vid den hearingen.
            </seg>
            <seg xml:id="i-c38a6a31814ec0d9-0">
              Jag läste DN i morse, som hade en stor bilaga om gymnasieskolan.
              Där fanns det en text som jag tyckte var väldigt typisk.
            </seg>
            <seg xml:id="i-fd936f28e5429146-0">
              En elev som gick i nian 2006 får frågan: Vad vill du ge för råd
              till dina kompisar som nu står inför att välja gymnasielinje?
            </seg>
            <seg xml:id="i-c232ea3bb8688301-0">
              Eleven säger så här: Ett tryggt val som ger dig stora möjligheter
              att få arbete är självklart klokt. Men snöa inte in på vad som
              anses vara bäst för din framtid! Att välja något som du brinner
              för och tycker är roligt är minst lika klokt.
            </seg>
            <seg xml:id="i-8490095c081d396c-0">
              Det handlar ju om det. Det handlar om det som vi politiker som
              sysslar med skol- och utbildningsfrågor så ofta får höra: Vad
              gör vi för att eleverna när de går ut gymnasiet ska vara lika
              kunskapstörstiga som när de började i ettan? Vad gör vi för att
              de inte ska tappa geisten och önskan att lära sig mer?
            </seg>
            <seg xml:id="i-5fb2e140147e4d0e-0">
              Då handlar det väldigt mycket om att ha många möjligheter öppna
              under en lång tid och om att ha en stor valfrihet under hela vägen.
              Det är det som är Miljöpartiets signum.
            </seg>
            <seg xml:id="i-7aed72b8d350b371-0">
              Vi var några ledamöter som mötte några elever i Nacka i går kväll.
              De satte en rubrik på sitt arbete: Morgondagens skola, en drömfabrik.
            </seg>
            <seg xml:id="i-c3ffb1d4bc6ff9b0-0">
              Med dröm menade de då inte flum, utan de menade möjligheter,
              en möjligheternas skola. Det är det som är morgondagens skola,
              och det är den som vi rödgröna vill ha.
            </seg>
            <seg xml:id="i-66c569d708029c6b-0">
              Det fanns en stabil bas i det förslag som vi gemensamt lade fram
              under förra mandatperioden som kallades Gy 07, som alliansregeringen
              med detsamma rev upp.
            </seg>
            <seg xml:id="i-7db5dfe399eeefc8-0">
              Varför rev man upp det här? Ja, det fanns några kloka tankar.
              Det är rätt att inte alla vill studera. Det är rätt att inte alla
              vill plugga alla ämnena.
            </seg>
            <seg xml:id="i-b49461441350b724-0">
              Men när det gäller att alla inte vill plugga alla ämnena, när
              det är för konkret och för teoretiskt, vill jag säga att jag också
              är lärare, och jag har lärt mig och förstått att det ofta inte
              handlar om innehållet. Det handlar om hur jag som pedagog paketerar
              innehållet, hur jag förmedlar det, om jag sätter det i förhållande
              till den praktiska kunskapen, till elteknik eller bygg eller astronomi
              eller historia. Såväl svenskan som matten och engelskan kan få
              plats långt upp på högskolenivå, även om det är en yrkesförberedande
              lektion.
            </seg>
            <seg xml:id="i-d7ec349a393c6656-0">
              Det handlar alltså inte om innehållet. Det är inte det som är
              problemet. Problemet är inte heller att alla inte vill studera,
              som vår utbildningsminister så ofta säger. Alla vill inte gå på
              högskola. Nej, det behöver de inte heller.
            </seg>
            <seg xml:id="i-c12575e33779d2da-0">
              Men när jag är ute och lyssnar på näringsliv och på företag säger
              de till mig: Ja, vi kräver högskolebehörighet, inte för att de
              här ungdomarna ska gå på högskolan. Vi kräver det för att det
              är en kunskapsnivå. Vi kräver att man har den här nivån i svenska,
              engelska och matte som är grundläggande ämnen.
            </seg>
            <seg xml:id="i-2e3e527f43db0698-0">
              Då är det helt fel att sänka kraven och tro att det blir lättare
              och större valfrihet om man kan välja bort det. Då lurar man eleverna
              att tro att dessa krav inte finns.
            </seg>
            <seg xml:id="i-4778b5706e21dec4-0">
              Jag är en stark anhängare av lärlingsprogram, men jag blir väldigt
              undrande över inslaget i Ekot, tror jag det var, häromdagen där
              en forskare hade undersökt hur det lärdes ut på ett bygglärlingsprogram.
              Det visade sig att man inte ens lärde sig läsa ritningar.
            </seg>
            <seg xml:id="i-2c0c1f3ce82f75a4-0">
              Det praktiska hade tagit överhanden såtillvida att man inte kunde
              teoretisera sina praktiska kunskaper längre. Det är ju det som
              krävs i framtiden, att vi kan teoretisera våra praktiska kunskaper.
              Det kommer att krävas av hantverkare och av alla att man både
              läser ritningar och att man läser dem på engelska, att man kan
              räkna, och så vidare.
            </seg>
            <seg xml:id="i-1d1fa3d548bae84b-0">
              Det är det som är anledningen till att vi även fortsatt behöver
              att alla gymnasieprogram leder till allmän behörighet. Sedan ska
              det paketeras annorlunda. Vi har varit för dåliga på det i Sverige.
            </seg>
            <seg xml:id="i-ef1e89aee0ed180b-0">
              Vi har varit för dåliga på en hel del inom skolan. Vi lär oss
              allteftersom vi får utvärderingarna. Vi får lära oss att lärarna
              har en hel hemläxa att göra när det gäller undervisningen.
            </seg>
            <seg xml:id="i-fd0de9f00eea41d6-0">
              Vi kommer säkert att bli bättre. Men den väg som regeringen nu
              går och spåret att man ska dela upp skolan så att alla inte når
              den allmänna behörigheten är helt fel. Man kommer nämligen att
              omöjliggöra byten.
            </seg>
            <seg xml:id="i-835a812bbfd92a78-0">
              När jag är ute på naturbruksprogrammen är de jätteoroliga för
              sina elever som kanske vill läsa vidare till veterinär. Hur i
              all sin dar ska de klara det? Det handlar om gränsöverskridande
              program som är både studieförberedande och yrkesmässiga. Hur ska
              de klara sig i detta komplex?
            </seg>
            <seg xml:id="i-024dd0e8c2b7df9e-0">
              Det är där som alliansens prat om mångfald har blivit enfald.
              Det har blivit stängda vägar i stället för möjlighetsvägar, en
              omöjlighetsfabrik i stället för en möjlighetsfabrik.
            </seg>
            <seg xml:id="i-fef6918721aa19e1-0">
              Det är där som vi på den rödgröna sidan är helt överens. Vi vill
              skapa de möjligheterna.
            </seg>
            <seg xml:id="i-92754ca1e6d3df5c-0">
              Vi kan ta en annan bit ur det här som är lite märklig, nämligen
              förbudet att läsa upp betygen på komvux om man har fått godkänt.
              Det är ett mycket märkligt förslag.
            </seg>
            <seg xml:id="i-39345eeb2959fbfb-0">
              Är det utbildningsministerns mening att eleverna i slutet av
              gymnasiet ska be lärarna att sänka betygen eller medvetet själva
              sänka sina betyg till IG så att de har möjlighet att läsa upp
              dem på komvux senare i stället för att få G? Är det meningen att
              vi ska få medvetna sänkningar av betyg för att skapa möjligheter
              i stället för att vi ska skapa en framtid?
            </seg>
            <seg xml:id="i-2fb335cd199de49e-0">
              Det är mycket här som är märkligt, men jag vill avsluta mitt
              anförande med en sak som jag var orolig för länge och som jag
              sedan blev väldigt glad över. Åtminstone är jag det ännu så länge.
              Jag får väl se hur det blir. Jag vill gratulera de liberala krafterna
              i alliansregeringen, inte Folkpartiet naturligtvis men de verkligt
              liberala krafterna, som fick till att de specialutformade programmen
              finns kvar. Nu kallas de särskilda varianter.
            </seg>
            <seg xml:id="i-d3fc12494f4e9e09-0">
              Jag förstår att det var en tuff debatt, men ni vann den ändå
              hoppas jag. Vi har ännu inte sett hur det kommer att tolkas i
              verkligheten. Jag hoppas att det kommer att tolkas i en sann liberal
              anda. Det betyder att det inte är en folkpartianda.
            </seg>
          </u>
          <note type="speaker" xml:id="i-e0bf0bf2cd2c2e2d-0">
            Anf. 54 SOFIA LARSEN (c):
          </note>
          <u who="sofia_larsen_6f5ad8" xml:id="i-657586a5f0bf951d-0">
            <seg xml:id="i-d27a7776c04ad590-0">
              Herr talman! Med dagens förslag till ny gymnasieskola får vi
              en skola som möter framtidens behov, förutsättningar och kunskapskrav
              på ett mycket bättre sätt än i dag. Vi får en gymnasieskola som
              tydligt bygger på grundskolan, som ger alla en chans att lyckas
              och som gör eleverna mer förberedda och bättre rustade för både
              arbetslivet och fortsatta studier.
            </seg>
            <seg xml:id="i-b97442fe62a982b3-0">
              Vi i regeringspartierna fortsätter nu i och med steget med en
              ny gymnasieskola vårt bygge av en skola för alla. Det är en skola
              som ger ordentliga förutsättningar i stället för en skola som
              sorterar. Det är en skola som ger rättvisa möjligheter i stället
              för orättvis likriktning. Det är en skola som är elevanpassad
              i stället för likformig.
            </seg>
            <seg xml:id="i-fcb81eee173ef788-0">
              Det är grunden för vår skolpolitik. Det har också varit grunden
              för den gymnasieskola som nu ligger på bordet.
            </seg>
            <seg xml:id="i-46eaa43f8495a58c-0">
              Om man lyssnar till oppositionens företrädare som nyligen har
              varit uppe i debatten är det svårt att se vad de har för gemensamt
              alternativ som de tycker är bra i stället. Var allt bra som det
              var tidigare?
            </seg>
            <seg xml:id="i-a9db740fee8a063e-0">
              Så är det faktiskt inte. Som det ser ut nu i gymnasieskolan har
              vi alldeles för många elever som hoppar av eller slutar gymnasiet
              utan att ha nått tillräckliga kunskaper eller målen. Anledningen
              till det är flera, men en av de absolut tydligaste är att man
              inte har tillräckliga kunskaper med sig från grundskolan. Det
              innebär att man halkar efter tidigt och hoppar av ett program
              utan att slutföra det.
            </seg>
            <seg xml:id="i-91547e54b3beb175-0">
              IV har blivit en av gymnasieskolans största program, och en femtedel
              av de elever som börjar på IV går igenom gymnasieskolan med godkända
              kunskaper en femtedel. Vi har en alldeles för dålig genomströmning
              i dag. Det är bara två tredjedelar av eleverna på gymnasiet som
              tar sig igenom på tre år. Det är inte acceptabelt.
            </seg>
            <seg xml:id="i-93259461e59fe8c7-0">
              Vi har för många unga som utan tillräckliga kunskaper inte har
              tillgång till ett arbete, som inte har grundläggande utbildning.
              Det är inte en likvärdig skola för alla. Det är en utslagningsskola,
              och det ska vi ändra på.
            </seg>
            <seg xml:id="i-83085b2ab12f2891-0">
              I dag är eleverna inte heller tillräckligt förberedda för jobben
              och fortsatta studier. Det vittnar näringslivet, arbetsgivarna
              och lärosätena om väldigt tydligt.
            </seg>
            <seg xml:id="i-85297fc950247fdb-0">
              Många har inte mäktat med att börja på högskolan. Lärosätena
              har fått göra olika förberedelsekurser innan eleverna kan starta.
              Arbetsgivarna har sagt att de inte får den arbetskraft de behöver.
              De behöver starta extrautbildningar eller startar egna yrkesutbildningar.
              De litar inte på skolan och får inte arbetskraft med rätt kunskap
              med dagens gymnasieskola.
            </seg>
            <seg xml:id="i-f73cf5a85752de0d-0">
              Så ser grunden för dagens gymnasieskola ut. Med vårt förslag
              får vi i stället en gymnasieskola som ordentligt lägger grunden
              för jobb och fortsatt lärande.
            </seg>
            <seg xml:id="i-890fe0d3702934d6-0">
              Gymnasieskolan kommer nu att bestå av yrkesprogram, där lärlingsutbildning
              ingår, och högskoleförberedande program. Examen kommer att finnas
              för båda dessa. Det blir sex högskoleförberedande program och
              tolv yrkesprogram.
            </seg>
            <seg xml:id="i-1617e24c477e398b-0">
              I yrkesprogrammen får eleverna mer tid för karaktärsämnena så
              att yrkeskunskaperna fördjupas. De gymnasiegemensamma ämnena utformas
              också så att särskilt relevanta kunskaper finns kopplade till
              utbildningen. Man får bättre förutsättningar för yrket och för
              eget företagande, eftersom satsning på entreprenörskap också är
              en viktig del.
            </seg>
            <seg xml:id="i-2a092cc9cd45e046-0">
              Alla elever på yrkesprogrammen kommer att garanteras möjlighet
              att läsa in grundläggande högskolebehörighet. Det är viktigt.
              Det kommer att bli högre antagningskrav till högskolan. Därför
              gör vi det möjligt för eleverna att få denna fortsatta utbildning.
            </seg>
            <seg xml:id="i-804fe7b59b871c98-0">
              På vissa yrkesprogram kommer det att bli tydliga inriktningar
              från början för att man direkt ska kunna gå vidare till högskolan
              med en särskild behörighet. Det ges möjligheter. Det ges förutsättningar,
              mycket mer än i dag.
            </seg>
            <seg xml:id="i-a8a34ee24cff38cb-0">
              Det gör att eleverna på yrkesprogrammen nu både får med sig mer
              grundläggande fördjupade yrkeskunskaper och en ärlig chans och
              möjlighet till högskolestudier. Det innebär att det inte blir
              några återvändsgränder. Det innebär att vi får fler öppnade dörrar
              i stället.
            </seg>
            <seg xml:id="i-50e6a6f67d57a4d1-0">
              Lärlingsutbildningen är i gång, och den är en mycket efterlängtad
              reform. Den ger fler vägar ut i arbetslivet och också ökade möjligheter
              till företagandet.
            </seg>
            <seg xml:id="i-75d71a5e617f2381-0">
              De högskoleförberedande programmen skapar också möjlighet till
              ämnesfördjupning. Kraven för examen på programmen innebär att
              eleverna kommer att vara mer förberedda för högskolestudier än
              vad som är fallet i dag.
            </seg>
            <seg xml:id="i-d9cf9cadfadb7355-0">
              Vi får alltså en gymnasieskola som verkligen kommer att bygga
              på grundskolan. Det gör vi också genom att bland annat stärka
              behörighetskraven till gymnasiet för att eleverna ska vara ordentligt
              förberedda.
            </seg>
            <seg xml:id="i-fb7be3f1b5504005-0">
              Det ska vara fler vägar ut i arbetslivet, mer stimulans till
              egenföretagande och bättre och fördjupade kurser i yrkesutbildning
              och högskoleföreberedande program.
            </seg>
            <seg xml:id="i-29233ceb44cb4db9-0">
              Vi kan titta på de remissvar som kommit. Högskoleverket säger:
              Mycket bra. Arbetsförmedlingen säger: Nu får vi tydliga inriktningar
              som också gör dessa människor mer anställningsbara med bättre
              förmåga att starta eget och bättre möjligheter att gå vidare i
              livet. Också LO har varit tydligt och sagt: Detta är en bra inriktning
              på en ny gymnasieskola. Men Socialdemokraterna och Vänstern säger
              nej.
            </seg>
            <seg xml:id="i-5efaa0777da3ab59-0">
              Herr talman! Vi kan titta på den rödgröna oppositionen och vad
              den har kommit fram till. Det är inte mycket. Det är ett gemensamt
              yrkande om avslag, men de säger egentligen ingenting om hur de
              vill att deras egen gymnasieskola ska se ut. Vad är ert gemensamma
              alternativ till det som nu regeringen lägger fram? Det finns inte.
              Det är ett allmänt yrkande om avslag och några spretiga yrkanden
              som finns där.
            </seg>
            <seg xml:id="i-140ce8961d6bd66d-0">
              Det verkar som om det enda ni har att luta er på är det gamla
              förslaget Gy 07 som legat i flera år och egentligen inte ens passar
              in i den utbildningsstruktur vi har i dag. Vad kommer det att
              innebära för eleverna? Det innebär att de inte alls får några
              möjligheter om ni ska fortsätta att yrka på det förslaget.
            </seg>
            <seg xml:id="i-7cc728111d25405a-0">
              Samtidigt som Socialdemokraterna säger: Vi ska behålla högskolebehörigheten
              för alla, säger ni också att yrkesprogrammen ska bli mer fördjupade
              med mer praktik. Det går inte ihop om ni inte ska förlänga utbildningen
              väldigt mycket med allt det som ni säger ska finnas i den. Ert
              förslag går inte ihop.
            </seg>
            <seg xml:id="i-18b3f24556c47003-0">
              Varför vill ni inte göra det möjligt för eleverna att gå en riktig
              yrkesutbildning? Varför vill ni inte göra det möjligt för dem
              att få en riktig lärlingsutbildning? Vad är det som är så fel
              och vad är det som är så fult med en yrkesutbildning av klass?
            </seg>
            <seg xml:id="i-8e36edd5a0b50f47-0">
              Hur kommer det sig att ni så intensivt klamrar er fast vid en
              skola som alldeles för många inte klarar sig igenom? Varför klamrar
              ni er fast vid den?
            </seg>
            <seg xml:id="i-a84228084e0d9538-0">
              Jag skulle också vilja fråga hur ni nu kommer att ställa er om
              ni mot förmodan kommer att vinna valet nästa år. Kommer ni att
              riva upp gymnasiereformen? Om ni menar allvar med det, vilka andra
              reformer kommer ni efter hand att riva upp som är kopplade till
              gymnasiereformen? Kommer ni att luta er på den skola som visat
              sig inte vara lyckad? Är det ert alternativ från oppositionen?
            </seg>
            <seg xml:id="i-56f157210beba031-0">
              Vänsterpartiet yrkar också avslag. Man säger att resurser löser
              allt och att närhetsprincipen är viktig. Om eleverna går på den
              gymnasieskola som ligger närmast så löser sig väldigt mycket.
            </seg>
            <seg xml:id="i-afa373b8dac62ff5-0">
              Miljöpartiet skriver i sin motion och i sitt yrkande: Gymnasieskolan
              karakteriseras i dag av alltför stor andel som avbryter sina studier.
              De hänger inte med eller känner sig allmänt vilsna eller olyckliga.
              Men vad gör man för att råda bot på det? Då vill man införa något
              som liknar ett friår fast inom skolan.
            </seg>
            <seg xml:id="i-29c4f691f4f77b0f-0">
              Ska jag vara helt ärlig är jag inte övertygad om att ett friår
              inom skolan kommer att råda bot på de brister och den utslagning
              i gymnasieskolan som vi i dag ser. Det behövs bättre förslag.
            </seg>
            <seg xml:id="i-b0ff9a4d383e0e62-0">
              Att ni är emot regeringen är ingen nyhet. Men vad är ert gemensamma
              alternativ? Om man skulle föra samman era förslag, som inte varit
              så många, skulle det bli en gymnasieskola som är helt likformig
              där eleven måste gå på den närmsta gymnasieskolan och där man
              erbjuder ett friår för lösning på problemen. Det är inte en skola
              som löser framtidens utmaningar.
            </seg>
            <seg xml:id="i-a74913140b6982f9-0">
              Herr talman! Vi ska ha en gymnasieskola av hög kvalitet som bygger
              på grundskolan. Det är en gymnasieskola som ger de bästa tänkbara
              förutsättningar för fortsatt utbildning och ett bra arbetsliv.
              Det är en gymnasieskola där alla ges möjlighet att lyckas. Jag
              yrkar bifall till utskottets förslag i betänkandet och avslag
              på reservationen.
            </seg>
          </u>
          <note xml:id="i-2f4695c2b855272d-0">
            I detta anförande instämde Per Lodenius (c) och Mats Gerdau (m).
          </note>
          <note type="speaker" xml:id="i-725948bcd4ea591c-0">
            Anf. 55 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-76b9513ffbc0a557-1">
            <seg xml:id="i-3939888f2b498a3e-0">
              Herr talman! Jag tror att det är mandatperiodens viktigaste debatt
              som vi nu har. Det är inte bara debatten som är viktig. Det är
              en viktig förändring i skolans historia, skulle jag vilja påstå.
              Vi är på väg tillbaka till det som tidigare kallades läroverk
              och yrkesskola.
            </seg>
            <seg xml:id="i-ed69337a6471af4f-0">
              Jag är inte tillräckligt gammal för att ha upplevt det själv.
              Men jag har talat med många andra som säger: För Jösse namn, låt
              inte detta hända i svensk skola igen. Det är en uppdelning. Det
              är en grov sortering där man tydligt gör klart att vissa människor
              inte behöver mer kunskaper. De ska reserveras åt några få.
            </seg>
            <seg xml:id="i-fa6eee80a0a97db4-0">
              Det är vad som skrämmer mig allra mest med den gymnasieskola
              som vi ska rösta om i dag. Men den kommer lyckligtvis inte att
              införas förrän år 2011. Det innebär att år 2010 spelar människors
              röst en väldigt viktig roll för att kunna förhindra uppdelningen
              inte bara av gymnasieskolan utan av hela samhället.
            </seg>
            <seg xml:id="i-37892cb5c76e4b72-0">
              Sofia Larsen frågade: Vad vill oppositionen? Gy 07 skulle ha
              sjösatts den 1 januari 2007. Där har Sofia Larsen svar på vad
              oppositionen ville med gymnasieskolan. Vi var heller inte nöjda
              med hur gymnasieskolan såg ut. Men ni har förhalat det. Ni har
              låtit de elever som hade kunnat få en ny gymnasieskola den 1 januari
              2007 få gå med den gamla gymnasieskolan. Det är ert ansvar. Ta
              ansvar för den politik som ni för.
            </seg>
            <seg xml:id="i-fe7baf6554fea1b7-0">
              Sofia Larsen säger att eleverna ska garanteras högskolebehörighet.
              Ni gör ju inte det. Varför ska de elever som går ett yrkesprogram
              och har ambitionen att bli fritidsledare, socionom eller psykolog
              och som väljer en yrkesutbildning gå en omväg? Varför ska de läsa
              längre? Varför ska de ha mindre möjligheter att komma in på högskolan?
            </seg>
          </u>
          <note type="speaker" xml:id="i-c35f86080c7b3a8a-0">
            Anf. 56 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-657586a5f0bf951d-1">
            <seg xml:id="i-ad0301e00653a55b-0">
              Herr talman! Rossana Dinamarca säger: Ta ansvar. Det gör jag
              gladeligen. Jag är väldigt glad att det är alliansregeringen som
              får ta ansvar. Jag är glad för Sveriges elever att det är vi som
              tar ansvar.
            </seg>
            <seg xml:id="i-7db66e5cacdb7ef1-0">
              Jag skulle vilja fråga Rossana Dinamarca: Vad var det ni gjorde
              inom Vänsterpartiet, Socialdemokraterna och Miljöpartiet för att
              minska sorteringen i svensk skola och minska sorteringen och utslagningen
              i den gymnasieskola ni var ansvariga för?
            </seg>
            <seg xml:id="i-ff721f006a443ce2-0">
              Det kom ett halvdant förslag som inte svarade upp mot de utmaningar
              vi står inför. Nu helt plötsligt säger ni att det enda som finns
              är att gå tillbaka till ett gammalt förslag som nu inte ens kommer
              att passa in i den utbildningsstruktur som vi har.
            </seg>
            <seg xml:id="i-ec52e29c5ef4fe8d-0">
              Vilka andra delar kommer ni att riva upp, och vad kommer ni att
              gå tillbaka till? Kommer ni att gå tillbaka till de gamla delarna
              vad gäller intaget på högskolan och universiteten? Hur kommer
              det att se ut för ämnen och intag på gymnasieskolan och för grundskolan?
            </seg>
            <seg xml:id="i-bae99303aec50b15-0">
              Varför vill ni så tydligt fortsätta med en sorteringspolitik?
              Det är för mig ofattbart. Varför vill ni inte vara stolta över
              yrkesutbildning och lärlingsutbildning? Det är som att kunskap
              bara är en sak. Det finns en fin kunskap, och den fina kunskapen
              som innebär att alla ska läsa på universitet är den bästa.
            </seg>
            <seg xml:id="i-d93903e005014a8c-0">
              Vi måste kunna se till och säga att alla inriktningar för kunskap
              är viktiga och välkomna i vårt samhälle. Likadant är fint, säger
              Rossana Dinamarca, och likvärdigt är fult. Jag håller absolut
              inte med om det. Men hur ser ert gemensamma alternativ egentligen
              ut?
            </seg>
          </u>
          <note type="speaker" xml:id="i-430c713d47da440e-0">
            Anf. 57 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-76b9513ffbc0a557-2">
            <seg xml:id="i-2f14cd907d844010-0">
              Herr talman! Jag noterar att Sofia Larsen inte vill svara på
              frågan. Varför ska elever som till exempel väljer att gå omvårdnadsutbildningen
              med ambitionen att sedan bli psykolog, sjuksköterska eller vad
              det nu kan vara gå en längre väg? Varför ska man inte kunna få
              en fullvärdig gymnasieutbildning redan från början?
            </seg>
            <seg xml:id="i-7f945521485a6853-0">
              Vi vill öka kvaliteten i förskolan, men barn- och fritidsprogrammet,
              som kommer att heta något annat i framtiden, kommer inte att ge
              behörighet för att läsa vidare till förskollärare utan enbart
              till att bli barnskötare. Varför vill ni inte verka för att höja
              kvaliteten i förskolan? Det här är en möjlighet att göra det inom
              gymnasieskolan.
            </seg>
            <seg xml:id="i-d6a55ed1ff3775ff-0">
              Återigen vill jag säga att det inte handlar om att alla måste
              gå vidare till akademiska studier. Det handlar om en grundläggande
              behörighet. Vi hade för inte så länge sedan en hearing med utbildningsutskottet
              där forskare tydligt sade att det som är lägsta nivå när det gäller
              kunskap i dagens samhälle är gymnasiet. Ni vill urholka det genom
              att säga att de som går yrkesprogrammet inte behöver lika mycket
              samhällskunskap. De ska ha hälften, 50 poäng under tre år.
            </seg>
            <seg xml:id="i-d376e3a6be5a9e9d-0">
              Varför är det mindre viktigt att en elev på fordonsprogrammet
              har mindre kunskaper om hur samhället fungerar? Varför är det
              mindre viktigt att elever som går på ett yrkesprogram bara ska
              ha hälften eller en tredjedel, som det blir, av svenska jämfört
              med dem som går ett högskoleförberedande program, när vi vet att
              just arbetarklassen är den grupp som läser minst själva och läser
              minst för sina barn?
            </seg>
            <seg xml:id="i-015cc22a86ecbf2e-0">
              Jag trodde att den här regeringen var en sådan som värnade om
              läsandet. Men det gäller inte för alla. Det är ju så tydligt att
              det här är en skola för eliten. Vi ska sortera och slå ut.
            </seg>
          </u>
          <note type="speaker" xml:id="i-bbe4f14a98b3b7ba-0">
            Anf. 58 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-657586a5f0bf951d-2">
            <seg xml:id="i-ab90ccb9602c7c2d-0">
              Herr talman! Om Rossana Dinamarca läser ordentligt i propositionen
              ser hon att det också står så, för det finns ju vissa yrkesutbildningar
              där vi märker att det är en större övergång än från andra utbildningar
              till universitet och högskolor. Det kommer att finnas och man
              håller på att titta på att det finns tydliga utgångar och vägar
              för dem som Rossana Dinamarca tog upp i sin replik, alltså elever
              på barn och fritid, omsorg och naturbruk. Man ska direkt kunna
              välja en väg för särskild behörighet.
            </seg>
            <seg xml:id="i-def1ca6f65c77361-0">
              Precis det Rossana Dinamarca efterfrågar genomför vi nu, men
              vi säger också att det ska finnas en valfrihet. Det är den som
              vi vill erbjuda eleverna. Vi ger möjligheten att vara bättre rustad
              för yrkeslivet men också bättre rustad för det fortsatta arbetet.
              Det är inte acceptabelt att ha en gymnasieskola i dag som endast
              två tredjedelar klarar sig igenom på tre år och tre fjärdedelar
              på fyra år. Det är en utslagning som heter duga. Det är många
              av de elever och grupper som Rossana Dinamarca säger sig värna
              om som inte klarar sig igenom skolan i dag. Varför ska vi fortsätta
              att slå undan fötterna för dem? Varför ska vi fortsätta säga att
              utanförskap är ett tydligt alternativ för dem?
            </seg>
            <seg xml:id="i-5ebfe436d5979789-0">
              Vi säger: Välkomna in och få en ärlig chans i gymnasiet, en ärlig
              chans till en god utbildning som gör er redo för yrkeslivet men
              också ger en möjlighet att vara redo för en fortsatt utbildning.
              Det är likvärdighet och det är en ärlig chans för alla. Det är
              inte det alternativ som Vänsterpartiet står för.
            </seg>
          </u>
          <note type="speaker" xml:id="i-3db890149a3bed2c-0">
            Anf. 59 MATS PERTOFT (mp) replik:
          </note>
          <u who="mats_pertoft_740cd3" xml:id="i-2da9aa604ec59b03-1">
            <seg xml:id="i-d27263fb9f03a172-0">
              Herr talman! Sofia Larsen raljerade lite grann kring att införa
              ett friår. Nu var det inte Miljöpartiet som använde det begreppet,
              men det fanns en liten bit av sanning i det. Det är nämligen också
              en grund till att vi vill behålla den allmänna högskolebehörigheten
              som mål för alla program.
            </seg>
            <seg xml:id="i-6e82cd5c9ab00b1e-0">
              Om man tittar närmare på antalet elever som hoppar av i gymnasieskolan
              ser man ju att det är en hel del elever även på de studieförberedande
              programmen som tröttnar och hoppar av. De är väldigt många. Det
              är på tok för många. Det är oacceptabelt. Där har ni inga förslag,
              inte ett enda förslag. Ert enda förslag går ut på att dra allt
              över en kam, blunda för alla elever som hoppar av från de studieförberedande
              programmen på grund av studieleda eller vad det månde vara. Ni
              fokuserar enbart på de yrkesförberedande programmen.
            </seg>
            <seg xml:id="i-adb99a38c095ef0d-0">
              Vi menar i stället att vi måste se hela gymnasiet. Vi måste lösa
              problemet. Vad menar Sofia Larsen att man ska göra för att hitta
              lösningar för de elever på de studieförberedande programmen som
              hoppar av och inte slutför utbildningen. Ska vi låta bli dem?
              Ska de hamna i utanförskap, som man brukar säga hos er, eller
              ska vi försöka hitta en lösning som är mer individualiserad, som
              ger mer valfrihet och mer mångfald för alla programmen på gymnasiet,
              studie- såväl som yrkesförberedande?
            </seg>
          </u>
          <note type="speaker" xml:id="i-76abfd2d96f4ebab-0">
            Anf. 60 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-657586a5f0bf951d-3">
            <seg xml:id="i-1f4f47a3839b3d03-0">
              Herr talman! Jag håller helt med Mats Pertoft och Miljöpartiet.
              Just det sista Mats Pertoft var inne på, stor valfrihet i utbildningen,
              håller jag helt med om. Det ska finnas en mångfald. Jag håller
              helt med. Det ska vara en god individualisering. Det håller jag
              helt med om. Det är precis det som vi tillsammans med alliansregeringen
              förmedlar och också ger förslag på för den nya gymnasieskolan.
            </seg>
            <seg xml:id="i-edae716d23e40e3d-0">
              Det är helt riktigt. Jag tycker att det är en god analys som
              Mats Pertoft gör av dagens gymnasieskola i anförandet och även
              i första repliken. Vi har för många som inte klarar sig igenom.
              Det är också därför som vi fyra partier tillsammans rivstartade
              med utbildningspolitiken, just för att ge bättre förutsättningar
              de första åren eleven går i grundskolan. Tydliga insatser och
              en bra utvärdering måste gå hand i hand för att ge stöttning genom
              hela grundskolan så att alla också känner sig redo när de kommer
              till gymnasieskolan.
            </seg>
            <seg xml:id="i-d3e38d7b54abda19-0">
              En andra del är, och det finns i den här propositionen, att vi
              tydliggör intagningskraven på gymnasieskolan. För de studieförberedande
              programmen är det godkänt i svenska, engelska, matte och nio andra
              ämnen. För yrkesprogrammen är det godkänt i svenska, engelska,
              matte och fem andra ämnen. Det är viktigt för att man också ska
              känna och veta att man har en god kunskapsbas för att klara att
              gå in i gymnasieskolan. Det är några av de viktiga delarna.
            </seg>
            <seg xml:id="i-ef840413b9d76f6a-0">
              Jag vill fråga Mats Pertoft hur han med sina värdeord om mångfald,
              individualisering och valfrihet kan säga att en gymnasieskola
              som är så likriktad som den som ni i oppositionen nu står för
              verkligen har det värde som ligger i de ord som Mats Pertoft förde
              fram.
            </seg>
          </u>
          <note type="speaker" xml:id="i-8fed2e9dd72c82d6-0">
            Anf. 61 MATS PERTOFT (mp) replik:
          </note>
          <u who="mats_pertoft_740cd3" xml:id="i-2da9aa604ec59b03-2">
            <seg xml:id="i-dcf20733eda3ab0f-0">
              Herr talman! Nu ägnar sig Sofia Larsen åt en del omvärderingar
              av ord. Det kan ändå inte vara mer likriktning att ge en bredare
              bas för alla. Det kan inte vara mer mångfald att dela upp gymnasieskolan
              i två stora block där övergångarna kommer att vara ganska svåra,
              även om jag förstår att ni försöker lappa ihop det hela på slutet.
            </seg>
            <seg xml:id="i-48fdded303be86fe-0">
              Rivstart gjorde ni. Ni stoppade lärlingsprogrammet och kvalitetssäkringen
              av de lokala programmen med minst ett eller två år. Det var det
              som var er rivstart när ni rev upp Gy 07. Nästan exakt samma sak
              återkommer ju i det här förslaget.
            </seg>
            <seg xml:id="i-3515701e2c89741a-0">
              Det svåra, som jag inte fick ett enda svar på, är: Vad gör vi
              för att alla elever som hoppar av ska få andra lösningar? Det
              är här vi från Miljöpartiets sida vill se en mer individualiserad
              skolgång, möjlighet att på ett strukturerat sätt ta en paus på
              kanske ett år och göra andra saker, men strukturerat så att man
              också kommer tillbaka på ett strukturerat sätt.
            </seg>
            <seg xml:id="i-6b98b79dcbc1f3b5-0">
              I dag är det där ganska svårt. De som själva har ungdomar som
              har prövat det vet att det är väldigt svårt att komma tillbaka.
              Det vore ett alternativ som skulle gälla oberoende om de gick
              yrkesprogram eller studieförberedande program. Det är sådana individuella
              lösningar som jag tror att vi behöver för framtiden, kombinerat
              med en mycket starkare ämnesinfärgning i de olika teoretiska ämnena
              i yrkesprogrammen så att vi får en skola som präglas mer av individualisering
              och mångfald än den som alliansen nu föreslår.
            </seg>
            <seg xml:id="i-6e0d5585d93882dc-0">
              Min fråga till Sofia Larsen kvarstår ändå: Vad gör ni för att
              eleverna på de studieförberedande programmen inte ska ha lika
              stora avhopp?
            </seg>
          </u>
          <note type="speaker" xml:id="i-9cead916f0ad6522-0">
            Anf. 62 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-657586a5f0bf951d-4">
            <seg xml:id="i-014d80fa71be5bc3-0">
              Herr talman! Jag tyckte att det var precis det jag svarade på
              i mitt förra inlägg, just allt det som nu också tydligt görs inom
              grundskolans ram: tidigare insatser och en bra utvärdering, som
              tyvärr inte Miljöpartiet alla gånger har ställt upp på. En ny
              skollag är på väg fram. Vi ser till att förändra lärarutbildningen
              och ge lärarfortbildning i många olika delar för att lärarna och
              rektorerna ska få verktyg i sin ordinarie verksamhet. Nu har steget
              också kommit till gymnasieskolan med nya intagningskrav och även
              nya möjligheter inom gymnasiet.
            </seg>
            <seg xml:id="i-b3e45cc72fd9c247-0">
              Jag tyckte att det var väldigt roligt när Mats Pertoft i sitt
              anförande hyllade liberala värden. Det är jag väldigt glad för,
              och jag välkomnar det. Men sedan förstår jag inte riktigt när
              Pertoft krånglar in sig i orden valfrihet och individualisering.
              Jag hänger inte med i Pertofts resonemang. Jag menar att en valfrihet
              innebär att du har möjlighet att välja, inte att välja en sak
              där alla ska vara lika. Då är det inte valfrihet.
            </seg>
            <seg xml:id="i-e3fd4ad41d2a4456-0">
              Vi förespråkar den individualisering som Pertoft och Miljöpartiet
              verkar vilja ha och stå för, med möjligheten att läsa yrkesprogram
              och högskoleförberedande program så att alla har möjligheten att
              få grunden för att kunna gå till högskola.
            </seg>
          </u>
          <note type="speaker" xml:id="i-8bf086f4c87364d4-0">
            Anf. 63 AGNETA LUNDBERG (s) replik:
          </note>
          <u who="agneta_lundberg_1b9470" xml:id="i-8f71f6cb2a771f44-1">
            <seg xml:id="i-fd1e9f2f3573016e-0">
              Herr talman! Som jag sade i mitt anförande återfinns mycket av
              det vi presenterade i Gy 07 i propositionen. Då ska jag ställa
              frågan till Sofia Larsen: Är det alltigenom gammalt och dåligt?
              I så fall förstår jag inte varför ni ställer er bakom den.
            </seg>
            <seg xml:id="i-d5bcef3a8775de68-0">
              I januari 2006 presenterade alliansregeringen sitt skolmanifest.
              Jag lovar er att vi i god tid kommer att presentera vårt förslag.
            </seg>
            <seg xml:id="i-6a1cdeb09e74c2ba-0">
              Hur ser du, Sofia Larsen, och Centerpartiet på den tudelade gymnasieskolan
              och att det estetiska ämnet nu ska tas bort som gymnasiegemensamt
              ämne? Det var inte den åsikt du hade när vi behandlade Gy 07 i
              kammaren förra gången.
            </seg>
          </u>
          <note type="speaker" xml:id="i-6dfc36052d25b6cf-0">
            Anf. 64 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-657586a5f0bf951d-5">
            <seg xml:id="i-25bbb8b8994bcb28-0">
              Herr talman! Flera delar av det som fanns i Gy 07 var bra. Det
              återkommer, precis som Agneta Lundberg sade i sitt anförande,
              i den här propositionen. Men det var inte tillräckligt, och det
              var därför som vi valde att dra tillbaka förslaget till den reformen.
              Det skulle ta för mycket tid, det skulle vara för stor osäkerhet
              och ta för mycket kraft. Det skulle också sätta eleverna i kläm
              om vi skulle sjösätta en ny gymnasieskola under några år, sedan
              ta bort den och sjösätta en ny. Det gjorde vi av respekt för medarbetare
              inom skolans sfär, och det tror jag att också Agneta Lundberg
              förstår.
            </seg>
            <seg xml:id="i-c7e3b9b8f9585074-0">
              Vi var inte överens i den tidigare debatten. Det fanns olika
              alternativ. Vi var flera som ville gå längre med ökad valfrihet,
              ökade möjligheter och ville stärka möjligheterna för en elev att
              vara bättre rustad för jobb direkt efter gymnasiet men också för
              att kunna fortsätta utbildningen.
            </seg>
            <seg xml:id="i-97d0b888b7c8681f-0">
              Vad gäller den estetiska verksamheten ställer vi stora krav,
              det man kan säga nu, i och med denna proposition på de lärare
              som finns. De gymnasiegemensamma ämnena kommer att bli mer strukturerade
              och följdriktiga efter de yrkesprogram och de program som nu finns,
              allt för att den enskilde eleven på bästa sätt ska vara rustad
              för det yrke och de studier man ska gå till. Det är inte någonting
              som Agneta Lundberg och Socialdemokraterna har gjort. I stället
              har man fortsatt att vilja lägga grunden för ett utanförskap.
              Det är för mig oförståeligt att man så starkt håller fast vid
              någonting som har kommit att bli en utslagning i stället för en
              inkludering i vårt samhälle.
            </seg>
          </u>
          <note type="speaker" xml:id="i-a84b1ed327df6935-0">
            Anf. 65 AGNETA LUNDBERG (s) replik:
          </note>
          <u who="agneta_lundberg_1b9470" xml:id="i-8f71f6cb2a771f44-2">
            <seg xml:id="i-645c101e8532a249-0">
              Herr talman! Då skulle jag vilja ställa frågan: Tycker Sofia
              Larsen att det är en inkludering att de som går på yrkesprogrammen
              inte får läsa ett estetiskt ämne? Du får i alla fall stå utanför
              det.
            </seg>
            <seg xml:id="i-fe3dd7c2423c3453-0">
              Jag vill än en gång fråga: Varför är det så viktigt för dig och
              Centerpartiet att sänka kvaliteten på yrkesprogrammen i stället
              för att ge stöd och utveckla yrkesprogrammen så att fler går igenom
              dem och får högre kompetens? Den åsikten hade man inte heller
              i Centerpartiet när vi lade fast Gy 07.
            </seg>
          </u>
          <note type="speaker" xml:id="i-e2ee5bb6b94ebc96-0">
            Anf. 66 SOFIA LARSEN (c) replik:
          </note>
          <u who="sofia_larsen_6f5ad8" xml:id="i-657586a5f0bf951d-6">
            <seg xml:id="i-99b07ccafa45d78d-0">
              Herr talman! Vi stärker kvaliteten på yrkesprogrammen. Det var
              en av de tydliga anledningarna till att vi drog tillbaka Gy 07
              och nu presenterar någonting som ger bättre kvalitet och bättre
              möjligheter för den enskilde eleven. Yrkesprogrammen blir mer
              inriktade och ger bättre förkunskaper för att både bli anställningsbar,
              vilket är väldigt viktigt i vårt samhälle, och kunna starta eget
              företag. Det fanns inte med i den proposition Agneta Lundbergs
              parti tidigare lade fram.
            </seg>
            <seg xml:id="i-44787ecd8add4279-0">
              Arbetsförmedlingen och LO tycker att detta är bra för arbetsmarknaden,
              att det är bra för arbetsgivarna och att det är bra för den enskilde
              att få ett yrke och bli anställd. Det tycker Socialdemokraterna
              inte är viktigt. Det är anmärkningsvärt att man har så stora skillnader
              här. Tydligen har andra inom Socialdemokraternas paraply insett
              att detta är en viktig väg att gå för att minska utslagningen
              och se till att fler får ett arbete. Det står alliansregeringen
              bakom.
            </seg>
          </u>
          <note type="speaker" xml:id="i-f89ed04e30f288f6-0">
            Anf. 67 MATS GERDAU (m):
          </note>
          <u who="mats_gerdau_320eeb" xml:id="i-4d5f28de20debaad-0">
            <seg xml:id="i-ba2c94848ee26d52-0">
              Herr talman! Vi är på väg att få ett nytt gymnasium. Vi välkomnar
              det. Vi menar att utgångspunkten för en gymnasiereform bör vara
              dagens tillkortakommanden, och de är avsevärda. Vi vill se en
              gymnasieskola där fler elever får en användbar och efterfrågad
              utbildning för arbetslivet. Fler elever skall känna att de klarar
              gymnasiet och att de också får kunskaper som ger en stabil grund
              för såväl yrkeslivet som livets fortsatta utmaningar.
            </seg>
            <seg xml:id="i-98d78ca1d5b31c3c-0">
              Herr talman! Det var ett citat från en artikel som LO:s Irene
              Wennemo skrev i Sydsvenska Dagbladet för ett år sedan, men det
              skulle lika gärna kunna vara direkt hämtat från något av alliansens
              program. Precis så är det. Problemen i gymnasiet är avsevärda.
              Tyvärr verkar inte de tre representanter för oppositionspartierna
              som talat före mig riktigt inse det.
            </seg>
            <seg xml:id="i-f1006f0ca84549ce-0">
              Visst fungerar gymnasiet bra för många ungdomar. Jag vill verkligen
              inte svartmåla. Tack vare hängiven skolpersonal, stöttande föräldrar
              och stor egen motivation trivs många elever. Men vi moderater
              ser också de 30 000 ungdomar som hoppar av skolan och inte slutför
              sin skolgång, som misslyckas och vars självkänsla får sig en törn.
              De luras in i utbildningar som de inte klarar av och som inte
              leder till jobb. Vi ser den tredjedel av en ungdomsgeneration
              som varje år går in i vuxenlivet utan de kunskaper som de behöver,
              de ungdomar Socialdemokraterna vänder ryggen åt.
            </seg>
            <seg xml:id="i-413cc3b8a490dc0c-0">
              Sanningen är att Socialdemokraternas gymnasieskola, också Vänsterns
              och Miljöpartiets för den delen, är en utslagningsskola. Avhoppen
              är enorma, och den leder till arbetslöshet för alldeles för många
              ungdomar. Det väljer Socialdemokraterna att blunda för. Ni har
              inget svar på det problemet. Frågan är om ni ens ser problemet.
            </seg>
            <seg xml:id="i-cf2ad00f1bd3a369-0">
              Nu ska vi ge alla ungdomar en ärlig chans. Fyra utgångspunkter
              har väglett oss moderater när vi har skapat det nya.
            </seg>
            <seg xml:id="i-19bf9c0319111e0f-0">
              För det första måste gymnasiet upplevas som något nytt och intressant
              av eleverna. Efter en nioårig grundskola är många elever studietrötta,
              de vill ha och behöver nya utmaningar. Därför får gymnasieskolan
              inte vara en allmän förlängning av grundskolan. Utrymmet för specialisering
              och profilering måste vara stort för att möta alla olika elever.
            </seg>
            <seg xml:id="i-c41f7f3d61e8c29e-0">
              För det andra vill vi slå vakt om elevernas valfrihet. Det var
              bra att Mats Pertoft upptäckte att vi har lyckats med det. Egna
              självständiga val ökar ansvar och motivation och bidrar till bättre
              resultat. Det man vill göra och tycker är roligt går så mycket
              lättare än det som kommenderas fram med tvång. Det djupare perspektivet
              kring valfrihet handlar om tilltro till varje persons förmåga
              att själv avgöra vad som är bäst för honom eller henne. Alla har
              sina egna mål i livet, egna ambitioner för det man vill uppnå
              och förmågor som man vill utveckla.
            </seg>
            <seg xml:id="i-b3bbc3669f867aab-0">
              För det tredje måste gymnasiet ständigt utvecklas. Några av de
              jobb som kommer att vara populärast om tio år känner vi säkert
              inte ens till namnet i dag. Därför måste vi bygga en struktur
              som bejakar nytänkande och utvecklingskraft och har ett öra mot
              arbetsmarknaden. Nya programråd och möjlighet till särskilda varianter
              borgar för att man ständigt kan möta arbetslivets föränderliga
              krav och skapa ett relevant innehåll. Nu öppnar vi dörrar till
              att få ett jobb efter skolan.
            </seg>
            <seg xml:id="i-bc538f394813d5a0-0">
              För det fjärde vill vi att de som kommer in på gymnasiet också
              har förutsättningar att klara sin utbildning. Det är ganska omänskligt
              att lura in ungdomar i en utbildning de inte har tillräckliga
              förkunskaper för. Det blir avhopp och misslyckanden som vi aldrig
              kan försvara. Det är som att kasta någon som inte kan simma ut
              på riktigt djupt vatten. Det gör inte vi. Nu höjer vi i stället
              behörighetskraven och rustar ungdomar med vad de behöver innan
              de börjar gymnasiet.
            </seg>
            <seg xml:id="i-d9444694d8ed7a03-0">
              Vi moderater är nöjda med det förslag vi i dag ska ta ställning
              till. Det är bra avvägningar. Det innebär högre kvalitet för alla.
              Det är rättvist.
            </seg>
            <seg xml:id="i-03c703ddcce0701a-0">
              En stor och nödvändig förändring är en tydligare uppdelning i
              yrkesprogram och högskoleförberedande program. Det blir en logisk
              slutsats av de utgångspunkter jag tidigare pratade om.
            </seg>
            <seg xml:id="i-5c9f0986ab437c89-0">
              Högskolebehörighet blir inte längre det dominerande målet för
              alla gymnasieprogram. Alla som vill ska kunna uppnå den behörigheten,
              men de som vill koncentrera sig på en gedigen yrkesutbildning
              ska få göra det. Det är valfrihet för oss. Det är visserligen
              en god ambition att alla ska få behörighet till högskolan under
              gymnasietiden, men när det sker till priset av massavhopp och
              utslagning måste man rucka på principerna.
            </seg>
            <seg xml:id="i-14945e23bbcd7167-0">
              Till skillnad mot oppositionen rynkar inte vi på näsan åt yrkesutbildning.
              Vi tycker inte att det är fult att vara snickare, murare eller
              undersköterska som ni på oppositionskanten verkar tycka. Med den
              här reformen uppvärderar vi de traditionella arbetaryrkena. Faktum
              är att endast 2 procent av eleverna som slutför fordons- eller
              byggprogrammen börjar högskolan inom tre år. Vi tycker att det
              är rimligt att anpassa utbildningar till de 98 procent som vill
              ha en god yrkesutbildning som leder till jobb och inte till arbetslöshet.
              Vi öppnar möjligheter för de 2 procent som vill få högskolebehörighet
              eller komplettera senare inom komvux.
            </seg>
            <seg xml:id="i-819f6ac60ecde509-0">
              Jag tycker att det är ganska mycket hyckleri från oppositionens
              sida i debatten. De ger sken av att man kan gå vilket program
              som helst på gymnasiet och sedan komma in på högskolan. Sanningen
              är att det krävs mer än grundläggande behörighet för de flesta
              högskoleutbildningar i dag. Nästa år skärps dessutom behörighetskraven.
            </seg>
            <seg xml:id="i-2e609ff5d86556f6-0">
              Om vi inte skulle genomföra gymnasiereformen blir det ändå i
              praktiken omöjligt att gå direkt från yrkesprogram till högskolan.
              Låt mig ta ett konkret exempel. Jag tror att Agneta Lundberg från
              Socialdemokraterna inledningsvis också var inne på det exemplet.
            </seg>
            <seg xml:id="i-ae108d3ca1e93353-0">
              En elev som går fordonsprogrammet kommer senare på att han eller
              hon vill bli högskoleingenjör med inriktning på maskinteknik.
              Det är en inte alltför osannolik tanke. Då krävs områdesbehörighet
              8, vilket innebär att den här eleven måste komplettera med fysik
              A, fysik B, kemi A samt matematik B, C och D 500 poäng.
            </seg>
            <seg xml:id="i-10b947e8542c1433-0">
              Eftersom Socialdemokraterna vill att alla ska kunna fortsätta
              omedelbart till högskolan måste de svara på hur ekvationen ska
              gå ihop. Antingen måste behörighetskraven till högskolan sänkas
              eller också måste något bort från fordonsprogrammet. Vad är det
              som ska bort för att det ska bli plats för mer matte och fysik?
              Är det kursen i fordonsel som inte längre behövs? Är det 200 poäng
              maskinservice eller 100 poäng i bromssystem som inte längre behövs
              på fordonsprogrammet? Det här måste ni ge svar på för att vara
              trovärdiga i diskussionen.
            </seg>
            <seg xml:id="i-fd877974a9ecbf97-0">
              Fru talman! Det finns en stor uppslutning för vår gymnasiereform.
              Det är egentligen bara de tre oppositionspartierna som är emot.
              Frågan är om de egentligen är för något gemensamt. Jag har inte
              riktigt lyckats lista ut det mer än Gy 07. En del av de förslagen
              återkommer här. Ni måste också ge besked om ni ska riva upp reformen
              vid en eventuell röd valvinst eller inte. Ska den rivas upp eller
              inte? Vad ska den i så fall ersättas med? Det har ni inte heller
              lämnat något besked om. Det enda som egentligen är kvar som vi
              inte har tagit till oss av i Gy 07 är ämnesbetygen. Är det vad
              som ska förändras om ni tar över? Eller ska det bli obligatorisk
              skola, som Vänsterpartiet vill? Ska behörighetskraven till gymnasiet
              höjas eller inte? Ni måste lämna besked på dessa punkter.
            </seg>
            <seg xml:id="i-95a59838daf57ea0-0">
              Förutom LO, som jag inledde med, är de flesta andra positiva
              till reformen, det vill säga Lärarnas Riksförbund, Svenskt Näringsliv,
              Arbetsförmedlingen, Sveriges Kommuner och Landsting för att nämna
              några. Utskottet träffade representanter från Ung Företagsamhet
              för några veckor sedan. De sade att gymnasiereformen är det bästa
              de har sett. Jag håller med om det, och därför yrkar jag bifall
              till utskottets förslag.
            </seg>
          </u>
          <note type="speaker" xml:id="i-2a4f5ab524ba1a30-0">
            Anf. 68 AGNETA LUNDBERG (s) replik:
          </note>
          <u who="agneta_lundberg_1b9470" xml:id="i-8f71f6cb2a771f44-3">
            <seg xml:id="i-4b87675f5929aca3-0">
              Fru talman! Skolverket har framfört i sitt remissvar att det
              finns många inlåsningseffekter i förslaget. Den synpunkten delar
              jag, och jag ser speciellt allvarligt på att förslaget till ny
              gymnasieskola innebär att eleverna för att välja rätt måste göra
              sitt val i årskurs 5 eller 6 i grundskolan. Hur många elever tror
              Mats Gerdau vet vad de vill i årskurs 5?
            </seg>
          </u>
          <note type="speaker" xml:id="i-c8948be737f1eeb9-0">
            Anf. 69 MATS GERDAU (m) replik:
          </note>
          <u who="mats_gerdau_320eeb" xml:id="i-4d5f28de20debaad-1">
            <seg xml:id="i-4c23789c8479b24d-0">
              Fru talman! Jag noterar att Agneta Lundberg inte svarade på de
              frågor som jag faktiskt ställde till henne inledningsvis i mitt
              anförande. Jag trodde att hon begärde ordet för att faktiskt göra
              det.
            </seg>
            <seg xml:id="i-5be97730df853bb8-0">
              Hur kommer eleverna som går fordonsprogrammet att kunna gå direkt
              till högskolan, som är det ni står och pläderar för här? Vad gör
              ni med gymnasiereformen? Kan inte Agneta Lundberg svara på det?
              Ska ni riva upp den vid en eventuell valvinst eller inte? Jag
              tror att svenska folket är intresserat av att få veta alla lärare
              och alla elever.
            </seg>
            <seg xml:id="i-506a8aaaf75802b7-0">
              Jag ska gärna svara på Agneta Lundbergs fråga om inlåsningseffekter.
              Remissvaret handlade om utredningen. Där har vi sedan slipat bort
              en massa saker. Det ger en möjlighet att komplettera på komvux.
              Jag förstår inte riktigt varför Socialdemokraterna aldrig tar
              till sig av det som gäller livslångt lärande. Ni ska trycka in
              allt i gymnasieskolan. Varför inte se till att det finns bra möjligheter
              att komplettera på komvux efteråt om man inte vill komplettera
              eller läsa utökat program under gymnasietiden som en möjlighet?
              Det blir inga inlåsningseffekter med våra förslag. Det är bara
              taget ur luften tyvärr.
            </seg>
            <seg xml:id="i-43d84f442d1085d5-0">
              Agneta Lundberg! Svara nu gärna på frågan om hur det går för
              eleven på fordonsprogrammet. Hur ska han eller hon kunna gå vidare
              direkt till högskolan och bli maskiningenjör? Vad är det som ska
              bort från fordonsprogrammet?
            </seg>
          </u>
          <note type="speaker" xml:id="i-da41b9ebe466623e-0">
            Anf. 70 AGNETA LUNDBERG (s) replik:
          </note>
          <u who="agneta_lundberg_1b9470" xml:id="i-8f71f6cb2a771f44-4">
            <seg xml:id="i-1354e5eecc29b75e-0">
              Fru talman! Nu är det jag som ställer frågorna på ditt anförande
              och inte du som ska ställa frågorna till mig. Därför fortsätter
              jag med min fråga. Du ska inte vara orolig. Vi kommer att veta
              vad vi vill när det gäller utformningen av gymnasieskolan.
            </seg>
            <seg xml:id="i-b9f70c4734b85978-0">
              Förutom de allvarliga inlåsningseffekterna har Skolverket presenterat
              en rapport som konstaterar att tidiga val och tidig sortering
              av elever leder till sämre kunskapsresultat för hela elevgruppen.
              Känner inte Mats Gerdau att den politik som alliansregeringen
              står för tappar bort en stor del av de begåvade eleverna eftersom
              de stoppas i sin kunskapsutveckling på grund av för tidiga val?
              Är det inte mer allvarligt än det detaljerade innehållet i fordonsprogrammet?
            </seg>
          </u>
          <note type="speaker" xml:id="i-eaf25c3e045e5f5c-0">
            Anf. 71 MATS GERDAU (m) replik:
          </note>
          <u who="mats_gerdau_320eeb" xml:id="i-4d5f28de20debaad-2">
            <seg xml:id="i-d0c8a4a3ad312601-0">
              Fru talman! Jag visste inte att det här var Jeopardy, att det
              är någon som ställer frågorna och någon annan som ger svaren.
              Jag trodde att det här var Sveriges riksdag, där vi faktiskt får
              utbyta åsikter i replikskiften. Men Agneta Lundberg, som företräder
              Sveriges största parti här i riksdagen, har inga svar att ge.
              Jag tycker att det är anmärkningsvärt, sannerligen.
            </seg>
            <seg xml:id="i-2f573080e46df78e-0">
              Den största sorteringen i skolan i dag tror jag är alla de som
              hoppar av, de 30 000 elever som Skolverket säger inte kommer in
              i vuxenlivet med de kunskaper de behöver. Dem lämnar ni därhän.
              Ni har inget svar på vad ni gör för dem. Ni vänder dem ryggen,
              ni blundar. Det var precis det som LO:s Irene Wennemo skrev i
              sin artikel.
            </seg>
            <seg xml:id="i-d955959b6a3924a1-0">
              Man kan alltid kritisera, men här gäller det att se de stora
              problemen som finns i gymnasieskolan i dag, och det är de stora
              avhoppen. Ni har inget som helst svar på vad ni ska göra för att
              minska avhoppen. Det har vi. Vi har en ny gymnasiereform, en modern
              sådan, som kommer att leda till att man får jobb och att man kommer
              att slutföra sin utbildning.
            </seg>
          </u>
          <note type="speaker" xml:id="i-8ab68cf56a156dcb-0">
            Anf. 72 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-76b9513ffbc0a557-3">
            <seg xml:id="i-af92442efe5ff2dc-0">
              Fru talman! Mats Gerdau sade i sitt anförande att man inte ska
              luras in på utbildningar som man inte klarar av. Underförstått
              är det yrkeseleverna han pratar om. Men enligt den rapport som
              SKL presenterade nyligen, Aktuellt om skola och förskola , är
              det ingen större skillnad i andelen som lämnar gymnasieskolan,
              oavsett om det är ett yrkesförberedande eller högskoleförberedande
              program. Det är väldigt jämnt när det gäller avhoppen.
            </seg>
            <seg xml:id="i-64d864ad25cc8271-0">
              Jag sade i mitt anförande att det är ganska höga intagningspoäng
              till många yrkesutbildningar. Jag hoppas att vi kan komma ifrån
              den debatt där man visar ett förakt mot elever som väljer ett
              yrkesprogram, att de inte har ambitioner, ingen kunskap och att
              de har låga betyg. Det är nämligen det som det andas hela tiden,
              framför allt nu när Mats Gerdau pratar.
            </seg>
            <seg xml:id="i-f296319ead49983b-0">
              Den förstärkning man gör på gymnasieskolans yrkesprogram handlar
              om en halvtimme i veckan, Mats Gerdau. Låt oss inse att med 2
              500 poäng i gymnasieskolan blir man inte färdig för någonting.
              Men det vi kan göra är att se till att alla elever har en grundläggande
              kunskap för att sedan kunna gå vidare.
            </seg>
            <seg xml:id="i-59592d5335799401-0">
              Jag har gått igenom SCB:s statistik på vad de olika programmen
              leder till och vad man gör tre år efter gymnasiet. Till exempel
              på industriprogrammet väljer ganska många, 40 procent av tjejerna
              och 10 procent av killarna, att gå vidare till högskolestudier.
              På elprogrammet är det 35 procent av tjejerna och 22 procent av
              killarna som väljer att gå vidare till högre studier, på naturbruksprogrammet
              är det 27 procent av tjejerna och 10 procent av killarna, och
              så vidare.
            </seg>
            <seg xml:id="i-da173a144fd79768-0">
              Mats Gerdau valde att ta upp det program med minst andel som
              går vidare till högre studier, nämligen fordonsprogrammet. Varför
              vågar du inte prata om alla andra yrkesprogram?
            </seg>
          </u>
          <note type="speaker" xml:id="i-2a7842b9d371d248-0">
            Anf. 73 MATS GERDAU (m) replik:
          </note>
          <u who="mats_gerdau_320eeb" xml:id="i-4d5f28de20debaad-3">
            <seg xml:id="i-fbd4f7fc5ed5f45e-0">
              Fru talman! Jag pratar gärna också om de andra yrkesprogrammen.
              De nationella programråden, som kommer att inrättas, kommer att
              se till att utbildningarna fylls med ett relevant innehåll. Jag
              är inte ett dugg orolig för det.
            </seg>
            <seg xml:id="i-2aaaaf387d062882-0">
              När jag tidigare pratade om att inte luras in i utbildningar
              handlade det inte om yrkeselever, utan det handlade om att ställa
              relevanta förkunskapskrav på alla program för att man ska klara
              av de program som man har sökt till.
            </seg>
            <seg xml:id="i-6fcfe84eb3c7d5b3-0">
              Jag tycker att det är omänskligt att lura elever att tro att
              man med 30 poäng i svenska, engelska och matte ska kunna klara
              ett naturvetenskapligt program. Man gör inte det. Tyvärr, sådan
              är verkligheten. Men det väljer Vänsterpartiet och Rossana Dinamarca
              att inte se. Ni blundar hela tiden för alla dem som hoppar av.
              Det gör inte vi, utan vi löser problemen.
            </seg>
            <seg xml:id="i-bc9382728d02cc9d-0">
              Sedan tycker jag att det är en väldigt intressant och märklig
              kunskapssyn som Vänsterpartiet har, och hela oppositionen för
              den delen. Fin kunskap, det som duger i vänstervärlden, är bara
              akademisk kunskap. Det är bara matte, svenska och engelska. Det
              är aldrig svetsning, omvårdnad eller liknande. Den kunskapen är
              inte fin nog. Fint är bara akademiska kunskaper. Jag har så svårt
              att förstå det. Det finns olika kunskaper som vi tycker är lika
              mycket värda. Vi vill inte fylla allting med precis samma innehåll,
              som ni på vänsterkanten vill. Det skiljer sig nog väldigt mycket
              i kunskapssyn mellan de borgerliga partierna och Vänsterpartiet.
            </seg>
          </u>
          <note type="speaker" xml:id="i-52c68c8de7bdf86b-0">
            Anf. 74 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-76b9513ffbc0a557-4">
            <seg xml:id="i-a02a7b818f78e30a-0">
              Fru talman! Det viktiga här är inte bara att höja kraven för
              att komma in på gymnasieskolan, som jag sade i ett tidigare inlägg.
              Det som är läg-stanivå när det gäller utbildning i samhället i
              dag är gymnasieskolan. Det är inte bara för att man ska kunna
              gå ut i arbetslivet utan för att klara sig i samhället över huvud
              taget, för att kunna ha makt över sitt liv.
            </seg>
            <seg xml:id="i-bbb698c44eb5f525-0">
              Det vi måste göra är att se till att eleverna når målen i grundskolan
              för att de också ska klara av gymnasieskolan. Men där gör ni ju
              ingenting. Man har pratat från regeringens sida om att man skulle
              avskaffa IV-programmet. Nu har man styckat upp det i olika delar,
              och man vidtar inga åtgärder för att se till att det inte är en
              så stor andel som inte ens kan börja på individuella programmet.
            </seg>
            <seg xml:id="i-379f0c292f3f10a4-0">
              I stället för att lura in eleverna på gymnasieprogram som sedan
              är helt värdelösa när de kommer ut, se till att de har en gedigen
              gymnasieutbildning så att de kan göra de olika val som de vill!
              När man är 15 år kanske man vill en sak, men när man är 20, 25,
              30 år kanske man vill någonting annat, och då ska man ha möjlighet
              att göra andra val. Det handlar inte om ett förakt mot yrkesutbildningarna.
              Det handlar om att jag vill att det ska vara bra yrkesutbildningar,
              inte urholkade yrkesutbildningar som branschen sedan inte vill
              ha därför att branschen inte tycker att det är intressant.
            </seg>
            <seg xml:id="i-a7088c0a12860626-0">
              I den genomgång som gjordes av lärlingsutbildningarna var kritiken
              att eleverna inte kunde läsa ritningar. Men det som de kunde göra
              var att ta order från en förman. Jag är medveten om att Moderaterna
              kanske gillar att ha ett sådant samhälle där några talar om för
              andra hur de ska göra. Men jag vill att alla människor ska kunna
              veta hur de ska hantera redskapen själva.
            </seg>
          </u>
          <note type="speaker" xml:id="i-cc60a4899de30920-0">
            Anf. 75 MATS GERDAU (m) replik:
          </note>
          <u who="mats_gerdau_320eeb" xml:id="i-4d5f28de20debaad-4">
            <seg xml:id="i-5c1259e62a4e21e5-0">
              Fru talman! Vänsterpartiet vill inte höja behörighetskraven utan
              tycker att det räcker att vara godkänd i svenska, engelska och
              matte i grundskolan för att klara ett naturvetenskapligt program
              på gymnasiet. Det är precis det som står i deras motion. Man ska
              inte höja några behörighetskrav alls.
            </seg>
            <seg xml:id="i-c16bf9a301fc64e8-0">
              Branschen kommer att ha stort inflytande över de nya yrkesprogrammen,
              eftersom vi inrättar nationella råd som kommer att ha synpunkter
              på och vara med och utforma examenskrav och annat så att de fylls
              med ett relevant innehåll. Så jag är helt lugn i den delen.
            </seg>
            <seg xml:id="i-4bb3345470b7daf3-0">
              Mats Pertoft och jag var på samma lilla övning i går på Rektorsakademien
              här i Helsingfors där ett antal ungdomar verkligen skrek ut sin
              frustration över att man inte får ha inflytande. Man vill ha mer
              att säga till om. Och här står Rossana Dinamarca och talar om
              precis hur de ska leva sina liv och exakt vilka kurser de ska
              gå. Det är långt ifrån den verklighet som de ungdomar som vi träffade
              i går lever i. De vill styra sina egna liv, de vill bestämma om
              sin egen framtid. De vill inte att Rossana Dinamarca ska göra
              det. Och jag är så glad för att vi fattar ett annat beslut här
              i dag, att det inte är Rossana Dinamarca som ska styra deras liv.
            </seg>
          </u>
          <note type="speaker" xml:id="i-f4e3c30df212e6cd-0">
            Anf. 76 MATS PERTOFT (mp) replik:
          </note>
          <u who="mats_pertoft_740cd3" xml:id="i-2da9aa604ec59b03-3">
            <seg xml:id="i-869b4adac4e6a869-0">
              Fru talman! Jag får tacka Mats Gerdau för att han tog upp mötet
              med det trevliga gänget från Nacka. Jag kan bara påpeka att de
              inte var inne på att de inte skulle få allmän behörighet. Det
              var inte riktigt det som de skrek om. De skrek om att få en mycket
              mer individualiserad undervisning.
            </seg>
            <seg xml:id="i-deeba0744485b9d2-0">
              Vad jag vill fråga Mats Gerdau om är det som jag har varit inne
              på gång efter gång, som egentligen är det som den här debatten
              handlar om, nämligen den grundläggande behörigheten framöver.
              Från alliansens sida insisterar ni hela tiden på och påstår att
              alla som uppnår grundläggande behörighet också ska gå vidare till
              studier. Det är ju inte alls det vi pratar om.
            </seg>
            <seg xml:id="i-33f9ce56401b7fda-0">
              Det är intressant att Mats Gerdau lyfter fram fordonsprogrammet.
              Eftersom jag råkar komma från en fordonsstad, Södertälje med Scania,
              kan jag berätta att det var när jag träffade Scanias gymnasium
              och ledning som jag för första gången verkligen började ifrågasätta
              detta med en speciell yrkesexamen. De sade till mig väldigt tydligt:
              Vi vill ha elever som har nått kunskapsnivån för högskolebehörighet.
              De ska inte behöva gå vidare till högskolan, men de ska ha nått
              denna kunskapsnivå. De kommer inte att få jobb på Scania annars,
              även om de har gått fordonsprogrammet femtioelva gånger, även
              om de har hur bra betyg som helst. Ni lurar eleverna att tro att
              yrkesprogrammen leder till anställning fast en stor del av näringslivet
              kräver mer.
            </seg>
          </u>
          <note type="speaker" xml:id="i-7b0e2b89d0e6c870-0">
            Anf. 77 MATS GERDAU (m) replik:
          </note>
          <u who="mats_gerdau_320eeb" xml:id="i-4d5f28de20debaad-5">
            <seg xml:id="i-66a76aedf710f076-0">
              Fru talman! Jag har redan sagt två tre gånger att i de nationella
              programråden kommer branschen att ha stort inflytande över examensmål
              och annat relevant innehåll i utbildningen så att de unga blir
              anställningsbara. Tyvärr är de inte det i dag när de slutar gymnasiet
              eller har hoppat av. De är inte anställningsbara. Varför har vi
              annars en sådan enorm ungdomsarbetslöshet?
            </seg>
            <seg xml:id="i-c49d73a3003292b9-0">
              Jag vill trots allt ge en eloge till Mats Pertoft. Han verkar
              vara den enda på vänsterkanten som har insett att alla inte vill
              gå i högskolan. Jag tycker dock att ni väljer fel modell för att
              svara på detta. Ni väljer ett slags utslagningsmodell. Sofia Larsen
              från Centerpartiet sade att ni väljer friåret. Ni inser att alla
              inte vill detta, men med er modell ska man misslyckas först. Då
              kan man få ett reducerat program eller ett friår. Är det inte
              bättre att göra som vi säger? Alla ska lyckas. Vill man läsa mer
              får man göra det. Vill man utöver en gedigen yrkesutbildning också
              ha en högskolebehörighet får man det. Det är ett mycket mer inkluderande
              synsätt som jag beklagar att ni inte har.
            </seg>
          </u>
          <note type="speaker" xml:id="i-828d9ee5d17ec571-0">
            Anf. 78 MATS PERTOFT (mp) replik:
          </note>
          <u who="mats_pertoft_740cd3" xml:id="i-2da9aa604ec59b03-4">
            <seg xml:id="i-8b1103ef3ca7f5ce-0">
              Fru talman! Frågan är vilka elever som kommer att orka gå ett
              yrkesprogram och samtidigt läsa in högskolebehörighet eftersom
              det kräver ganska mycket av dem. Ni har dessutom reducerat de
              individuella valen, så där finns inte mycket tid att hämta. Vill
              man dessutom ha något estetiskt under sin gymnasietid, vilket
              jag starkt förordar, blir det nästan inget kvar alls.
            </seg>
            <seg xml:id="i-6392e2e511e2d727-0">
              Problemet är att ni låser in dem så tydligt. Den valfrihet och
              mångfald som jag trodde att Mats Gerdau också omhuldade måste,
              om man tar begreppen på allvar, innebära att man också ska ha
              relativt många broar mellan programmen. Den möjligheten som finns
              i dag förstör ni och tar bort.
            </seg>
            <seg xml:id="i-0fef268157e4fde6-0">
              Det är bra att branschråden kan komma med inspel. Kommer ni att
              ändra er när branschråden säger att de vill att yrkesprogrammen
              ska ge högskolebehörighet och att det byggs in i läroplanen? Om
              Scania säger detta, kommer ni då att ändra fordonsprogrammet så
              att det ger behörighet inom ramen för det ordinarie och utan tillägg?
            </seg>
          </u>
          <note type="speaker" xml:id="i-909357aaa74b5cc5-0">
            Anf. 79 MATS GERDAU (m) replik:
          </note>
          <u who="mats_gerdau_320eeb" xml:id="i-4d5f28de20debaad-6">
            <seg xml:id="i-6e333f0e728a681d-0">
              Fru talman! Vi tillsätter såklart inte sådana här råd om vi inte
              är intresserade av att höra deras synpunkter. Vi har läst massor
              av remissvar och de allra flesta är mycket positiva till gymnasiereformen.
              Så ser verkligheten ut. Det är tråkigt att ni inte läser samma
              remissvar som vi gör.
            </seg>
            <seg xml:id="i-197bd8636cd5a2eb-0">
              Vi river inga broar. Det finns många broar och möjligheter att
              byta om man har valt fel. Det inträffar naturligtvis att man inser
              att man inte valt rätt, även om vi graderar upp vägledningen som
              har en stor betydelse.
            </seg>
            <seg xml:id="i-81fbdc3f144bdec1-0">
              Kurssystemet gör att man kan byta program om man vill. Man kan
              tillgodoräkna sig de kurser man läst när man byter spår. Det finns
              dessutom alltid möjlighet att läsa vidare på komvux. Den möjligheten
              ökar med förslaget. Rätten att läsa på komvux införs.
            </seg>
            <seg xml:id="i-7d72146193e11be2-0">
              Varför vill ni alltid trycka in allt i gymnasieskolan? Varför
              ser ni inte det som ni pratar om i andra sammanhang, nämligen
              det livslånga lärandet? Varför är det fel att läsa in en gedigen
              yrkesutbildning på gymnasiet och sedan längre fram i livet nyttja
              vuxenutbildningen när man vill göra något annat i livet? Det är
              en alldeles utmärkt möjlighet. Tvinga inte alla att bli teoretiska
              högskolemänniskor. Alla vill inte bli det. Jag beklagar att Miljöpartiet
              har gått på Socialdemokraternas och Vänsterpartiets bluff.
            </seg>
          </u>
          <note type="speaker" xml:id="i-f8c5b48a6d2c1421-0">
            Anf. 80 FREDRIK MALM (fp):
          </note>
          <u who="unknown" xml:id="i-cc3e206c1ffbcdc4-2">
            <seg xml:id="i-f3a3424394d977fc-0">
              Fru talman! Jag yrkar bifall till förslaget i betänkandet. När
              man lyssnar på oppositionen blir det ganska tydligt att den inte
              har samma bild av den svenska skolans problem som vi i alliansen
              har. Man har snarare anammat den verklighetsbild av skolan som
              man ägnade sig åt att föra ut under de tolv år som man satt i
              majoritet och styrde Sverige. Allt är i stort sett bra och inga
              stora genomgripande förändringar behövs.
            </seg>
            <seg xml:id="i-c60d814f0ce7dde2-0">
              Väljarna tycker något annat. Vi tycker något annat. Många föräldrar,
              elever och folk i näringslivet och i skolans värld tycker också
              något annat. Med tanke på att minnet uppenbarligen är ganska kort
              hos oppositionen vill jag påminna om att vid sidan av jobbpolitiken
              är en förändring av den svenska skolan det viktigaste mandatet
              alliansregeringen har fått av väljarna. Vid sidan av jobbpolitiken
              är reformen vi går igenom i dag, den nya skollagen och en rad
              andra reformer för ordning och reda, för stärkta baskunskaper
              och så vidare det tydligaste mandatet från väljarna. Vi ska genomföra
              detta, och det gör vi nu.
            </seg>
            <seg xml:id="i-728d67454a0aba48-0">
              Det handlar om att resultaten i den svenska skolan har varit
              för dåliga generellt sett. Avhoppen från gymnasiets olika program
              har varit för många. Ordningsproblemen är för stora och lärarnas
              position är för svag.
            </seg>
            <seg xml:id="i-2a20d0eefabbe6df-0">
              På område efter område har regeringen och riksdagen drivit igenom
              mängder av reformer. Det vi går igenom i dag, den nya gymnasieskolan,
              är en av de viktigaste delarna. Det är ryggraden i detta arbete.
            </seg>
            <seg xml:id="i-81e013f7f3d837a8-0">
              Det har hänvisats till Gy 07. Jämför man dagens gymnasiereform
              med Gy 07 är det stor skillnad. Det här är en stor och genomgripande
              förändring. Det är fel av Socialdemokraterna och andra att beskriva
              det som att Folkpartiet skulle ha varit några stora anhängare
              av Gy 07.
            </seg>
            <seg xml:id="i-5ba3a93370e63150-0">
              Vårt parti heter Folkpartiet liberalerna. Det är inte för att
              vi vill ha världens längsta partinamn utan för att påpeka att
              vi är just liberaler. Det innebär att vi tycker att kunskap och
              bildning är något mycket viktigt. Det innebär också att vi utgår
              från att vi ska sätta individen i centrum.
            </seg>
            <seg xml:id="i-2550478dc9342fde-0">
              Kan man säga att individen står i centrum i en skola där avhoppen
              har varit så många som i den svenska gymnasieskolan, där många
              inte blir anställningsbara även om de har gått program som är
              specifikt inriktade på vissa yrkeskunskaper och där många inte
              är tillräckligt förberedda för högre studier? Jag menar att man
              inte kan det. Den socialdemokratiska skolan har inte satt individen
              i centrum. Den har tvärtom placerat många ungdomar i ett utanförskap.
            </seg>
            <seg xml:id="i-2683d67d36c67f64-0">
              Med denna reform stärker vi yrkesprogrammen genom att förstärka
              deras specifika karaktär som yrkesprogram. Vi stärker de teoretiska
              programmen genom att också förstärka deras specifika karaktär.
              Det kan man tycka är att sortera, men det är inte det vi gör.
              Vi tar i stället hänsyn till att de ungdomar som läser på gymnasiet
              har olika idéer, framtidsdrömmar och visioner. Vår ambition är
              inte att alla ungdomar ska läsa på högskola och universitet. Vår
              ambition är inte heller att stänga någon ute från universitet
              och högskola. Med denna reform har alla elever som läser de yrkesförberedande
              programmen i framtiden rätt att läsa in grundläggande högskolebehörighet.
              Vi stänger inte ute någon.
            </seg>
            <seg xml:id="i-290fc8253a53f0a7-0">
              Fru talman! Det finns några saker som inte har berörts i debatten
              och som jag tycker är viktiga att påpeka.
            </seg>
            <seg xml:id="i-0e9d76ab212a46ec-0">
              Det är visserligen ingen skillnad mellan den här gymnasiereformen
              och Gy 07, men historia blir ett kärnämne, eller ett gymnasiegemensamt
              ämne som det kommer att heta i framtiden. Jag tror att det är
              mycket viktigt. Jag tror att det finns en bred uppfattning i Sverige
              om att historiekunskaperna är viktiga för att vi ska förstå de
              sammanhang som vi i dag lever i. Det är naturligtvis viktigt att
              alla elever ska få en bra utbildning i historia.
            </seg>
            <seg xml:id="i-13eb8dd67ec0ab14-0">
              Något annat som är viktigt att påpeka med anledning av den här
              reformen är att skolans värld inte består av isolerade öar. Grundskolan
              och gymnasieskolan är inte två helt åtskilda världar. De förutsätter
              varandra på olika sätt.
            </seg>
            <seg xml:id="i-2d58f42dae538371-0">
              Om de elever som lämnar grundskolan och börjar på gymnasiet inte
              är tillräckligt förberedda, om de inte har de grundläggande kunskaper
              som krävs för att tillgodogöra sig en gymnasieutbildning kommer
              de givetvis inte att klara gymnasiet.
            </seg>
            <seg xml:id="i-9f65d1d02344c6c8-0">
              Om man ökar kraven på gymnasiet kommer de eleverna att slås ut.
              Vad som krävs är alltså att de elever som börjar på gymnasiet
              måste vara förberedda för de studierna. De måste veta vad som
              kommer att krävas och de måste ha grundläggande kunskaper.
            </seg>
            <seg xml:id="i-bffc4dddf39688b8-0">
              Här har vi genomfört en rad reformer. Vi har en läsa-skriva-räkna-satsning.
              Vi har Lärarlyftet där många lärare kan vidareutbilda sig. Vi
              har infört nationella prov. Vi inför betyg tidigare. Detta är
              oppositionen emot.
            </seg>
            <seg xml:id="i-8a115d94852575ca-0">
              En förutsättning för att vår gymnasieskola ska fungera är att
              grundskolan fungerar bättre. Eftersom oppositionen och framför
              allt Vänsterpartiet har kritiserat det nämner jag nu att en del
              i detta är att vi vill skärpa behörighetskraven för att komma
              in på gymnasiet. Det tror jag är en ganska tydlig signal till
              många ungdomar att tidigare engagera sig mer i sina studier. Det
              är viktigt. Om vi kan höja ambitionsnivån hos ungdomarna i Sverige
              och i hela skolans värld kommer eleverna att prestera bättre.
            </seg>
            <seg xml:id="i-0c469df2e165d59d-0">
              Det finns ett förslag ute på remiss om att skärpa behörighetskraven
              också för att komma in på de yrkesinriktade programmen.
            </seg>
          </u>
          <note xml:id="i-6ece7536d1eb49cc-0">
            Med dessa ord, fru talman, yrkar jag bifall till förslaget i
            betänkandet och avslag på reservationen.
          </note>
          <note type="speaker" xml:id="i-8a2d5230c204bf69-0">
            Anf. 81 GUNILLA TJERNBERG (kd):
          </note>
          <u who="gunilla_tjernberg_73f27e" xml:id="i-3d78cc5dc36c73e2-0">
            <seg xml:id="i-fd642d11a6d5608e-0">
              Fru talman! Om några timmar fattar riksdagen ett efterlängtat
              beslut då vi ska besluta om en ny gymnasieskola. Det är ett stort
              steg framåt för svensk skola, inte minst för de elever som vill
              utveckla ett yrkeskunnande.
            </seg>
            <seg xml:id="i-0d21774158bd35af-0">
              En av de största utmaningarna är att skapa en skola där alla
              elever känner sig bekräftade och stimulerade. Ett viktigt redskap
              i det arbetet är att även elever med praktiska förutsättningar
              uppmuntras, beröms och ges möjligheter på samma sätt som elever
              med mer teoretiska talanger.
            </seg>
            <seg xml:id="i-a1a542c462e646b0-0">
              Jag har med stort intresse lyssnat på debatten fram till nu.
              Jag har mycket intresserat lyssnat på inlägg från mina partikolleger
              i alliansen, som jag helt instämmer med.
            </seg>
            <seg xml:id="i-49b2e4b197eb9e5b-0">
              Jag har också lyssnat på oppositionens diskussioner. Var är den
              röda tråden hos oppositionen? Den går inte att uppfatta. Socialdemokraternas
              företrädare, Agneta Lundberg, svarade inte på en enda fråga. Representanten
              för det största partiet i Sveriges riksdag, Socialdemokraterna,
              svarade inte på en enda fråga om vad hon och de vill med gymnasieskolan
              framgent. Socialdemokraterna är väljarna och riksdagen svaret
              skyldiga.
            </seg>
            <seg xml:id="i-7aeb16ff748b7b2c-0">
              Rossana Dinamarcas besked är något mer: Alla ska vara tvingade
              att gå i gymnasieskolan, och man ska gå nära bostaden. Det är
              Vänsterpartiets besked.
            </seg>
            <seg xml:id="i-821a9887280f6fa0-0">
              Mats Pertoft och jag hittar ibland beröringspunkter där vi kan
              vara lite överens. I dag pratar Mats Pertoft om valfrihet; så
              länge är jag med. Men när han kommer till slutsatsen och Miljöpartiet
              ska tala om vad valfrihet är finns den inte längre. Då tyckte
              Mats Pertoft och Miljöpartiet, precis som vänstersidan att han
              vet bättre vad enskilda elever vill göra. Det var en besvikelse
              att höra Mats Pertofts argumentation. Jag uppfattar ändå att vår
              definition av valfrihet ibland tenderar att överensstämma.
            </seg>
            <seg xml:id="i-67fb5b85488dfcf7-0">
              Fru talman! Under lång tid har gymnasieskolan med Socialdemokraternas
              stöd haft en alltför ensidig betoning på teoretiska kunskaper
              och högskolebehörighet på bekostnad av yrkeskunnande. Exakt samma
              besked får vi i dag. Det enda som räknas, det enda som betyder
              något, det enda som gäller är högskolestudier, akademiska studier.
              Det är det besked som vi får i dag i motionen, i reservationen
              och i debatten. När ska vänstersidan bekräfta och berätta att
              det är fint att ha en yrkesutbildning, att det är fint att ha
              en yrkesexamen?
            </seg>
            <seg xml:id="i-34b9d699895fa509-0">
              Man säger att man är arbetarpartier. Socialdemokraterna och Vänsterpartiet
              utger sig för att vara arbetarpartier, men i diskussionerna föraktar
              man praktiskt kunnande. Det är anmärkningsvärt.
            </seg>
            <seg xml:id="i-bae4add63d1d4ac0-0">
              Det krävs en ny gymnasieskola. Det krävs ett trendbrott. En viktig
              utgångspunkt är att elever med fokus på yrkeskunnande ska kunna
              utvecklas och stimuleras på samma sätt som elever som har sikte
              på akademiska studier. Det är vad alliansregeringen gör nu.
            </seg>
            <seg xml:id="i-488f7ffa19918ddc-0">
              Yrkeskunskaperna ska tas till vara på samma sätt. Det handlar
              om att se till varje elevs behov och varje elevs förutsättningar.
              Skolan ska lyfta, inte sänka och slå ut elever.
            </seg>
            <seg xml:id="i-71e24f4b80680343-0">
              Min övertygelse är att varje elev kan lyckas i skolan om man
              har rätt inriktning, ger rätt stöd och skapar de möjligheter som
              krävs. Därmed skapar man också motivation.
            </seg>
            <seg xml:id="i-da9a919d10f1f568-0">
              Fru talman! Kristdemokraterna har länge kämpat för att yrkesprogrammen
              ska utvecklas och yrkeskunnande uppvärderas. Det blir nu äntligen
              verklighet. Lärlingsprogrammen blir permanenta. Yrkesprogrammen
              ges en ökad programfördjupning. Entreprenörskap ska betonas mycket
              mer än i dag.
            </seg>
            <seg xml:id="i-8eb434c9e2ce7c5a-0">
              Ingen elev på de yrkesförberedande programmen ska stängas ute
              från högre utbildning. Jag säger det en gång till: Ingen elev
              på de yrkesförberedande programmen ska utestängas från högre utbildning.
            </seg>
            <seg xml:id="i-2f6fab66811bd532-0">
              För de elever som vill satsa vidare på akademiska studier finns
              det möjlighet till behörighet inom gymnasieskolans ram. De elever
              som önskar gå vidare till en yrkeshögskola, eller direkt ut på
              arbetsmarknaden, ges nu möjlighet till ökat yrkeskunnande.
            </seg>
            <seg xml:id="i-46d1d0fcd2ae4d3f-0">
              Jag är övertygad om att den här omläggningen kommer att leda
              till färre avhopp. Fler elever kommer att klara utbildningens
              mål. Alliansregeringens satsning på de yrkesförberedande utbildningarna
              är en vinst för alla, inte minst för de elever som i dagens skola
              känner att deras yrkeskunnande, i Socialdemokraternas gymnasieskola
              och i Vänsterns gymnasieskola, inte är något värt.
            </seg>
            <seg xml:id="i-45a02f4cf3099012-0">
              Alliansregeringen skapar nu en gymnasieskola som är för alla.
              Vänsterkartellen är emot regeringens skolpolitik. Det är mycket
              märkligt att läsa oppositionens reservation. Man säger ja till
              regeringens yrkesfördjupning men som mina kolleger varit inne
              på tidigare säger man samtidigt att man ska ha ökade teoretiska
              krav på de yrkesförberedande programmen. Det går inte ihop.
            </seg>
            <seg xml:id="i-575fb178e576bb1f-0">
              Detta riskerar att man fortsätter på den inslagna vägen, alltså
              att studietrötta elever inte når de mål som man själv har satt
              upp.
            </seg>
            <seg xml:id="i-873e12fe972c0c6d-0">
              Oppositionen hävdar i dag också att ambitionerna på yrkesprogrammen
              sänks. Det är ett helt felaktigt påstående. Det vittnar om ett
              mycket förlegat synsätt. Regeringen skärper kraven på yrkeskunnande
              för att man ska erhålla en examen men lättar något på kraven i
              vissa av kärnämnena.
            </seg>
            <seg xml:id="i-bcb4ace2271cd74b-0">
              Fru talman! Socialdemokraterna hade i förra valet som devis:
              Alla ska med så enkelt är det.
            </seg>
            <seg xml:id="i-f07f0a76aad2357d-0">
              Skolan tycktes dock inte omfattas av denna devis. Många elever
              är inte med. Många elever lämnas efter i Socialdemokraternas skola.
              De har inte fått följa med. De har inte fått den möjligheten.
            </seg>
            <seg xml:id="i-808b8e0e29653ccc-0">
              Denna politik vill man fortsätta med. Det har dagens debatt visat.
              En alltför ensidig betoning på teoretiska ämnen har fått ske på
              bekostnad av yrkeskunnande och på bekostnad av att de elever som
              har en betoning på praktiska kunskaper har fått stå tillbaka.
            </seg>
            <seg xml:id="i-8a532f8fe44cd9b5-0">
              Budskapet att man ska vara behörig till akademiska studier för
              att räcka till har varit förödande. I dag har det varit samma
              budskap: De akademiska studierna gäller för att man ska räcka
              till. Det är ett förödande budskap.
            </seg>
            <seg xml:id="i-ebca583c34ba4acb-0">
              Detta har lett till en skola där alla inte är med, där alla kunskaper
              inte värderas lika. Det är olika kunskaper. Men i Socialdemokraternas
              skola värderas de dessutom olika. Det är klart att vi där får
              elever som inte klarar av hela vägen. De får inte det stöd och
              den utbildning som de har rätt till. Det har vi också sett. Antalet
              elever på de individuella programmen ökar för varje år och även
              antalet elever som lämnar gymnasiet utan fullständiga betyg. Det
              är helt förfärligt att utsätta unga människor för den situationen.
            </seg>
            <seg xml:id="i-14b42917d22f7477-0">
              Fru talman! Jag och Kristdemokraterna är mycket nöjda med det
              beslut som riksdagen ska fatta i dag. Det ger förutsättningar
              för en modern gymnasieskola, en skola där alla elever räknas och
              där alla elevers förmåga och kunskap är viktiga. Det ger förutsättningar
              för att fler ska klara utbildningen och för att fler ska kunna
              gå direkt från gymnasieskolan till högskolestudier, om det är
              det som man väljer, eller till ett arbete där det krävs yrkeskunnande.
            </seg>
          </u>
          <note xml:id="i-0c600f0937cfb13c-0">
            Fru talman! Jag yrkar bifall till förslaget i utskottets betänkande
            och avslag på reservationen.
          </note>
          <note type="speaker" xml:id="i-8d98216a9e562445-0">
            Anf. 82 Utbildningsminister JAN BJÖRKLUND (fp):
          </note>
          <u who="unknown" xml:id="i-cc3e206c1ffbcdc4-3">
            <seg xml:id="i-ea46b41b29815a76-0">
              Fru talman! I dag går Göran Perssons gymnasieskola i graven.
              Den har varit ett misslyckande, och framför allt har många unga
              människor betalat ett mycket högt pris.
            </seg>
            <seg xml:id="i-64a2e3e6c9ac1aaa-0">
              Först har det skapats en grundskola i Sverige där en stor grupp
              elever inte ens lär sig läsa ordentligt. Sedan kräver man i nästa
              steg att alla ska bli högskolebehöriga. Det är klart att det inte
              fungerar. Det är klart att det skapar utslagning, och det har
              det gjort.
            </seg>
            <seg xml:id="i-bb4fba08fb87781c-0">
              En tredjedel av varje årskull ungdomar når inte målen när de
              har fyllt 20 år. Ett gymnasium för alla, sade Göran Persson. Det
              har blivit ett gymnasium för två tredjedelar. Tvåtredjedelssamhälle
              talar man om ibland. Tvåtredjedelsgymnasiet har vi haft i 20 år.
            </seg>
            <seg xml:id="i-b19d0b16fa674f07-0">
              Fru talman! Jag tycker att mina allianskolleger har beskrivit
              reformens huvuddrag på ett väldigt bra sätt. Jag tänkte därför
              nöja mig med att kommentera några av de punkter som här skapar
              diskussion och det som vi är oeniga om.
            </seg>
            <seg xml:id="i-fe7018068456793f-0">
              En tredjedel når inte målen, säger vi. Jag försöker skala bort
              retoriken och det som handlar om att ni bara skäller på våra förslag
              och försöker lyssna. Ni kommer inte ifrån att en tredjedel slås
              ut i dag. Hur tänker ni er att det ska lösas? Jag lyssnar noga.
            </seg>
            <seg xml:id="i-4914d52e5fc68855-0">
              Jag lyssnade på Pertoft. Han säger att det är lärarnas fel. Det
              är lärarna som inte har anpassat undervisningen. Det är inte tillräckligt
              roligt, säger Pertoft. Det är kärnan i Pertofts anförande när
              man skalar bort retoriken.
            </seg>
            <seg xml:id="i-3d2b66b19558f465-0">
              Jag funderar på om det finns sätt att göra allting roligt i skolan
              så att alla alltid når alla mål. Det är möjligt att det är så.
              Men det är en väldig kritik som Pertoft riktar mot svensk lärarkår.
              Det är möjligt att det finns pedagogiska metoder som skulle kunna
              fixa detta, och det är möjligt att Pertoft är en sådan rolig lärare
              själv när han är i sin lärarroll att alla når alla mål. Då kanske
              Pertoft skulle vara lärarutbildad i stället för riksdagsman. Men
              jag tvekar när det gäller om Pertoft har rätt i den utskåpning
              av den svenska gymnasielärarkåren som han här gör: Riksdagen har
              inte tänkt fel. Vi har tänkt rätt. Det är lärarna som är dåliga.
            </seg>
            <seg xml:id="i-427f851a55f7bfe3-0">
              Jag tror att Pertoft har fel.
            </seg>
            <seg xml:id="i-55b8c8f7c83d55e1-0">
              Mer resurser, säger Dinamarca. Det säger Vänsterpartiet alltid.
            </seg>
            <seg xml:id="i-d963d5877d3cd3c1-0">
              Sverige lägger inte allra mest resurser i världen på gymnasiet.
              Det finns länder sannolikt Norge och några till som lägger lite
              mer. Men vi är definitivt bland de länder som lägger mest pengar
              i världen på gymnasiet. Trots det har vi de största avhoppen.
            </seg>
            <seg xml:id="i-f6f68e01fd80a997-0">
              Någonstans finns det ett samband mellan hur mycket resurser som
              man pumpar in och hur många som når alla mål. Men om det vore
              så att om man bara ökade resurserna så skulle alla nå målen vore
              det fantastiskt. Varför gjorde ni i så fall inte det när ni under
              tolv år styrde ihop med Socialdemokraterna? Varför har vi de största
              avhoppen i världen när vi ger nästan mest resurser i världen?
              Det måste finnas något mer komplicerat bakom detta än att lärarna
              är dåliga eller att det är brist på resurser.
            </seg>
            <seg xml:id="i-d48985a6f4bdd162-0">
              Jag säger inte att det är fel att ge mer resurser. Den här regeringen
              anslår mer pengar på olika skolrelaterade budgetanslag än vad
              någon tidigare regering har gjort sedan kommunaliseringen lärarlyft
              och annat. Vi ger mer pengar till skolan på olika sätt än vad
              som gjordes under den förra mandatperioden. Lärarlyft och annat
              är bra, men det kommer inte ensamt att lösa detta problem.
            </seg>
            <seg xml:id="i-c78dc7fa9e962f1d-0">
              När jag lyssnar på Agneta Lundberg begriper jag inte alls vad
              svaret är när det gäller denna tredjedel. Man bara blundar för
              att en tredjedel slås ut i varje årskurs. Alla ska bli högskolebehöriga
              är svaret. Det är ojämlikt annars. Men att en tredjedel slås ut,
              vilken ojämlikhet skapar inte det?
            </seg>
            <seg xml:id="i-a17baf6d1ce59669-0">
              Det enda som ni är överens om och det enda som ni säger är att
              ni är emot vår reform. Men vad ni är för i stället är obegripligt.
            </seg>
            <seg xml:id="i-a759bc821db54cdc-0">
              Rossana Dinamarca talar om Gy 07. Men ni kan inte på allvar tro
              att den hade löst detta problem. Det är ju en putsning på ytan.
              Det fanns inslag i Gy 07 som var bra. Det hade väl gått att genomföra
              dessa inslag då, men då hade vi fått två reformer med några års
              mellanrum, och det hade blivit rätt rörigt i gymnasiet. Att till
              exempel historia ska bli kärnämne fanns också i Gy 07, men det
              förutsätter en ändring av läroplaner, kursplaner, timplaner, poängplaner
              och så vidare. Att först göra en förändring 2007 och sedan göra
              ytterligare en nu tyckte vi var olämpligt. Det var därför som
              vi sköt upp dessa saker. Men i huvudsak var Gy 07 en fullständigt
              otillräcklig reform även om det fanns inslag som var bra. Den
              hade inte löst problemen med att en tredjedel slås ut.
            </seg>
            <seg xml:id="i-7287b8dbb9f187fd-0">
              Det som ni kallar lärlingsutbildning i Gy 07 var ingen lärlingsutbildning.
              Det var bara något slags förstärkt praktik. Nu inför vi en riktig
              lärlingsutbildning.
            </seg>
            <seg xml:id="i-f0d69ef3eb4d4c5f-0">
              Fru talman! Det har i debatten här diskuterats mycket om yrkesutbildningar,
              och det tycker jag är en oerhört intressant diskussion. Den forskning
              som har redovisats från många håll handlar om varför vi i Sverige
              har en högre ungdomsarbetslöshet än andra länder, vilket vi har.
              Andra jämförbara länder har en lägre ungdomsarbetslöshet än vårt
              land. Det finns flera orsaker till det. Men en viktig orsak som
              är viktig i detta sammanhang att diskutera är hur yrkesutbildningarna
              är upplagda i Sverige. Man kan gå till vårt grannland Danmark
              eller till Tyskland. De som vill lära sig ett yrke i dessa länder
              blir lärlingar på ett företag, på ett sjukhus eller på någon offentlig
              inrättning. Som lärling går man någon dag i skolan och läser teoretiska
              ämnen. Sedan lär man sig yrket på en arbetsplats, till exempel
              på ett företag. I regel blir man anställd där efteråt därför att
              man lär känna chefer, ägare och arbetsgivare.
            </seg>
            <seg xml:id="i-e96f85a05c0005e0-0">
              I Sverige tvingar vi in ungdomarna på ett yrkesgymnasium. De
              ska bli högskolebehöriga. De orkar inte med högskolebehörigheten
              och hoppar av. De har då inte heller fått yrkeskunskaperna. Dessa
              personer är det väldigt få som vill anställa.
            </seg>
            <seg xml:id="i-f3937cfe28330b3b-0">
              Den som har hoppat av gymnasiet och har varken yrkeskunskaper
              eller högskolebehörighet har väldigt svårt att få jobb.
            </seg>
            <seg xml:id="i-07ae471c113f74b0-0">
              Jag har läst rätt många forskningsresultat där man har granskat
              frågan: Varför har Sverige högre ungdomsarbetslöshet än andra
              länder? Alla landar i att detta är en orsak. Varför blundar ni
              för det?
            </seg>
            <seg xml:id="i-073b28bd67a09ca9-0">
              Mats Hulth har varit socialdemokratiskt finansborgarråd här i
              Helsingfors. På 1990-talet satt han med i Socialdemokraternas
              partistyrelse och var med och fattade beslut om de här gymnasiereformerna.
              I dag är han vd inom hotell- och restaurangbranschen. I en intervju
              på försommaren sade han när han recenserade de svenska yrkesutbildningarna:
              Tja, de är väl bra. Men problemet är att det är för lite yrkeskunskaper.
              Kockarna som kommer ut kan ju inte laga mat. Vi borde ha mer av
              yrkeskunskaper i yrkesutbildningen.
            </seg>
            <seg xml:id="i-c099646d17bd5a42-0">
              Mats Hulth har vaknat och insett att de beslut han själv fattade
              på 1990-talet inte var bra. Yrkeskunskaper är alltför nedvärderade.
            </seg>
            <seg xml:id="i-5af27e8f95c8278d-0">
              Vi prioriterar upp yrkeskunskaperna. Det handlar inte om en halvtimme
              per vecka. Det blir 250 nya poäng när det gäller yrkeskunskaper.
              Det är betydligt mer fyra gånger mer än det Rossana Dinamarca
              här beskrivit när det gäller nya yrkeskunskaper på yrkesprogrammet.
              För mig hade det gärna fått vara ännu mer, men det här är ett
              substantiellt tillskott. Från 1 350 poäng blir det en ökning med
              250 poäng. Det är en rejäl ökning av yrkeskunskaperna. Tid tas
              i dag från kärnämnena och också från det individuella valet.
            </seg>
            <seg xml:id="i-3bf17d7966adfe02-0">
              Nu säger de rödgröna att det här sänker kvaliteten på yrkesutbildningarna.
              När vi omfördelar tid till yrkeskunskaper sänker det tydligen
              kvaliteten på yrkesutbildningarna.
            </seg>
            <seg xml:id="i-73fd6132ffa66159-0">
              Ni har jag får hålla med mina kolleger en oerhört nedvärderande
              syn på yrkesämnen och yrkeskunskaper. När man ökar tiden för yrkeskunskaper
              säger ni att man sänker kvaliteten på yrkesutbildningarna. Vad
              har ni för syn? Varför kallar ni er, som några av er gör, för
              arbetarparti? Ni verkar skämmas för det här med yrkesarbetarutbildningar.
            </seg>
            <seg xml:id="i-e48651c32e2c484f-0">
              Man kan fundera på varför vi över huvud taget har högskolebehörighet.
              Varför kan inte alla bara få komma in? Ni trollar bort alla obehörighetssiffror
              direkt om ni tar bort behörighetskraven. Det kan man göra. Då
              är alla behöriga; det är fantastiskt. Men grejen med behörighetskrav
              är ju att elever som går in på en viss utbildning bör ha vissa
              förkunskaper när de kommer dit så att de klarar av utbildningen.
              Vi blir ju inte gladare för att alla tas in på högskolan när väldigt
              många sedan omedelbart hoppar av därför att de inte hade tillräckliga
              förkunskaper. Det är av den anledningen vi har behörighetskrav.
            </seg>
            <seg xml:id="i-bc94ae8503d4b7aa-0">
              I Sverige är kraven för behörighet till högskolan för låga, så
              vi har enorma avhopp från högskolan. Nu höjer vi behörighetskraven
              i svenska och engelska för att komma in.
            </seg>
            <seg xml:id="i-4103c77a062e7b81-0">
              Den fråga som Agneta Lundberg och Socialdemokraterna måste svara
              på är följande: Tänker ni gå till val på att sänka kraven på behörighet
              till den svenska högskolan?
            </seg>
            <seg xml:id="i-21287611fec97df5-0">
              Ska vi alltså återigen sänka kvaliteten? Är det vad ni ska göra?
              Om ni inte ska göra det undrar jag vad det betyder att ni ska
              ha samma krav på både teoretiska utbildningar och yrkesutbildningar.
              Det betyder ju att ni ska inte bara kräva svenska B som i dag
              på yrkesutbildningarna utan också lägga på svenska C som obligatoriskt
              ämne. Men redan svenska B innebär ju att många hoppar av.
            </seg>
            <seg xml:id="i-e5799aa397d638f5-0">
              Vi säger att svenska C och engelska B kommer att krävas för att
              i framtiden komma in på högskolan. Det kommer att beslutas i dag
              på eftermiddagen om propositionen går igenom. Ska ni gå till val
              på att igen sänka kraven på behörighet till den svenska högskolan?
              Är vägen vi ska gå lägre krav så att alla kommer in oavsett förkunskaper?
            </seg>
            <seg xml:id="i-c7e96806d3da1979-0">
              Fru talman! Alla ungdomar är inte likadana. Ungdomar är olika
              varandra. Göran Persson talade om ett gymnasium för alla. Det
              blev ett gymnasium för två tredjedelar. I dag fattar riksdagen
              beslut om ett gymnasium för alla!
            </seg>
          </u>
          <note type="speaker" xml:id="i-cc92da1cfdb11d6a-0">
            Anf. 83 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-76b9513ffbc0a557-5">
            <seg xml:id="i-83d1177e1ba2d5a2-0">
              Fru talman! Jag vill upplysa Jan Björklund om att det i dag på
              gymnasieskolorna är 1 450 poäng för karaktärsämnen. Jan Björklund
              och regeringen föreslår en ökning med 150 poäng till 1 600 poäng.
              Utslaget på tre år blir 150 poäng 50 poäng per år. Det handlar
              om en halvtimme i veckan. Någon nytta hade jag tydligen av matematiken
              i grundskolan och gymnasieskolan.
            </seg>
            <seg xml:id="i-101dcd54511be314-0">
              Jan Björklund häcklar oss och säger att vi är emot arbetarklassen.
              Men genom hela historien har vi till att börja med kämpat för
              att man över huvud taget ska kunna få gå i skola. Ägarna stod
              där och sade: Mina drängar behöver minsann inte gå i skola. De
              kan det de ska kunna.
            </seg>
            <seg xml:id="i-0c8f1408007f4a4a-0">
              Genom hela historien har vi fått kämpa oss till rätten till kunskap,
              för kunskap är makt. Därför ska den inte vara isolerad till att
              gälla bara för några få. Kunskap ska vara till för alla.
            </seg>
            <seg xml:id="i-730aa660b7ca1d27-0">
              Här handlar det inte om att tvinga alla att gå en högskoleutbildning,
              utan det handlar om att alla ska ha rätt till den grundläggande
              kunskap som det är viktigt att kunna använda såväl i arbetslivet
              som och kanske framför allt i samhällslivet. Människor ska inte
              kunna trampa på en, utan man ska kunna kräva sin rätt för att
              kunna ha makt över sitt liv. Det är detta vi här i dag pratar
              om.
            </seg>
            <seg xml:id="i-37eccf877e742cfe-0">
              Ni vill gå tillbaka till den gamla yrkesskolan och det gamla
              läroverket där man gör en uppdelning, där man gör skillnad. Vissa
              människor ska ha rätt till kunskap, medan andra bara behöver utföra
              ett arbete. Däri ligger den stora skillnaden mellan den borgerliga
              alliansen och oppositionen.
            </seg>
          </u>
          <note type="speaker" xml:id="i-a1fd7ff313a7822d-0">
            Anf. 84 Utbildningsminister JAN BJÖRKLUND (fp) replik:
          </note>
          <u who="unknown" xml:id="i-cc3e206c1ffbcdc4-4">
            <seg xml:id="i-5826265e828eadc0-0">
              Fru talman! För det första vill jag påminna om att det var liberalerna
              som införde den allmänna folkskolan i Sverige.
            </seg>
            <seg xml:id="i-95c2f0e396433f33-0">
              För det andra ser jag här att till och med de tilltänkta koalitionskamraterna
              börjar titta ned i bänken när det Rossana Dinamarca här säger
              börjar låta som ett förstamajtal på en Ung vänster-demonstration.
              Till slut blir det inte seriöst.
            </seg>
            <seg xml:id="i-1f28480e74a4c789-0">
              Rossana Dinamarca får gärna en gång till, antingen nu eller senare,
              förklara hur hon får ihop det beträffande poängen. En halvtimme
              mer i veckan motsvarar 20 poäng på ett år, alltså 60 poäng på
              tre år. Men enligt Rossana Dinamarcas exempel blir det en ökning
              med 150 poäng nästan tre gånger så mycket. Jag kan tillägga att
              det är olika på olika utbildningar. På en del utbildningar blir
              det till och med en ökning med 250 poäng. Det är i alla fall väsentligt
              mer än det Rossana Dinamarca beskriver. Men vi behöver inte fördjupa
              oss alltför mycket i poängexerciser.
            </seg>
            <seg xml:id="i-e0bbbf52654416c4-0">
              Det intressanta, Rossana Dinamarca, är att en tredjedel av varje
              årskull inte når målen i den skola som Rossana Dinamarca uppnått.
              Varför pratar du inte om den tredjedelen? Varför pratar du om
              klasskampen på 1800-talet, inte om den tredjedel som i dag slås
              ut?
            </seg>
          </u>
          <note type="speaker" xml:id="i-d78490c85c3af0ab-0">
            Anf. 85 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-76b9513ffbc0a557-6">
            <seg xml:id="i-f17da163545b61cc-0">
              Fru talman! Det kan jag gärna göra, för jag är inte nöjd med
              att en tredjedel av eleverna inte kan fullfölja sina gymnasiestudier.
            </seg>
            <seg xml:id="i-6cf6fcb0fed0a000-0">
              Det handlar om att göra insatser också i grundskolan, om att
              se till att eleverna redan i grundskolan når målen och om att
              se till att eleverna i gymnasieskolan får det stöd som de behöver
              för att kunna nå målen. Det hjälper inte att bara höja kraven
              vid intagning till gymnasieskolan. Det kommer inte att göra att
              alla som i ett trollslag därmed når målen i grundskolan. För detta
              krävs det lärare. Men just nu har vi läget att lärare sägs upp
              i skolan.
            </seg>
            <seg xml:id="i-0dced886cc2edc68-0">
              Lärarna är de som har en avgörande betydelse när det gäller att
              öka kunskaperna i skolan. Men Jan Björklund gör inte någonting
              i det avseendet. Han låter lärarna bara gå. Det blir större klasser.
              Detta är inte rätt väg att gå.
            </seg>
            <seg xml:id="i-9f96ba8fce758ad0-0">
              Vi vill göra insatser. Den typ av resurser vi vill se är mindre
              klasser och fler lärare detta för att se till att eleverna når
              målen i grundskolan och klarar gymnasieskolan och sedan också
              klarar av att gå vidare i livet.
            </seg>
            <seg xml:id="i-c5aa62b17638fd6c-0">
              Jag vill ha bra sjuksköterskor och bra poliser. Jag vill också
              ha bra förskollärare därför att det är viktigt till exempel när
              det gäller att stärka kvaliteten i förskolan. Jag vill ha bra
              ingenjörer, bra tekniker, bra plattläggare och bra kakelsättare.
              Jag vill också ha engagerade samhällsmedborgare som är delaktiga
              i samhället. Därför är det viktigt att ha en bra gymnasieskola
              som erbjuder alla en grundläggande behörighet.
            </seg>
            <seg xml:id="i-d088d68736a39116-0">
              Det är vad det handlar om, och det är där som den stora skillnaden
              finns. Jan Björklund och regeringen vill bara behålla en del kunskap
              för sig själva och sin elit. Kunskap ska inte längre vara till
              för alla.
            </seg>
          </u>
          <note type="speaker" xml:id="i-a3e3d4e6edba75e2-0">
            Anf. 86 Utbildningsminister JAN BJÖRKLUND (fp) replik:
          </note>
          <u who="unknown" xml:id="i-cc3e206c1ffbcdc4-5">
            <seg xml:id="i-5a8f66e3ba6a1330-0">
              Fru talman! Jag frågade om den tredjedel som varje år slås ut
              30 000 elever eller vad det varje år blir. En mycket stor grupp
              bland dem går i och för sig färdigt gymnasiet men når inte målen.
              De blir underkända i många ämnen. En annan stor grupp hoppar helt
              enkelt av och slås ut.
            </seg>
            <seg xml:id="i-d2a0c6044acdfec7-0">
              Ingen av de här grupperna når målen. Tillsammans rör det sig
              om ungefär ja, till och med drygt en tredjedel av varje årskull.
              Men Rossana Dinamarca pratar inte om dem. Hon talar nu om de varsel
              som läggs i år. Jag vet ännu inte hur det blir. Jag beklagar mycket
              om krisen får nämnda effekt för skolan. Än så länge är det fråga
              om lagda varsel. Efter det har regeringen gett besked om nya statsbidrag
              till kommunerna.
            </seg>
            <seg xml:id="i-212ebadd759b531f-0">
              Det är möjligt att några lärare sägs upp. Jag beklagar det, men
              det är möjligt att det blir så på grund av krisen. Att en tredjedel
              av varje årskull har slagits ut de senaste 20 åren kan dock inte
              bero på de varsel som läggs i år, Rossana Dinamarca. Det är helt
              omöjligt. Det kanske är något fel i den politik som har förts.
              Det borde ni tänka på.
            </seg>
          </u>
          <note type="speaker" xml:id="i-520a651538ce1cc5-0">
            Anf. 87 MATS PERTOFT (mp) replik:
          </note>
          <u who="mats_pertoft_740cd3" xml:id="i-2da9aa604ec59b03-5">
            <seg xml:id="i-855e623c1800a438-0">
              Fru talman! Jag vill ta upp utbildningsministerns raljerande
              han menar att jag säger att det är lärarnas fel. Han säger även
              att det inte ska vara roligt i skolan, utan det ska vara allvar.
            </seg>
            <seg xml:id="i-85c30c07cf4e899c-0">
              Det är klart att det ska vara allvar i skolan. Men att det faktiskt
              är lärarnas fel är det inte bara jag som säger, utan Skolverket
              säger det i sin stora utvärdering. Det har också sagts tidigare
              i forskningen i samband med Timss-rapporten om matematikkunskaper.
              Vi måste i Sverige se till att lärarna lär sig mer och blir bättre
              på att undervisa. Det är inget nytt, men eftersom utbildningsministerns
              förmåga att läsa forskningsrapporter är omvittnad är det kanske
              inte konstigt att han inte har förstått detta.
            </seg>
            <seg xml:id="i-59f40aeabfa77118-0">
              Jag tycker att Lärarlyftet är en bra satsning, men om man läser
              rapporter från de senaste dagarna är det tydligt att den inte
              har gått hem. Det kanske beror just på att den inte har varit
              tillräckligt fokuserad. Jag tror att många lärare i Sverige skulle
              behöva mer stöd och hjälp för att ha en bättre undervisning. Vi
              var några ledamöter som i går fick lyssna på gymnasieelever i
              Nacka som kunde berätta samma sak: Det finns väldigt stora skillnader.
            </seg>
            <seg xml:id="i-9510462c2f66aec9-0">
              En stor anledning till att det inte fungerar som det ska på de
              yrkesförberedande programmen är att man från lärarkårens sida
              inte har lyckats färga in ämnena ordentligt, det vill säga anpassa
              dem till de olika programmens huvudinnehåll. Det är något vi måste
              inse. Jag trodde att utbildningsministern var medveten om detta
              och att det var en del av hur man tänkte, men Jan Björklund har
              avslöjat att man inte tänker så inom alliansen. Man tror i stället
              att allting är bra. Då blir det tyvärr svårt att genomföra en
              reform.
            </seg>
          </u>
          <note type="speaker" xml:id="i-652c9b0d405f18a9-0">
            Anf. 88 Utbildningsminister JAN BJÖRKLUND (fp) replik:
          </note>
          <u who="unknown" xml:id="i-cc3e206c1ffbcdc4-6">
            <seg xml:id="i-3df1dfb8f40c3afa-0">
              Fru talman! Vi håller på att vända upp och ned på hela det svenska
              skolväsendet, vilket vore en märklig taktik om vi tyckte att allting
              var bra. Vi tycker att det är väldigt mycket i svenskt utbildningsväsen
              som inte fungerar som det borde, och det är därför vi gör alla
              dessa reformer.
            </seg>
            <seg xml:id="i-298611df28fa78c8-0">
              En lärarutbildningsreform är så småningom på väg till riksdagen.
              Vi lägger där om hela den svenska lärarutbildningen, trots att
              Miljöpartiet och Socialdemokraterna lade om den för mindre än
              tio år sedan. Den fungerar ju inte, utan det blev ännu sämre med
              den reformen. Vi genomför alltså många reformer, och det beror
              på att vi ser stora problem.
            </seg>
            <seg xml:id="i-43da6c7eff0c136b-0">
              Det finns ingen yrkesgrupp som inte kan bli bättre. Vi som är
              här kan bli bättre, och lärarna kan bli bättre i sin yrkesutövning
              om vi har en bra grundutbildning, rekryterar väl och har en bra
              fortbildning. Men, Mats Pertoft, bara för att vi svänger med trollspön
              och fattar några beslut blir inte alla lärare omedelbart roliga
              i sin undervisning och alla i Sverige högskolebehöriga. Så kommer
              det inte att fungera. Det är fullständigt naivt. I väntan på att
              alla lärare ska bli så roliga att alla elever når målet ska ytterligare
              ett antal generationer slås ut. Det är sammanfattningen av Pertofts
              politik. Jag tycker att det är cyniskt.
            </seg>
            <seg xml:id="i-efff1d0c3e9e52b0-0">
              Ingen har något emot om undervisningen är så spännande, intressant
              och motiverande som möjligt. Man får kalla den rolig om man så
              vill gärna för mig men det får inte leda till att vi får en skola
              där man exkluderar de inslag som inte går att göra roliga. Vi
              talar om undervisning, inte underhållning. Jag kanske bygger det
              för mycket på egna erfarenheter, men jag tror inte att det finns
              en skola där varenda lektion har ett högt underhållningsvärde.
              Grammatik, glosor och annat ingår i språkstudier, och man måste
              göra det fastän det inte alltid är roligt.
            </seg>
            <seg xml:id="i-03d547be64dc6159-0">
              Vi måste vänja oss vid den tanken: Allt kan inte vara kul. Om
              mycket är kul är det bra, men i väntan på den skola där allting
              är kul kan det inte vara så att en tredjedel ska slås ut varje
              år, Mats Pertoft.
            </seg>
          </u>
          <note type="speaker" xml:id="i-b33cd915fbcf2d8e-0">
            Anf. 89 MATS PERTOFT (mp) replik:
          </note>
          <u who="mats_pertoft_740cd3" xml:id="i-2da9aa604ec59b03-6">
            <seg xml:id="i-aa5fc2d70456c69e-0">
              Fru talman! Det är bra att Jan Björklund förstår att förändringar
              i skolvärlden tar tid. Därför vore det en fördel om vi kunde ha
              blocköverskridande diskussioner kring stora förändringar.
            </seg>
            <seg xml:id="i-4795cb918b325125-0">
              Allting är inte roligt i skolan det håller jag helt med om. Det
              finns väldigt mycket allvar. Men det är en fråga om pedagogisk
              kunskap att göra det på ett bra sätt.
            </seg>
            <seg xml:id="i-7e09104ce90e8433-0">
              Jag vill ställa en fråga till utbildningsministern som jag har
              ställt till några andra ledamöter. Vi talar väldigt mycket om
              alla avhopp och avbrott, och jag håller med om att det är en tragedi
              och ett misslyckande varje gång en elev hoppar av en utbildning.
              Det är helt rätt att vi inte kan acceptera hur det ser ut i dag.
              Jag har dock tittat på alliansens förslag, och jag har lyssnat
              på talarna här i kammaren i dag. Alla har pratat enbart om de
              yrkesförberedande programmen. Vad hände med alla som hoppar av
              de studieförberedande programmen? Det är inte lika många, det
              medger jag, men det är på tok för många.
            </seg>
            <seg xml:id="i-ed9b3777efd78eaf-0">
              Det enda kravet alliansen kommer med är att skärpa behörighetskraven,
              öka pressen och minska valfriheten och det individuella valet.
              Hur tänker man sig detta? Är tanken att dessa elever inte ens
              ska komma in på gymnasiet? Vad är utbildningsministerns konkreta
              förslag för att de ska få en chans att genomföra sin utbildning?
              Det är ju det vi alla vill. Jag är säker på att jag och Jan Björklund
              är överens och att vi vill att alla elever i Sveriges gymnasieskola
              ska fullfölja den utbildning de har påbörjat. Har ni glömt bort
              den tredjedel det säger jag på en höft som hoppar av från de studieförberedande
              programmen?
            </seg>
          </u>
          <note type="speaker" xml:id="i-d5fbf6cc1c6d57cf-0">
            Anf. 90 Utbildningsminister JAN BJÖRKLUND (fp) replik:
          </note>
          <u who="unknown" xml:id="i-cc3e206c1ffbcdc4-7">
            <seg xml:id="i-9ecb9141994e9cad-0">
              Fru talman! Jag tycker att frågan är bra, och den förtjänar att
              fördjupas.
            </seg>
            <seg xml:id="i-d2f0ad7000d4be4e-0">
              En viktig del av avhoppen från de studieförberedande programmen
              beror på att eleverna inte har tillräckliga förkunskaper för att
              klara av utbildningen. Teoretiska utbildningar blir för krävande
              om man inte själv har teorikunskaper i bagaget, och det är skälet
              till att vi höjer förkunskapskraven för att komma in. Ska man
              gå naturvetenskapligt program ska man själv ha godkänt i biologi,
              kemi och fysik från högstadiet. Ert alternativ är att man ska
              kunna vara underkänd i alla dessa ämnen och ändå komma in på naturvetenskapligt
              program. Det är klart att man inte klarar av det då eller att
              det i alla fall blir otroligt svårt. Att man har ordentliga förkunskaper
              är alltså en viktig del.
            </seg>
            <seg xml:id="i-b95330f30db326ef-0">
              Även om man har rätt förkunskaper kommer det att finnas några
              elever som efter ett tag känner att de valt fel, och då måste
              de kunna byta program på gymnasiet. Har man valt ett teoretiskt
              väldigt krävande program kan man byta till ett som är mindre krävande.
              Det finns också i framtiden möjlighet att reducera program på
              samma sätt som i dag, även om det historiskt sett har använts
              för mycket och som ett taktiserande. Det är klart att man måste
              hitta individuella lösningar till slut. Friår har diskuterats
              här, och det finns väl inget förbud mot att ta ett sabbatsår i
              dag heller. Om en elev har valt ett alltför krävande program måste
              man dock kunna byta till ett något mindre krävande. De är trots
              allt olika teoretiskt krävande det inser i varje fall vi.
            </seg>
          </u>
          <note type="speaker" xml:id="i-5b40a93fae24e42b-0">
            Anf. 91 AGNETA LUNDBERG (s) replik:
          </note>
          <u who="agneta_lundberg_1b9470" xml:id="i-8f71f6cb2a771f44-5">
            <seg xml:id="i-7d2db2316c68fb64-0">
              Fru talman! Vi socialdemokrater tror på kunskap och kompetens,
              oavsett vad alliansen vill pådyvla oss. Vi vet att det enda sättet
              att hävda sig på är kompetens och kunskap i yrkeslivet och samhällslivet.
            </seg>
            <seg xml:id="i-6b7a7afbd3aa28e5-0">
              Kunskap ger makt att förändra. Det betyder att man måste ha den
              kunskapen, och det är meningen att alla ska ha den. Därför är
              det angeläget att alla elever ges den grundläggande behörigheten
              i gymnasieskolan, och jag vill påpeka att det inte räcker med
              yrkeskunskaperna det måste också vara parat med teoretiska kunskaper.
              Det är vad yrkena kräver i dag.
            </seg>
            <seg xml:id="i-322795ae38b6413d-0">
              Ni utformar gymnasiet så att yrkesprogrammen får både sänkt status
              och sänkt kunskapsnivå. Varför är det så viktigt för regeringen
              att rusta ned yrkesprogrammen? Varför ska man sänka kraven för
              alla dem som klarar en högre nivå?
            </seg>
          </u>
          <note type="speaker" xml:id="i-0b31032d95f4c18f-0">
            Anf. 92 Utbildningsminister JAN BJÖRKLUND (fp) replik:
          </note>
          <u who="unknown" xml:id="i-cc3e206c1ffbcdc4-8">
            <seg xml:id="i-4b749a10fcfa344b-0">
              Fru talman! Jag tror att det var dessa frågor jag ägnade hela
              mitt anförande åt. Vi tycker att elever som kommer in på ett yrkesprogram
              ska kunna välja ambitionsnivå: Den som vill läsa in högskolebehörighet
              får göra det, och den som bedömer att det blir för mäktigt men
              gärna vill lära sig yrket och nöjer sig med en mindre grad av
              teoretisk kunskap svenska, engelska och matte och så vidare ingår
              ändå ska kunna välja det. I dag är problemet att den senare gruppen
              tvingas hoppa av och slås ut.
            </seg>
            <seg xml:id="i-05885c8fc15cad52-0">
              Jag tycker att det är så trist. När Agneta Lundberg står och
              säger att man är för att alla ska få kunskap, kompetens och allt
              vad det är låter det oerhört vackert. Men var befinner sig den
              där tredjedelen av varje ungdomskull som slås ut i dag? Var finns
              de i Agneta Lundbergs värld?
            </seg>
          </u>
          <note type="speaker" xml:id="i-8506f3004fd20bdc-0">
            Anf. 93 AGNETA LUNDBERG (s) replik:
          </note>
          <u who="agneta_lundberg_1b9470" xml:id="i-8f71f6cb2a771f44-6">
            <seg xml:id="i-e20abfd80054c73d-0">
              Fru talman! Jag sade i mitt anförande att det finns många sätt.
              Självklart måste vi sätta in stöd och hjälp. Det lyser med sin
              frånvaro i alliansregeringens förslag.
            </seg>
            <seg xml:id="i-1ebd30ad12244de2-0">
              Jag skulle vilja fråga ministern: Avser ministern att göra det
              möjligt för dem som går ut ett yrkesprogram? Man säger nu att
              de har möjlighet att nå behörighet. Kommer de som söker till högskolan
              då att bedömas lika som de som har gått raka spåret till högskolan?
              Kommer de att behandlas på samma sätt och i samma kvotgrupp? Eller
              ska de hänvisas till den mindre kvotgruppen?
            </seg>
            <seg xml:id="i-ba9d56be89c89881-0">
              Sedan skulle jag vilja fråga: Kommer man att sänka kraven för
              att komma in på en KY-utbildning? I dag gäller grundläggande behörighet
              för att komma in på en KY-utbildning.
            </seg>
            <seg xml:id="i-896b754c80ea43f3-0">
              Kommer kommunerna att tillföras extra resurser för att kunna
              erbjuda de extratimmar som krävs för dem som läser in behörigheten
              inom gymnasieskolans ram? Kommer man att utöka antalet komvuxplatser
              så att det räcker?
            </seg>
          </u>
          <note type="speaker" xml:id="i-20aad60c4a3c8ea6-0">
            Anf. 94 Utbildningsminister JAN BJÖRKLUND (fp) replik:
          </note>
          <u who="unknown" xml:id="i-cc3e206c1ffbcdc4-9">
            <seg xml:id="i-8fe6b6f34f5b3373-0">
              Fru talman! Det var i elfte timmen som Agneta Lundberg kastade
              in sex frågor till mig när jag har en minut kvar. Jag får välja
              någon av dem.
            </seg>
            <seg xml:id="i-a952e1561a696c7b-0">
              Behörighetskraven till yrkeshögskolan har riksdagen fastställt,
              och där uppfattar jag att riksdagen var överens. De ligger alltså
              fast. Det innebär att det är andra krav till yrkeshögskolan än
              vad det blir till högskola och universitet, men vi tänker inte
              ändra dem.
            </seg>
            <seg xml:id="i-e25d2ff5f38b5b92-0">
              När det gäller resurserna i denna reform, om kammaren godkänner
              förslaget, finns det beräkningar i detta förslag. En del saker
              blir billigare med gymnasiereformen, och andra saker blir dyrare.
              Det finns en sammanvägning av ekonomiska konsekvenser i den proposition
              som riksdagen om en stund ska rösta om. Just den kostnad som Agneta
              Lundberg pekar på finns ju i verkligheten, men andra saker blir
              billigare i det här förslaget. Den sammanvägda effekten finns
              i propositionen.
            </seg>
            <seg xml:id="i-7821659fc9dd1ce4-0">
              Jag har noterat att Agneta Lundberg inte svarar. En tredjedel
              slås ut det är huvudproblemet. Det är därför vi har en gymnasieproposition
              och en gymnasiedebatt i dag. Av varje årskull ungdomar är det
              en hel tredjedel som inte når målen, som slås ut och hoppar av.
              Ni har inga svar.
            </seg>
          </u>
          <note xml:id="i-2a1f598e71b17095-1">
            Överläggningen var härmed avslutad.
          </note>
          <note xml:id="i-6b6aa87b0353244f-0">
            10 § Inkomstgaranti och jobbskatteavdrag
          </note>
          <note xml:id="i-b1d0b009d8723ac8-2">
            Föredrogs
          </note>
          <note type="speaker" xml:id="i-8edd28188b8d839d-0">
            Anf. 95 LENNART HEDQUIST (m):
          </note>
          <u who="lennart_hedquist_ab2f85" xml:id="i-8edb09894ac85dbd-0">
            <seg xml:id="i-d37db5afcadd68ce-0">
              Fru talman! Inkomstgarantin för före detta riksdagsledamöter
              ger i dag jobbskattereduktion trots att den inte avser ersättning
              för arbete. I det avseendet skiljer sig inkomstgarantin från till
              exempel a-kasseersättning, sjukersättning och inte minst pension.
            </seg>
            <seg xml:id="i-34e52e120d4183a5-0">
              Framför allt pensionärerna och pensionärsorganisationerna har
              onekligen hört av sig hit till riksdagen för att påtala att de
              upplever det väldigt konstigt att en sådan här inkomstgaranti
              ger jobbskattereduktion. Det är naturligtvis ett orimligt förhållande
              som vi lever med för närvarande.
            </seg>
            <seg xml:id="i-811cb672780a2d37-0">
              Därför har jag, inte minst i egenskap av ordförande i skatteutskottet,
              vid två tillfällen skickat en skrivelse till riksdagsstyrelsen
              för att få rättelse av det här förhållandet. Genom det beslut
              som vi ska fatta i dag sker det i någon mening en rättelse.
            </seg>
            <seg xml:id="i-0c566a6a03445f6b-0">
              Riksdagsstyrelsen har arbetat på det sättet att man genom skatteutskottets
              kansli har utformat ett förslag som tar bort rätten till jobbskatteavdrag
              för inkomstgarantin. Likväl är det så att med det förslag som
              riksdagsstyrelsen har lagt fram ger inkomstgarantin pensionsförmåner
              och övriga sociala förmåner, till skillnad från pension bland
              annat. Jag upplever att det är märkligt att riksdagen sätter sig
              i ett sådant system även fortsättningsvis.
            </seg>
            <seg xml:id="i-356e383abc32fe88-0">
              Kommuner och landsting har löst det på det sättet att de har
              en inkomstsamordnad visstidspension, och då handlar det aldrig
              om vare sig jobbskatteavdrag eller att man tjänar in fortsatt
              pension på grund av att man lyfter en pension.
            </seg>
            <seg xml:id="i-1e9ab447603071b9-0">
              Från moderat håll har vi velat ha en omläggning så att inkomstgarantin
              skulle ersättas med en inkomstsamordnad visstidspension. Men det
              har uppenbarligen inte gått att få enighet om detta. Alla vill
              ju att den här typen av ärenden ska lösas i enighet här i riksdagen.
            </seg>
            <seg xml:id="i-1904aed61a6170a4-0">
              Jag vill ändå göra den tydliga markeringen att jag finner det
              felaktigt att vi även fortsättningsvis kommer att ha en inkomstgaranti
              här i riksdagen som ger förmåner som egentligen inte hör till
              en inkomstgaranti. Inkomstgarantin borde rent verbalt också ersättas
              med begreppet visstidspension.
            </seg>
          </u>
          <note xml:id="i-2a1f598e71b17095-2">
            Överläggningen var härmed avslutad.
          </note>
          <note xml:id="i-a1a8eb5c5afc85f9-0">
            11 § En politik för personer med psykisk sjukdom eller psykisk
            funktionsnedsättning och Vissa psykiatrifrågor m.m.
          </note>
          <note xml:id="i-b1d0b009d8723ac8-3">
            Föredrogs
          </note>
          <note type="speaker" xml:id="i-bbed4098061eee85-0">
            Anf. 96 MARGARETA B KJELLIN (m):
          </note>
          <u who="margareta_kjellin_222b49" next="cont" xml:id="i-4b5e226f4b1b0f04-0">
            <seg xml:id="i-fa854c3d5e7e7ba9-0">
              Fru talman! I dag ska vi här i kammaren debattera och så småningom
              även votera om två betänkanden från socialutskottet. Det första
              är SoU2 med anledning av en skrivelse från regeringen, 2008/09:185,
              och det handlar om en politik för människor med psykisk sjukdom
              eller psykisk funktionsnedsättning. I betänkandet behandlas 32
              motionsyrkanden, och 14 av dem är från 2007 och 18 från allmänna
              motionstiden 2008.
            </seg>
            <seg xml:id="i-db298848e150b9c0-0">
              Den skrivelse från regeringen som ligger till grund för betänkandet
              redogör för regeringens samlade psykiatrisatsning, och den innefattar
              de senaste årens åtgärder samt inriktningen för de medel som riksdagen
              har fattat beslut om. Regeringens politik för personer med psykisk
              sjukdom eller psykiskt funktionshinder kan sammanfattas i tre
              huvudområden, nämligen vården, vardagen och valfriheten.
            </seg>
          </u>
          <note xml:id="i-f51f3aec89a364d9-0">
            I betänkandet finns det en reservation och tre särskilda yttranden.
          </note>
          <note xml:id="i-1b8feb5aef90bd5a-0">
            Det andra betänkandet som ska behandlas samtidigt heter SoU3
            och handlar om vissa psykiatrifrågor, och det gäller proposition
            2008/09:193. Två motionsyrkanden har väckts med anledning av propositionen.
            I betänkandet behandlas också sex motionsyrkanden från 2007 och
            2008 års motionstider.
          </note>
          <u who="margareta_kjellin_222b49" prev="cont" xml:id="i-cb1da2d042a852a0-0">
            <seg xml:id="i-ae95608df4dea130-0">
              Betänkandet innebär förslag till förändringar i såväl hälso-
              och sjukvårdslagen som lagen om yrkesverksamhet inom hälso- och
              sjukvårdens område samt socialtjänstlagen. Genom de föreslagna
              förändringarna får personalen inom hälso- och sjukvården skyldighet
              att beakta barns behov av information samt råd och stöd när någon
              vuxen i barnens närhet drabbas av psykisk sjukdom. Dessutom kommer
              kommunens och landstingets skyldighet till en gemensam individuell
              planering och gemensamma överenskommelser att regleras i lagen.
            </seg>
            <seg xml:id="i-8ba7d2227d4a3588-0">
              Fru talman! Nu kan debatten börja.
            </seg>
          </u>
          <note xml:id="i-fe8e84c9a3a41f20-0">
            I detta betänkande finns en gemensam reservation från Miljöpartiet
            och Vänstern.
          </note>
          <note type="speaker" xml:id="i-e3073873c7777d2c-0">
            Anf. 97 ANN ARLEKLO (s):
          </note>
          <u who="ann_arleklo_ea1b7a" xml:id="i-95cb06bcac172d31-0">
            <seg xml:id="i-2579263414d6d022-0">
              Fru talman! Vi socialdemokrater har tillsammans med Vänsterpartiet
              och Miljöpartiet väckt en gemensam motion utifrån psykiatriskrivelsen.
              Jag vill redan nu yrka bifall till vår motion, det vill säga reservationen
              i SoU2.
            </seg>
            <seg xml:id="i-934965fd34d3b7f6-0">
              Vi anser att regeringen har försummat psykiatrifrågan under mandatperioden.
              Regeringen har inte presenterat någon samlad proposition med anledning
              av Psykiatriutredningen, trots att den presenterades för tre år
              sedan.
            </seg>
            <seg xml:id="i-9497a25bc94c3ebc-0">
              För 2007 och 2008 gjorde regeringen nya tillfälliga satsningar.
              För perioden 20092011 görs en ny tillfällig satsning, vilken presenteras
              i skrivelsen. De statliga medlen riktas mot ett antal projekt
              inom fyra olika områden. De satsningar för 20092011 som beskrivs
              i skrivelsen är bra och rimligt avvägda i ett kort perspektiv,
              men vi menar att det är en allvarlig brist att långsiktigheten
              och helhetsperspektivet saknas.
            </seg>
            <seg xml:id="i-89e9ad8027a20507-0">
              Vi anser till skillnad från regeringen att det behövs en mångårig
              och systematisk satsning för att höja ambitionsnivån och skapa
              förutsättningar för god vård och ett gott liv för dem som drabbas
              av eller lever med en psykisk sjukdom. Det behövs gemensamma mål
              för flera olika samhällssektorer, och det behövs också en nationell
              plattform som slår fast vad som är psykiatrins uppdrag, hur den
              ska utvecklas och vem som ska göra vad.
            </seg>
            <seg xml:id="i-3a17573011a25ccf-0">
              I avvaktan på ett samlat och långsiktigt psykiatridokument från
              regeringen att ta ställning till har vi i vår motion valt att
              gemensamt redovisa vår syn på tre viktiga områden som helt eller
              delvis saknas i regeringens skrivelse. Det handlar om tidiga insatser
              för att hjälpa barn och unga vuxna, inflytande och brukarperspektiv
              för patienter i psykiatrin samt personliga ombud.
            </seg>
            <seg xml:id="i-b0652001f519e3a6-0">
              I mitt anförande kommer jag att lägga fokus på insatser för barn
              och unga, och sedan kommer mina kolleger att fokusera på övriga
              delar i vår motion.
            </seg>
            <seg xml:id="i-a5dd55d774d36576-0">
              Fru talman! Många barn som signalerar psykisk ohälsa har också
              problem av social karaktär. Det behövs vuxna för att stödja och
              ge omsorg. Problemet är att barn och unga med en sammansatt problematik
              ofta kräver flera helt skilda insatser som helst ska ges i ett
              sammanhang för att förbättra situationen. Verksamheter som skapar
              gemensamma arbetssätt där praktiska sociala insatser kombineras
              med psykiatrisk behandling och stöd som ges både till barn och
              till de vuxna i familjen har störst möjlighet att hantera problem
              från olika livsområden. Låt mig ta en liknelse. Om det börjar
              brinna i skolan vet man vem man ska ringa och hur utrymningen
              ska gå till. Men om ett barn mår dåligt eller har stora problem
              vet man ofta inte vem man ska ringa för att kunna få snabb hjälp
              eller hur man ska agera. Därför behövs det snabba insatser, ett
              slags barnens räddningstjänst.
            </seg>
            <seg xml:id="i-2e3b77631e9865ff-0">
              Vi föreslår att det görs en lagändring så att det blir obligatoriskt
              för alla kommuner att ha en plan för hur samarbetet och ansvarsfrågan
              ska fungera för barn och ungdomar som drabbas av psykiska problem.
              Den här ansvarsfördelningen ska vara så tydlig att det inte råder
              några oklarheter om vem man ska vända sig till och vem som ska
              ansvara för vad.
            </seg>
            <seg xml:id="i-83d7484ef17b8e7b-0">
              Fru talman! Förebyggande arbete och tidigt stöd kräver en lättillgänglig
              och samlad social och medicinsk verksamhet för att man ska kunna
              ge bästa möjliga stöd och vara effektiv. Vård- och stödinsatser
              kan då erbjudas och ges i ett naturligt sammanhang. Poängen med
              samlokalisering är också att föräldrar och barn slipper leta sig
              fram i systemet när man behöver hjälp. Hur och i vilken form samlokaliseringen
              bäst görs ser olika ut i landet.
            </seg>
            <seg xml:id="i-a0c7f482ff6e134c-0">
              Jag vet att regeringen tillsammans med Sveriges Kommuner och
              Landsting har tecknat en överenskommelse med syfte att åstadkomma
              effektiva former för hälsofrämjande insatser och en första linjens
              vård och omsorg och att samordna berörda aktörer. Jag tycker att
              det är bra, men det kan komma att ta sin tid innan resultaten
              av de olika projekten och försöksverksamheterna blir tydliga och
              sedan kan spridas ut i kommuner och landsting.
            </seg>
            <seg xml:id="i-7fbae1673d4c1e59-0">
              Vi vill i stället ha ett nationellt ställningstagande för en
              sammanhållen modell för tidiga insatser till barn och ungdomar
              i syfte att främja ett integrerat och förebyggande arbetssätt.
            </seg>
            <seg xml:id="i-855ec0b35665fa28-0">
              Den förstärkta vårdgarantin i barn- och ungdomspsykiatrin som
              redovisas i skrivelsen är givetvis jättebra, men den behöver kompletteras
              med organisatorisk samordning och utveckling så att det sammantagna
              omhändertagandet av barn och ungdomar som mår dåligt förbättras
              och så att problemen fångas upp tidigare än vad som sker i dag.
            </seg>
            <seg xml:id="i-e39dc71e4a3d5984-0">
              Fru talman! Ett särskilt viktigt område för att tidigt kunna
              fånga upp barn och unga med svårigheter och problem är en väl
              fungerande elevhälsovård. Att tidigt kunna upptäcka elevers svårigheter
              och problem är ovärderligt för att man ska kunna förebygga problemen.
              Det är därför viktigt att man kan garantera eleverna att de på
              ett enkelt sätt ska kunna komma i kontakt med rätt person när
              de har fysiska eller psykiska problem. Det betyder samtidigt att
              tillräckliga resurser måste ges så att elevvårdspersonalen verkligen
              har tid och kan finnas tillgänglig för eleverna när de finns på
              skolan.
            </seg>
            <seg xml:id="i-abf464e6879cc716-0">
              Många av de barn och ungdomar som signalerar psykisk ohälsa har
              också problem av social karaktär. Det kan handla om barn vars
              föräldrar sviktar i omsorgen om dem på grund av att de har egna
              psykiska problem eller missbruk eller om barn som visar upp ett
              eget riskbeteende som gör att de får stora problem i skolan.
            </seg>
            <seg xml:id="i-81a0908950b9951d-0">
              När den här typen av bekymmer uppstår ska skolan kalla till en
              så kallad elevvårdskonferens dit barnen och deras föräldrar bjuds
              in. På en elevvårdskonferens finns många från professionen närvarande.
              Många föräldrar och barn upplever detta som en extremt utsatt
              och pressad situation. Man känner sig utlämnad, misslyckad, skyldig
              och ensam och hade så gärna velat ha någon med sig som stod på
              ens sida. Det kan behövas någon utifrån som vet hur man hjälper
              och stöder föräldrar med att tackla situationen och vilka krav
              på stöd som man har rätt att ställa på skolan och vården. Det
              handlar helt enkelt om ett ombud som tydligt står på ens egen
              sida om man känner sig i underläge. Enligt förvaltningslagen finns
              det redan en rätt till ombud i kontakt med myndigheter, men det
              bör ses över i vilken utsträckning den är känd och i vilken situation
              den gäller i skolvärlden. Kommunerna måste också vara uppmärksamma
              på att det skrivs in i avtal med friskolor. Det här måste kunna
              fungera i praktiken.
            </seg>
            <seg xml:id="i-5141bc2cd7037603-0">
              När det gäller utredning och behandling ska barn- och ungdomspsykiatrin
              vara den specialistfunktion som krävs för komplicerade tillstånd
              hos barn och ungdomar med psykisk ohälsa. Ingen annan aktör har
              uppdraget att vara specialist och stå för den högsta expertkunskapen
              inom området. Om barn- och ungdomspsykiatrin får ett alltför brett
              uppdrag som till exempel också kan omfatta första linjens insatser
              är risken stor att de inte kan uppfylla sin specialistroll, och
              då kommer den komponenten att saknas i helheten.
            </seg>
            <seg xml:id="i-4bd875d960f39485-0">
              Vi anser att det behövs en förstärkt kompetens i primärvården
              för att man ska kunna utgöra första linjens sjukvård även för
              psykisk ohälsa och kunna tillgodose barns och ungdomars behov
              av vård för psykiska problem. Genom tidiga insatser i skolhälsovård
              och primärvård skapar vi utrymme för barn- och ungdomspsykiatrin
              att fullgöra sitt uppdrag att utföra specialiserad och högspecialiserad
              vård.
            </seg>
            <seg xml:id="i-8fb502ea5967cabf-0">
              Fru talman! När det gäller psykiatrisk vård till ungdomar som
              är placerade på särskilda så kallade HVB-hem, hem för vård eller
              boende, är det oklart vilket ansvar landstingen har, och det gäller
              också i praktiken den specialiserade psykiatrin.
            </seg>
            <seg xml:id="i-8703dc79e7f48b74-0">
              Vi anser att det här är ett så allvarligt problem som så länge
              har skapat konflikter och frustration att kommuner och landsting
              måste vidta konkreta åtgärder för att finna lämpliga lösningar.
              Vidare måste kvaliteten på hemmen förbättras och tillsynen skärpas.
              Dessutom måste alla ungdomar garanteras en individuell bedömning
              och, om det behövs, en behandlingsplan mot psykisk ohälsa och
              missbruk.
            </seg>
            <seg xml:id="i-20f89924c50146e2-0">
              Fru talman! När det gäller propositionen Vissa psykiatrifrågor
              m.m. har jag inget yrkande, utan vi socialdemokrater stöder det
              liggande förslaget. Jag vill däremot tacka för att vi i utskottets
              ställningstagande fått med skrivningen om att även om det är landsting
              och kommuner som i sista hand avgör om en individuell handlingsplan
              behövs anser utskottet att det endast i undantagsfall kan bli
              en fråga om att neka den enskilde en sådan plan.
            </seg>
            <seg xml:id="i-54d01601cdd034ff-0">
              Jag vill tacka för att vi fick med det tillägget, och med det
              är jag nöjd.
            </seg>
            <seg xml:id="i-8c89311c0e76e3da-0">
              Avslutningsvis vill jag också tacka dig, Chatrine! Jag vill tacka
              dig för de år som vi har arbetat tillsammans i socialutskottet.
              Du sade häromdagen att det är viktigt att man kan skilja på sak
              och person, och jag håller verkligen med dig. Så Chatrine, lycka
              till i ditt fortsatta liv när du nu lämnar oss i riksdagen!
            </seg>
          </u>
          <note xml:id="i-2540e9820ce9332c-0">
            I detta anförande instämde Thomas Nihlén (mp), Eva Olofsson (v)
            och Per Svedberg (s).
          </note>
          <note type="speaker" xml:id="i-b2dcc94d1a678cc6-0">
            Anf. 98 EVA OLOFSSON (v):
          </note>
          <u who="eva_olofsson_b34e2b" next="cont" xml:id="i-9fcd91536cf2a2a4-0">
            <seg xml:id="i-e37a64bc89705aa2-0">
              Fru talman! Jag vill börja mitt anförande med att kommentera
              betänkandet SoU2 som behandlar regeringens skrivelse med namnet
              En politik för personer med psykisk sjukdom eller psykisk funktionsnedsättning
              .
            </seg>
            <seg xml:id="i-9ff027eb9b4b4bec-0">
              Regeringen menar att politiken för personer med psykisk sjukdom
              eller psykisk funktionsnedsättning kan sammanfattas i tre huvudområden.
              Ett rör vården, ett rör vardagen, och så är det valfriheten. Den
              psykiatriska vården är inte alltid av den bästa kvaliteten. Det
              har vi fått många exempel på, och det har den utredning som ledde
              till psykiatrireformen i början av 90-talet också visat på. Därför
              är det bra att utgångspunkten för regeringens satsningar är en
              mer kunskapsbaserad vård. Men det är inte heller första gången
              som vi hör detta.
            </seg>
            <seg xml:id="i-fc5f089c0a352b80-0">
              När vi talar om kunskapsbaserad vård tror jag att det är många
              som tänker på läkemedel och olika former av psykoterapi. Väldigt
              många kanske tänker på kognitiv psykoterapi. Det var ju en debatt
              nyss om vad som ska vara den terapi som gäller. Men jag hoppas
              också att man tänker på kunskaper som är viktiga för bra vård.
              En av de allra viktigaste frågorna är faktiskt ett bra bemötande
              och att livet fungerar. Att vara utan bostad gör att kanske varken
              vård eller stöd på andra sätt fungerar, för att leva hemlös är
              kanske något av det allra svåraste om man ska komma till rätta
              med psykisk funktionsnedsättning och psykisk ohälsa. Ekonomiska
              problem och relationsproblem är inte bra vare sig för den fysiska
              eller den psykiska hälsan. Att blir respekterad, att få förtroende
              som person och att kunna påverka sitt eget liv bidrar till välmående,
              liksom att ha vänner, för gemenskap och trygghet är någonting
              som är väldigt nödvändigt. Men att vara ensam förstärker ohälsan
              och otryggheten.
            </seg>
            <seg xml:id="i-a6598529d6e824d4-0">
              De så kallade hälsans bestämningsfaktorer glöms lätt bort när
              vi talar om kunskapsbaserad vård. Regeringen har inte heller kommenterat
              hälsans bestämningsfaktorer i sina skrivelser.
            </seg>
            <seg xml:id="i-6b91a27d59d3147f-0">
              När man möter människor som har psykisk ohälsa eller psykiska
              funktionshinder hör man ofta berättelser om biverkningar av mediciner
              som har varit väldigt negativa. Många nämner att det är ont om
              personal och mycket överbeläggningar när man vårdas i den slutna
              psykiatrin. Alldeles för många vittnar om bemötanden som inte
              har varit respektfulla och långt ifrån terapeutiska, och man har
              känt sig kränkt och maktlös. Man har ibland blivit bemött som
              ouppfostrade ungar som genom förbud och sanktioner uppfostras
              till ansvarstagande medborgare.
            </seg>
            <seg xml:id="i-8da8b57219788cc9-0">
              Men det finns också berättelser åt motsatt håll. Det finns beskrivningar
              av personal som inte enbart fokuserat på symtomen utan sett människan,
              haft en helhetssyn på människan och på så sätt enbart med ett
              bra bemötande kunnat bidra till förbättring för personen med psykisk
              ohälsa.
            </seg>
            <seg xml:id="i-6663e16b8c439c11-0">
              Regeringen beskriver inte i sin skrivelse brister i bemötandet,
              men jag vill ändå välja en välvillig tolkning och tro att kompetenshöjande
              satsningar syftar till bättre vård också när det gäller bemötande.
            </seg>
            <seg xml:id="i-e04efeb8f2ab346c-0">
              Fru talman! Regeringens satsningar inom psykiatrin sträcker sig
              enbart till 2011, och det är en allvarlig brist att långsiktigheten
              och helhetsgreppet saknas. Det är snart tre år sedan den mycket
              omfattande psykiatriutredningen presenterades.
            </seg>
            <seg xml:id="i-b6187f7a56f96df2-0">
              Vänsterpartiet anser tillsammans med Socialdemokraterna och Miljöpartiet
              att det behövs en mångårig, långsiktig och systematisk satsning
              om man verkligen vill ha en ambitionshöjning och skapa goda förutsättningar
              för god vård och gott liv för dem som drabbas av eller lever med
              en psykisk sjukdom eller funktionsnedsättning. Därför föreslår
              vi att regeringen utarbetar en nationell handlingsplan för en
              ambitionshöjning inom vård och stöd för människor med psykisk
              sjukdom och funktionsnedsättning.
            </seg>
            <seg xml:id="i-1c70b6871999a11a-0">
              Jag yrkar bifall till reservationen i betänkandet SoU2. I vår
              reservation föreslår vi också att patienternas och brukarnas perspektiv
              stärks på olika sätt i psykiatrisk verksamhet.
            </seg>
            <seg xml:id="i-7aad771272eb078b-0">
              Fru talman! För att nå bestående förbättringar krävs det insatser
              inom olika politikområden som arbetar mot samma mål. Man kan inte
              enbart se på hälso- och sjukvården. Socialministern satsar på
              olika projekt inom psykiatrin, men vad gör finansministern? Han
              sänker skatter för dem som arbetar. Däremot får de som har aktivitets-
              och sjukersättning liksom de som är sjukskrivna inte en krona
              mer.
            </seg>
            <seg xml:id="i-3ee5d3813ddb54bb-0">
              Regeringen kan inte vara ovetande om att var tredje person med
              socialbidrag eller försörjningsstöd har någon form av funktionsnedsättning
              och att personer med funktionsnedsättningar har svårt, om det
              inte är omöjligt, att få jobb i dagens läge. Nästan var fjärde
              person med psykisk funktionsnedsättning lever på eller under fattigdomsgränsen.
              Regeringens ekonomiska politik syftar absolut inte till att förbättra
              levnadsvillkoren för människor med psykiska funktionsnedsättningar.
              Att leva under ekonomisk stress förbättrar aldrig den psykiska
              hälsan.
            </seg>
            <seg xml:id="i-84be67d75a3e4c27-0">
              Fru talman! I betänkandet SoU3 föreslår regeringen att bestämmelser
              införs i socialtjänstlagen och hälso- och sjukvårdslagen om att
              ett landsting och en kommun tillsammans ska upprätta en individuell
              plan när den enskilde har behov av insatser från både socialtjänsten
              och hälso- och sjukvården.
            </seg>
            <seg xml:id="i-739fc5b3d48e5533-0">
              Vänsterpartiet tillsammans med Miljöpartiet anser att faktiskt
              också den enskilde och närstående bör ha rätt att initiera en
              individuell plan. Vi delar inte regeringens uppfattning att det
              är kommun och landsting som i sista hand avgör om en individuell
              plan behövs.
            </seg>
            <seg xml:id="i-d95d7dbffd3ed7f5-0">
              Regeringen resonerar också som så att en individuell plan ska
              upprättas endast när det finns ett behov av en sådan. Men vem
              är det som ska avgöra behovet? Är det inte individen, alltså den
              person som behöver hjälpen och stödet, som ska vara den som ska
              kunna göra det slutliga ställningstagandet? Det tycker vi.
            </seg>
            <seg xml:id="i-b5b22701ec01e454-0">
              Regeringens så kallade huvudområde om valfrihet verkar i det
              här fallet inte gälla för alla. Jag anser att det är självklart
              att till exempel personer med psykisk ohälsa ska ha en självständig
              roll i processen om individuella vårdplaner, och jag vill avsluta
              med att yrka bifall till Vänsterpartiets och Miljöpartiets gemensamma
              reservation i betänkandet SoU3.
            </seg>
          </u>
          <note xml:id="i-f41176613a8d37fa-0">
            Anf. 99 THOMAS NIHLÉN (mp):
          </note>
          <u who="eva_olofsson_b34e2b" prev="cont" xml:id="i-98ebab2887b97273-0">
            <seg xml:id="i-7a84a3f6f03d3685-0">
              Fru talman! Jag vill börja med att yrka bifall till reservationerna
              i betänkandena SoU2 och SoU3.
            </seg>
            <seg xml:id="i-9e91471738717fbb-0">
              Jag tänkte börja med regeringens proposition om vissa psykiatrifrågor.
              Vi tycker att den till största delen är bra, men det finns två
              delar i propositionen där vi har förslag på förändringar och tillägg.
              Den första handlar om individuella planer.
            </seg>
            <seg xml:id="i-d795f7ac93fe154e-0">
              Regeringen har valt att i propositionstexten formulera förslaget
              till lagstiftning om individuella planer enligt följande: Individuella
              planer ska upprättas om kommunen eller landstinget bedömer att
              den behövs för att den enskilde ska få sina behov tillgodosedda.
            </seg>
            <seg xml:id="i-1906dd7c063b7404-0">
              Detta är en avgörande skillnad mot utredningens lagförslag genom
              att man lyft bort att den enskilde eller dennes närstående ska
              kunna göra en begäran om en individuell planering. Det står visserligen
              i författningskommentaren att den enskilde, dennes närstående
              eller någon annan kan ta initiativ till att kommun eller landsting
              prövar om det behövs en plan, men det är helt uppenbart en försvagad
              formulering.
            </seg>
            <seg xml:id="i-a4a849c005f18e5d-0">
              Regeringen menar att den nya skyldigheten att upprätta en plan
              är långtgående. Situationer där den enskilde eller närstående
              nekas en individuell planering bör, så som förslaget är tänkt,
              endast vara undantagsfall. Vi delar inte den bedömningen utan
              anser att den föreslagna skrivningen riskerar att skapa osäkerhet
              och otydlighet.
            </seg>
            <seg xml:id="i-7c2411ec5ea650ba-0">
              Nationell psykiatrisamordning arbetade ett antal år med att försöka
              komma fram till hur verkligheten ser ut för de människor som har
              psykiska problem och hur den skulle kunna förbättras. Bristen
              på samordnade resurser var ett tydligt område, vilket gjorde att
              man lade fram ett lagförslag där individens rätt att kräva samordnad
              planering stärktes.
            </seg>
            <seg xml:id="i-74a429c09e974fa6-0">
              Det är i detta ljus anmärkningsvärt att regeringen missar ett
              så viktigt förslag och tar bort individens eller närståendes möjlighet
              att ställa krav på en individuell plan och samordning. Därför
              har vi föreslagit att riksdagen ska besluta om en ändring genom
              att göra följande tillägg: En sådan plan ska upprättas även om
              den enskilde begär det och, om den enskilde inte motsätter sig
              det, på begäran av en närstående.
            </seg>
            <seg xml:id="i-1146f799dcb016bc-0">
              Fru talman! Den andra delen i propositionen som vi har ändringsförslag
              på är ett tillägg i lagstiftningen och handlar om tidsramar för
              insatserna. Vi vill betona vikten av att de individuella planerna
              görs så konkreta som det bara är möjligt. Det menar vi måste innefatta
              att man anger tidsgränser i så hög grad som möjligt. När ska vad
              inträffa, och vad ska hända om det inte fungerar? Vi menar att
              det bör framgå av den individuella planen i så hög grad som möjligt.
              För att tydliggöra behovet av tidsramar vill vi lägga till ytterligare
              en punkt efter punkt 1 med lydelsen: Inom vilka tidsramar insatserna
              ska genomföras.
            </seg>
            <seg xml:id="i-2895cde7d0900a9e-0">
              Fru talman! Jag går nu över till regeringens skrivelse En politik
              för personer med psykisk sjukdom eller psykisk funktionsnedsättning
              . Ett förslag som vi tillsammans med Socialdemokraterna och Vänsterpartiet
              tar upp i vår gemensamma motion och reservation är behovet av
              en förändring av konstruktionen och finansieringen av de personliga
              ombuden.
            </seg>
            <seg xml:id="i-03b234597e3a2fc3-0">
              De personliga ombuden hjälper människor att få tillgång till
              den hjälp de har rätt att få från kommunen, landstinget eller
              andra stödenheter. De arbetar nära den de är ombud för och helt
              på dennes uppdrag. Personliga ombud anser vi är en mycket viktig
              och välriktad reform som vi vill stärka och samtidigt se en delvis
              förändrad konstruktion av.
            </seg>
            <seg xml:id="i-379fa28db304a3d3-0">
              Vi anser att ombud behöver inrättas över hela landet. Man kan
              se de personliga ombuden som en anpassad konstruktion av den samhälleliga
              ombudsmannafunktionen. Det kan ses som en rättssäkerhetsfråga
              för en grupp människor som annars har påtagligt svårt att få sina
              rättigheter tillgodosedda.
            </seg>
            <seg xml:id="i-8a52596a5bf87c50-0">
              Reformen med personliga ombud har byggts ut successivt till allt
              fler kommuner under de senaste åren. Men det finns kommuner som
              har valt att dra ned på verksamheten, och det finns kommuner som
              inte har några ombud alls. I dagsläget utgår statsbidrag per heltidsanställt
              ombud som kommunerna ansöker om hos länsstyrelsen. Men bidraget
              täcker endast tre fjärdedelar av den faktiska kostnaden. Miljöpartiet
              vill därför att staten står för hela finansieringen av de personliga
              ombuden.
            </seg>
            <seg xml:id="i-e8bd7321a83d29e3-0">
              Fru talman! I en del kommuner har man lagt ut verksamheten med
              personliga ombud på brukarorganisationer, vilket vi anser har
              stora fördelar. Det finns då inte något inbyggt beroendeförhållande
              till den huvudman man eventuellt kommer att rikta kritik mot.
              Att stå oberoende som personligt ombud ser vi som en viktig förutsättning
              för att ha ett verkligt brukarperspektiv och kunna agera utifrån
              det. Vi föreslår därför att regeringen får i uppdrag att återkomma
              med förslag på hur denna konstruktion skulle kunna lösas på bästa
              sätt.
            </seg>
            <seg xml:id="i-e20bda5da3faeac1-0">
              En annan viktig funktion som de personliga ombuden har är att
              identifiera problem som drabbar flera individer som då kanske
              kan vara strukturproblem. Kontinuerliga träffar med berörda myndigheter
              ska därför ske på lokal, regional och central nivå där dessa frågor
              kan lyftas fram. Ett stort problem hittills har varit att Arbetsförmedlingen
              och Försäkringskassan uteblivit från dessa träffar.
            </seg>
            <seg xml:id="i-fc352fe7a7867472-0">
              Det är helt avgörande att man hos berörd myndighet tar till sig
              problembilden och försöker göra något åt den för att en förändring
              ska kunna ske. I annat fall riskerar nya individer att bli utsatta
              för samma brister i systemet gång på gång. Vi anser därför att
              det bör ingå i Arbetsförmedlingens och Försäkringskassans uppgifter
              centralt att ingå i samarbetsforum för uppföljning av reformen,
              och det bör framgå av deras respektive regleringsbrev.
            </seg>
          </u>
          <note type="speaker" xml:id="i-09a320699fa06f6a-0">
            Anf. 100 MAGDALENA ANDERSSON (m):
          </note>
          <u who="magdalena_andersson_a0f475" xml:id="i-66def8cce49dbc13-0">
            <seg xml:id="i-03ac32fabf39099d-0">
              Fru talman! Flickor och pojkar som sticker, skär, rispar eller
              bränner sig med cigaretter på kroppen mår inte bra. Ingen ung
              flicka eller pojke borde behöva sitta på sängkanten och tälja
              i sina armar eller ben för att det är det enda sättet att lätta
              på den ångest de känner.
            </seg>
            <seg xml:id="i-7a838f42f1210c36-0">
              Vi är många som är rejält bekymrade över den situation en del
              av våra unga befinner sig i. Det kan handla om Elin, hon den högpresterande
              flickan med omättliga krav på sig själv, eller om David, som går
              till skolan med en klump i magen varje dag, utan kamrater och
              utanför all gemenskap, eller om Rebecca som inte tror att vare
              sig mamma eller pappa älskar henne.
            </seg>
            <seg xml:id="i-3f507618feec1112-0">
              Fru talman! Ingen vet säkert hur många det handlar om. Men Moderatkvinnorna
              där jag är aktiv tog fram en rapport om just självskadebeteenden
              för ett par år sedan. De undersökningar som då fanns tillgängliga
              visade att ungefär 57 procent av tonåringarna ägnar sig åt detta.
              En engelsk studie med över 6 000 elever visade på 7 procent, där
              största delen är flickor.
            </seg>
            <seg xml:id="i-56204941adb2d57f-0">
              Det vi vet med säkerhet är att 1015 procent av våra unga har
              psykisk ohälsa av något slag. Det vi också vet är att också mycket
              unga människor har självmordstankar. En enkätundersökning från
              Helsingfors för ett par år sedan visade att av åttondeklassare
              hade 7 procent av pojkarna och 22 procent av flickorna haft självmordstankar
              det senaste året.
            </seg>
            <seg xml:id="i-721a5f89939bc9f0-0">
              Fru talman! Regeringens psykiatrisatsning handlar mycket om att
              ge stöd till och att påskynda huvudmännens arbete för att förbättra
              vården och stödet till dem som behöver det. Man kan tycka att
              tillgången till en väl fungerande vård borde vara en rättighet
              för alla och inte minst för de barn och unga som mår dåligt. En
              förstärkt vårdgaranti med målet om en väntetid på högst 30 dagar
              för nybesök för barn och unga som behöver specialistpsykiatrisk
              vård är ett viktigt redskap. Det är inte minst viktigt att ha
              möjlighet till valfrihet i den vård som erbjuds de unga.
            </seg>
            <seg xml:id="i-7ca98b281b6cdfb1-0">
              Det räcker med att läsa några böcker av flickor som varit med
              i vårdsvängen för att förstå det. Jag kan till exempel rekommendera
              Vingklippt ängel eller Zebraflickan , som väl beskriver hur viktigt
              det är att själv kunna vara med och påverka.
            </seg>
            <seg xml:id="i-1c8fe9f3ee65b193-0">
              Fru talman! Att ha en psykiatrisk sjukdom kan innebära att man
              får psykiatriska funktionshinder. Det kan handla om att man får
              problem med att få vardagen att fungera. Det kan vara svårt att
              ta initiativ. Man kan ha problem med minnet och tidsuppfattningen,
              svårt att skapa struktur i sin egen vardag eller problem med sömn
              och stresshantering. Det är rätt självklart att om man har sådana
              problem kan det också påverka ens egen förmåga att ta hand om
              sig själv i det dagliga livet, att kunna umgås med andra och ha
              ett socialt liv eller att arbeta eller delta i olika aktiviteter.
            </seg>
            <seg xml:id="i-9160e447b872d1a0-0">
              Det finns hjälpmedel till människor som har den här formen av
              funktionshinder. Vården har börjat ta till sig det, men det finns
              fortfarande mycket att göra på det området.
            </seg>
            <seg xml:id="i-de8d6194cc6b86fd-0">
              Det kan handla om något så enkelt som en kom-ihåg-klocka där
              man kan spela in sina egna meddelanden för att bli påmind om vad
              man ska göra under dagen, till exempel duscha eller äta frukost.
              Det kan vara en så enkel sak som att ha en whiteboardtavla hemma
              där man skriver upp det man ska göra i stället för att ha lösa
              lappar som ligger lite här och där och som man tappar bort eller
              glömmer. Det kan vara en tidsstock som ser ut som ett stoppljus
              och som lyser rött när man diskat en viss tid, så att man inte
              försjunker i själva diskandet. Eller vad sägs om ett bolltäcke?
              En kvinna jag talade med som använt ett sådant tyckte att det
              var tungt det väger sju kilo men gav trygghet. Hon kände sig omkramad,
              och den ångest hon hade, främst på nätterna, minskade. Med bolltäcket
              på sig kunde hon sova bättre. Resultatet blev att hon gick och
              lade sig tidigare det var ju inte lika ångestfyllt att gå och
              lägga sig längre. Hon sov bättre och kunde därmed minska sin medicinering.
            </seg>
            <seg xml:id="i-73e0f3ef7e417891-0">
              Regeringens uppdrag till Hjälpmedelsinstitutet att öka informationen
              om den här sortens hjälpmedel, att utbilda och att också utveckla
              nya hjälpmedel och metoder är oerhört viktigt.
            </seg>
            <seg xml:id="i-ec590c137b64fb4e-0">
              Fru talman! Nog är det underligt att det skulle dröja ända till
              år 2009 innan samhället på allvar insåg att barn som har en sjuk
              närstående kan behöva särskilt stöd och hjälp. Här i Sverige,
              där vi brukar tro att vi har barnens rätt för ögonen och där vi
              vill att barnperspektivet ska genomsyra våra beslut, har vi helt
              enkelt bara utgått från att det också fungerar så i verkligheten.
              Men precis som vi kan se i propositionen om vissa psykiatrifrågor
              så är det inte alltid.
            </seg>
            <seg xml:id="i-cc91d6c02482b6ed-0">
              Barn som har föräldrar eller andra närstående med psykisk sjukdom
              har behov av att få veta vad som händer. Vad är det som gör att
              mamma ibland bara ligger på sängen? Är det mitt fel? Vad kan jag
              göra för att det inte ska hända? Kan jag ta hem kamrater utan
              att vara orolig? Det finns mängder med frågor som behöver besvaras.
              Här har hälso- och sjukvården tillsammans med socialtjänsten ett
              mycket stort ansvar, ett ansvar man inte alltid har tagit.
            </seg>
            <seg xml:id="i-fd03b28e4c65d3fc-0">
              Förslaget om en lagändring där det nu blir en skyldighet för
              kommuner och landsting att särskilt beakta barns behov är varmt
              välkommet, och jag vill därmed yrka bifall till förslagen i båda
              betänkandena.
            </seg>
            <seg xml:id="i-55b016d94c174cf3-0">
              Fru talman! Avslutningsvis vill jag passa på att framföra ett
              tack till Chatrine Pålsson Ahlgren, som nu ska delta i sin sista
              debatt här i kammaren. Jag vill tacka dig, Chatrine, för ett gott
              kamratskap, för många kloka inlägg och framför allt för det engagemang
              du alltid har för de människor det ytterst handlar om när vi diskuterar
              här.
            </seg>
            <seg xml:id="i-97b2662ea7110ea9-0">
              Jag och Moderaterna önskar dig lycka till och allt gott i framtiden!
            </seg>
            <seg xml:id="i-ac798b9bf6958b06-0">
              (Applåder)
            </seg>
          </u>
          <note type="speaker" xml:id="i-7abab684ce5ff13a-0">
            Anf. 101 EVA OLOFSSON (v) replik:
          </note>
          <u who="eva_olofsson_b34e2b" xml:id="i-3fa8ce151b6231c9-0">
            <seg xml:id="i-bbccd70bb6f0e908-0">
              Fru talman! Det finns mycket i skrivelsen som vi tycker är bra.
              Det är prioriteringar när det gäller insatser riktade till barn
              och ungdom. Sysselsättning för personer med psykisk funktionsnedsättning
              är jätteviktigt. Det räcker inte med att man har någonstans att
              bo om man inte har något meningsfullt att ägna dagarna åt. Kompetensevidens
              och ett långsiktigt kvalitets- och utvecklingsarbete behövs. Men
              den psykiatriutredning som fanns var en väldigt bred utredning.
              Jag kommer ihåg att när jag var kommunalråd och jobbade kommunalt
              med de här frågorna var Anders Milton ute. Man hade konferenser.
              Man träffade brukare, brukarorganisationer och personal som jobbade
              inom kommunerna och hälso- och sjukvården.
            </seg>
            <seg xml:id="i-64840f54703868e6-0">
              Det som jag funderar väldigt mycket över och som vi nog alla
              är överens om är att det finns brister i hälso- och sjukvårdens
              psykiatri, att den inte är tillräckligt utbyggd i kommunerna när
              det gäller människor med psykisk funktionsnedsättning och att
              samarbetet mellan dem inte fungerar. Vi ser hur människor hamnar
              i kläm. Man får inte den vård och hjälp man behöver och dessutom
              hamnar man mellan stolarna mellan kommunerna och hälso- och sjukvården.
            </seg>
            <seg xml:id="i-11feeb10edee207b-0">
              Den huvudsakliga kritik vi har är att det saknas tillräcklig
              långsiktighet. Pengar och annat satsas för ett år. Så kommer det
              något nästa år och nästa år, och hälso- och sjukvården och kommunerna
              kan inte jobba med en långsiktig satsning och ha en höjd ambitionsnivå.
              Vi tror att en sådan är nödvändig och har föreslagit en handlingsplan
              för att höja ambitionsnivån inom psykiatrin. Jag undrar varför
              inte allianspartierna kan ställa upp på det här.
            </seg>
          </u>
          <note type="speaker" xml:id="i-64831fd0fc0896c0-0">
            Anf. 102 MAGDALENA ANDERSSON (m) replik:
          </note>
          <u who="magdalena_andersson_a0f475" xml:id="i-66def8cce49dbc13-1">
            <seg xml:id="i-d361ed4c4f9428f9-0">
              Fru talman! Jag delar Eva Olofssons uppfattning att det finns
              väldigt mycket som behöver göras. Det är ganska intressant när
              man läser regeringens skrivelse, En politik för personer med psykisk
              sjukdom . Här finns oerhört många åtgärder inom många olika områden.
              Det är inte bara bidrag till att stärka psykiatrin, regeländringar
              eller utredningar, utan här finns specificerat väldigt många olika
              uppdrag som är gjorda eller som är på gång. På sätt och vis skulle
              man kunna säga att det här är en form av handlingsplan.
            </seg>
            <seg xml:id="i-9a65d299ee89be6a-0">
              Jag skulle vilja säga att för min del är det mycket viktigare
              att vi visar på handling än att vi har planer. Det är mycket viktigare
              att vi visar på satsningar än att vi använder många ord. Och det
              är mycket viktigare att vi visar på ett reellt arbete, som vi
              gör, än att vi har stora dokument som ingen bryr sig om.
            </seg>
          </u>
          <note type="speaker" xml:id="i-65250264ccc3f9d9-0">
            Anf. 103 EVA OLOFSSON (v) replik:
          </note>
          <u who="eva_olofsson_b34e2b" xml:id="i-3fa8ce151b6231c9-1">
            <seg xml:id="i-4e554ffeea2aa6f4-0">
              Fru talman! Det är inte så att vi vill ha en långsiktig handlingsplan
              med en helhetssyn som bara är där, utan från Vänsterpartiets sida
              kopplar vi kontinuerligt också resurser och handling till handlingsplanen.
              Det är detta som är bekymret. När man ska jobba i kommuner och
              landsting och förbättra psykiatrin och stödet i kommunerna till
              människor med psykisk funktionsnedsättning vet man inte hur mycket
              man har några år framåt. Jag vet att det är en stor begränsning.
              Det blir projektinriktat. Det är inte det man behöver när det
              gäller att förbättra stödet till psykiatrin. Det jag menar med
              långsiktig satsning är handling och satsningar som gör att man
              kan jobba mer långsiktigt inom verksamheterna. Det här fixar man
              inte på ett eller två år i taget, och det tror jag egentligen
              att alla är överens om. Därför är jag fortfarande väldigt fundersam
              till varför man inte gör en långsiktigare satsning från de borgerliga
              partierna.
            </seg>
            <seg xml:id="i-2d12e826eeba0feb-0">
              Jag skulle vilja ta upp den andra frågan, om den enskilde, om
              en person som själv har en psykisk sjukdom, som kanske har varit
              inne i den psykiatriska hälso- och sjukvården, som har haft stöd
              från kommunen och som själv känner: Jag vill ha en individuell
              arbetsplan där hälso- och sjukvården, kommunerna och andra som
              kan vara aktuella för att jag ska få det bra diskuterar tillsammans
              med mig hur jag ska kunna få det bättre. Varför ska inte individen
              själv få kunna ta initiativet till denna arbetsplan?
            </seg>
            <seg xml:id="i-4087916b80cf22c8-0">
              Varför ska det i slutändan vara kommunerna eller landstingen
              som bestämmer? Jag har svårt att förstå det. Det handlar om att
              ta människor på allvar och låta den som har problemen inpå huden
              få vara med och bestämma mycket mer över sitt eget liv. Varför
              kan ni inte gå med på detta?
            </seg>
          </u>
          <note type="speaker" xml:id="i-03cea66215464bb6-0">
            Anf. 104 MAGDALENA ANDERSSON (m) replik:
          </note>
          <u who="magdalena_andersson_a0f475" xml:id="i-66def8cce49dbc13-2">
            <seg xml:id="i-96d3bfd82649475d-0">
              Fru talman! Det är intressant att jag får dessa frågor av Eva
              Olofsson. Om jag hade varit Eva Olofsson skulle jag ha försökt
              vända mig till Ann Arleklo med dem. Såvitt jag förstår har Socialdemokraterna
              inte samma uppfattning, och det vore därför på sätt och vis intressant
              att få veta hur det skulle se ut om det, Gud förbjude, blev en
              ändring efter valet 2010.
            </seg>
            <seg xml:id="i-96b346f273ae657e-0">
              Jag skulle lite grann vilja kommentera det Eva Olofsson sade
              om ekonomisk stress, vad man ska göra med det och behovet av åtgärder.
              Jag skulle vilja påstå att det som alliansregeringen gör i form
              av jobbskatteavdraget där vårdbiträdet, sjuksköterskan, läraren
              netto har en månadslön extra per år att röra sig med innebär att
              den ekonomiska stressen minskar högst väsentligt. På så sätt har
              man en chans att få något mer inflytande över sin egen vardag,
              vilket på sikt gör att människor mår bättre.
            </seg>
          </u>
          <note type="speaker" xml:id="i-ca384f518d4dd702-0">
            Anf. 105 GUNNEL WALLIN (c):
          </note>
          <u who="gunnel_wallin_e539c0" xml:id="i-3ab5a8ca76c979f3-0">
            <seg xml:id="i-98cf1b9bcd973303-0">
              Fru talman! Till att börja med vill jag yrka bifall till socialutskottets
              förslag i båda ärendena.
            </seg>
            <seg xml:id="i-5e10393ad965c37d-0">
              När jag läste skrivelsen tyckte jag att den gav en oerhört intressant
              historisk tillbakablick. Som tidigare landstingsledamot och aktiv
              i dessa frågor har jag upplevt mycket av det som finns med i skrivelsen.
              Jag har följt de olika skedena, till exempel när man tömde de
              stora mentalsjukhusen, minskade antalet vårdplatser och slussade
              ut patienterna. Dessa hade varit helt beroende av institutionerna
              och hade svårt att svänga om; de hade dessutom varit inlåsta.
              Det var en stor prövning för dem. Från att tidigare ha varit ledda
              hela vägen skulle de helt plötsligt själva få bestämma.
            </seg>
            <seg xml:id="i-337dc5bdcb4d91cd-0">
              Jag minns psykiatrireformen i mitten av 90-talet där kommunerna
              på många ställen tog över psykiatrin helt eller delvis med skatteväxling.
              Vi vet att kompetensen inom psykiatrin var mycket låg på de flesta
              ställena. Det gick trögt med forskning och utveckling. Å andra
              sidan kom läkemedelsutvecklingen med många nya preparat, men de
              gav också många biverkningar.
            </seg>
            <seg xml:id="i-449738b110f0922f-0">
              Jag har följt en guru på området, nämligen Bengt Berggren, som
              var chef för psykiatrin i Ängelholm. Han arbetade mycket med psykoterapibehandling
              som alternativ till läkemedelsterapin. Vi arbetade, till mångas
              bestörtning, med öppna dörrar, men med ett fantastiskt resultat.
              Det handlade mycket om att i teamen runt patienten lyssna till
              den enskilda människan. Det kändes fantastiskt att följa detta
              arbete. Med det i minnet anser jag att bredden i behandlingsalternativen
              måste öka.
            </seg>
            <seg xml:id="i-553171e7e0799562-0">
              Det tar tid att förändra, vilket vi ser när vi blickar tillbaka
              på 80- och 90-talen. Behovet är jättestort och har länge varit
              eftersatt när det gäller den psykiatriska vården. Det är konstigt
              att det ska behöva inträffa tragiska incidenter innan man tar
              tag i problemen och gör förändringar inom psykiatrin. Ett antal
              mord har blivit begångna av patienter på grund av svår psykisk
              ohälsa. Det är förskräckligt och onödigt att sådant ska behöva
              hända för att vi politiker ska vakna och göra någonting åt samhällssituationen.
            </seg>
            <seg xml:id="i-983b71197eb3f1ef-0">
              Den psykiatriutredning som leddes av Anders Milton, Nationell
              psykiatrisamordning, väckte mycket diskussion och debatt. Den
              tillsattes i oktober 2003 och tre år senare överlämnades förslaget.
              Det hade uttryckligen sagts att man skulle samordna vård, omsorg
              och rehabilitering i ett helhetsperspektiv.
            </seg>
            <seg xml:id="i-4452da871ef35ddd-0">
              Åren 2007 och 2008 avsattes 1 miljard i en särskild satsning
              på psykiatrin. För 2009 och de följande två åren finns förslag
              på 900 miljoner till psykiatriområdet varje år. Det blir totalt
              2,7 miljarder.
            </seg>
            <seg xml:id="i-ce32f3eb931b0aa7-0">
              Man har sagt att det ska satsas på tre huvudområden, nämligen
              vården, vardagen och valfriheten. De är de absolut viktigaste
              frågorna för den enskilda människan. Att kunna komma fram, det
              vill säga ha tillgänglighet i vården, har Magdalena redogjort
              för. Det är viktigt särskilt för barn men även för vuxna och de
              äldre. Man ska då få vård, rehabilitering och stöd enligt de senaste
              tillgängliga kunskaperna.
            </seg>
            <seg xml:id="i-edf0e5d9b3301927-0">
              Nästa punkt gäller utbudet av arbete, sysselsättning, boendeformer
              och hjälpmedel. När det gäller boendeformer är det kommunernas
              skyldighet att tillhandahålla boende, men så är tyvärr inte fallet
              på alla ställen. Regeringen och riksdagen har anslagit pengar
              för att kommunerna ska kunna satsa ytterligare på detta område.
              Beträffande sysselsättning finns det ett förslag i år på 130 miljoner
              till sysselsättningsplatser för personer med psykisk sjukdom eller
              funktionsnedsättning.
            </seg>
            <seg xml:id="i-4bb03fec8b1b4923-0">
              En ytterligare punkt innebär att det ges möjlighet att välja
              och ha inflytande över vem som ska utföra insatserna. Det ska
              gälla konkreta, varaktiga förbättringar och handla om mångfald
              och tillgänglighet.
            </seg>
            <seg xml:id="i-718c59f22c4d1b90-0">
              För några veckor sedan beslutade regeringen om ytterligare 10
              miljoner i verksamhetsbidrag. Det kan sökas av företag, stiftelser
              och organisationer som vill verka för att öka inflytandet i samhällslivet
              för personer med psykisk sjukdom eller funktionsnedsättning. Här
              finns möjligheter för frivilligorganisationer och idéburna organisationer
              att få stöd för sitt arbete. Ett exempel är fontänhusen där den
              enskilda människan kan söka medlemskap på egna villkor och få
              stöd och hjälp utan att behöva få stämpeln biståndsbedömd på sig.
              Detta beslut om ytterligare 10 miljoner visar regeringens vilja
              till mångfald och till att ge den enskilda människan möjligheter
              att välja.
            </seg>
            <seg xml:id="i-ef7864e8bf6486c1-0">
              Regeringen har verkligen tagit till sig förslagen i utredningen.
              Man har satt i gång olika verksamheter, vilket vi kan ta del av
              i skrivelsen. Man har satsat långsiktigt och på kvalitet samt
              tillfört medel. Samtidigt har man satt upp tydliga uppföljningsplaner.
              Det är mycket viktigt att vi hela tiden kan se hur det fungerar
              och vad det kostar. Att kunna följa upp det hela tycker jag är
              oerhört viktigt. Det är viktigt att det har tillförts medel som
              gör detta möjligt.
            </seg>
            <seg xml:id="i-b0bfc7c0d409d50f-0">
              Jag tycker att regeringen har satt individen, patienten, i centrum.
              Det här är en stark början på ett område som har varit eftersatt
              länge. Det är viktigt att olika instanser samverkar den statliga
              nivån, kommuner, landsting och regioner. Samverkan är en otroligt
              viktig del. Psykiatrin måste prioriteras på alla områden. Den
              har alltför länge ställts åt sidan.
            </seg>
            <seg xml:id="i-f264d341a4b426e7-0">
              Fru talman! Jag tänkte inte orda så mycket om den andra delen,
              SoU3. Tiden går fort, och det tar lång tid att gå från ord till
              handling. För tio år sedan väckte jag en motion om stödinsatser
              för barn till vuxna som har en psykisk sjukdom, och nu äntligen
              blir detta verklighet. Det tar tid att gå från ord till handling,
              och det har det gjort förr också.
            </seg>
            <seg xml:id="i-b880b58ccd46f6a5-0">
              Det är när man inte blir överens som man ska göra planer mellan
              kommuner och landsting för den enskilde. Det är viktigt att man
              då tydliggör ansvaret från de båda enheterna.
            </seg>
            <seg xml:id="i-96b1c7e41e9cdb69-0">
              Till sist vill jag säga att vi verkligen behöver prioritera psykiatrin
              i förhållande till övrig hälso- och sjukvård. Den har varit åsidosatt
              alldeles för länge. Människor kräver det, och det är de människor
              som inte förmår att ropa högt.
            </seg>
          </u>
          <note type="speaker" xml:id="i-377620533633e818-0">
            Anf. 106 MARIA LUNDQVIST-BRÖMSTER (fp):
          </note>
          <u who="maria_lundqvist-bromster_7ce6ca" next="cont" xml:id="i-cc4cecca945e5716-0"/>
          <note xml:id="i-7aadb8418cf9120e-0">
            Fru talman! Jag börjar med att yrka bifall till förslaget i betänkande
            SoU2 En politik för personer med psykisk sjukdom eller psykisk
            funktionsnedsättning samt i betänkande SoU3 Vissa psykiatrifrågor
            m.m.
          </note>
          <u who="maria_lundqvist-bromster_7ce6ca" prev="cont" xml:id="i-eb33ac8f249e1523-0">
            <seg xml:id="i-6df801f36ee958ca-0">
              Fru talman! Psykiatrin i vårt land har under en lång följd av
              år varit i djup kris. Det har vi tydligt kunnat se när vi har
              tittat på väntetider till barn- och ungdomspsykiatrin och även
              när det gäller kontinuitet och uppföljning inom vuxenpsykiatrin.
            </seg>
            <seg xml:id="i-c90c8b712eb4a690-0">
              Nu satsar regeringen. Mellan åren 2009 och 2011 satsar man 2,7
              miljarder på barn- och ungdomspsykiatri, på sysselsättning och
              arbete för personer med psykisk funktionsnedsättning, på kompetens
              och evidens samt på kvalitets- och utvecklingsarbete. Den här
              satsningen ska vi göra tillsammans med kommuner och landsting.
            </seg>
            <seg xml:id="i-592f66aef1d73dbf-0">
              Regeringen fokuserar på tre huvudområden, som tidigare har nämnts
              här: vård, vardag och valfrihet. Ett av de prioriterade områdena
              är alltså barn och unga. En av satsningarna är att införa en förstärkt
              vårdgaranti. Ett besök ska erbjudas inom 30 dagar, och behandling
              ska komma 30 dagar därefter.
            </seg>
            <seg xml:id="i-b8f5b13d736a8e5e-0">
              I det sammanhanget är det viktigt att komma ihåg att behovet
              av samverkan mellan bland andra förskola och skola, barn- och
              mödrahälsovård samt ungdomsmottagningar är viktigt. Vi har familjecentraler
              på många ställen i vårt land som gör ett utomordentligt arbete
              för familjen, för barnet och för varje enskild förälder.
            </seg>
            <seg xml:id="i-27f2c1f36dca3769-0">
              Ju tidigare vi kan möta barnet och dess behov, desto tidigare
              kan vi ingripa. En tidig insats innebär också att barn- och ungdomspsykiatrin
              kommer att få fokusera på det som är dess uppdrag.
            </seg>
            <seg xml:id="i-3626d6f36cc3d8b5-0">
              Fru talman! Sysselsättning och arbete är också ett prioriterat
              område. Där har regeringen gett uppdrag till såväl arbetsförmedling
              som försäkringskassa med fokus på att öka sysselsättningen för
              personer med psykisk funktionsnedsättning.
            </seg>
            <seg xml:id="i-e5cbd08b3bb2f0e2-0">
              När det gäller kompetens kan vi konstatera att det råder brist
              på psykiatriker i Sverige. Det gäller även allmänläkare. Därför
              har vi både stafettläkare och hyrläkare; det har blivit alltmer
              vanligt i våra landsting.
            </seg>
            <seg xml:id="i-d35a3b1def34ef96-0">
              För patienten är det oerhört viktigt med en fast läkarkontakt
              när man söker upp psykiatrin. Därför satsar regeringen på en förlängd
              allmäntjänstgöring i psykiatrin inom två regioner i landet. Det
              gör man för att öka intresset för denna specialistkompetens.
            </seg>
            <seg xml:id="i-59903d375b12a8b0-0">
              Över huvud taget behövs det en bred satsning inom kommuner och
              landsting för att utbilda personal inom rehabiliteringsområdet.
              Det är också vad regeringen har satsat på.
            </seg>
            <seg xml:id="i-b39663290c5eea09-0">
              Utvecklingsarbete och kvalitetsarbete har under en ganska lång
              tid varit eftersatta områden inom psykiatrin. Därför har regeringen
              lagt ut flera olika uppdrag för att stärka dessa områden. Bland
              annat har regeringen gått ut och gett uppdrag till såväl Sveriges
              Kommuner och Landsting som till Hjälpmedelsinstitutet och Handisam.
            </seg>
            <seg xml:id="i-b43af2d92cd3a735-0">
              Fru talman! Kunskapen om psykisk sjukdom och funktionsnedsättning
              måste öka för att vända attityder och motverka fördomar. Det är
              därför mycket positivt att regeringen satsar på detta. Min förhoppning
              är att det här ska gälla även andra funktionsnedsättningar.
            </seg>
            <seg xml:id="i-e9b711a1bf40b1c1-0">
              Sammanfattningsvis har regeringen sedan den tillträdde genomfört
              omfattande insatser och satsningar som på olika sätt påverkar
              vården och det sociala stödet till personer med psykisk sjukdom
              eller psykisk funktionsnedsättning.
            </seg>
            <seg xml:id="i-d589b59a7a21b71b-0">
              Fru talman! Barn till psykiskt sjuka föräldrar eller till föräldrar
              med annan allvarlig sjukdom glöms inte sällan bort inom hälso-
              och sjukvården. Man kan tycka att psykiatrin, även barn- och ungdomspsykiatrin,
              ska se hela familjen. Men tyvärr finns det många exempel på situationer
              där ett barn har lämnats åt sitt öde i samband med att en förälder
              har vårdats inom psykiatrin. För inte alltför länge sedan var
              det vattentäta skott mellan barn- och ungdomspsykiatri och psykiatri.
              Därför känns det oerhört bra att regeringen i betänkandet om vissa
              psykiatrifrågor lyfter fram just detta och anser att det är en
              prioriterad fråga.
            </seg>
            <seg xml:id="i-9f697a267a8ed607-0">
              Lagstiftningen ska förtydligas inom detta område. Det kommer
              att vara en skyldighet hos personal inom vården att ge barn information
              och stöd om en förälder lider av en psykisk sjukdom, har en annan
              allvarlig sjukdom eller ett missbruk eller avlider. Många är de
              tillfällen då barn har fallit mellan stolarna på grund av att
              kommun och landsting inte har något samarbete. På frivillig väg
              har man kunnat sluta avtal, men det har inte gjorts i alltför
              stor utsträckning.
            </seg>
            <seg xml:id="i-e7d84ce07805b5d4-0">
              Fru talman! Regeringen föreslår därför att det ska bli en lagstadgad
              skyldighet att ingå överenskommelser mellan kommuner och landsting.
              För att ytterligare stärka den enskilda personens ställning ska
              också individuella planer göras när individen är aktuell inom
              både kommun och landsting.
            </seg>
            <seg xml:id="i-4e660869291bf56a-0">
              Fru talman! Mycket har gjorts, och mycket är på gång. Men det
              finns mer att göra. Det behövs fler vårdplatser inom psykiatrin.
              Tyvärr blir många människor alltför sjuka innan de får vård, och
              när de väl får vården skrivs de ut på grund av platsbrist. Vi
              var nog många som såg Kalla fakta om unga kvinnor med ätstörningar.
              Det är inte acceptabelt att unga kvinnor med ätstörningar placeras
              inom rättspsykiatrin och får utstå något som kallas för behandling
              men som på intet sätt är någon behandling.
            </seg>
            <seg xml:id="i-99e82e6fbd0feb2c-0">
              Ett annat viktigt område inom psykiatrin är äldrepsykiatrin.
              Tyvärr finns det en hel del att önska inom det området. Äldrepsykiatrin
              är en av framtidens största socialpolitiska utmaningar, vill jag
              säga. Antalet personer över 65 år kommer att öka från dagens ca
              1,5 miljoner till en bit över 2 miljoner år 2030. Antalet 80-åringar
              och äldre kommer att öka från 450 000 till långt över 750 000.
            </seg>
            <seg xml:id="i-299b3525d8005437-0">
              Förekomsten av psykisk ohälsa ökar med stigande ålder. En fjärdedel
              av de äldre över 75 år behöver hjälp för psykiatriska problem.
              Psykiska sjukdomar är folksjukdomar hos äldre. Man räknar med
              att 1015 procent av alla över 65 år lider av depression. Bland
              de svårast sjuka på institutioner blir siffran för både ångest
              och depression skrämmande hög nästan 40 procent! Självmordstalen
              är nu väsentligt högre bland äldre än bland yngre. Svenska studier
              visar att många av dem som har begått självmord har ätit antidepressiva
              läkemedel men uppenbarligen inte fått tillräcklig behandling.
              Förekomsten av demens ökar med stigande ålder; det vet vi.
            </seg>
            <seg xml:id="i-f33b0fea5ea09ea9-0">
              Fru talman! I dag finns tillräckligt med klargöranden inom forskning
              som understryker vikten av att ta de äldres psykiska ohälsa på
              största allvar. Över huvud taget måste vi stå upp för personer
              med psykisk sjukdom eller med psykiska funktionsnedsättningar.
              Det gör alliansregeringen genom att investera för en bättre psykisk
              hälsa och för att skapa goda förutsättningar för personer med
              psykisk funktionsnedsättning och genom att dessutom göra det på
              bredden.
            </seg>
            <seg xml:id="i-7b0f7777f26cb969-0">
              Till sist, Chatrine Pålsson Ahlgren, vill jag också framföra
              ett stort tack för dina insatser och din vänskap och ditt engagemang.
              Jag önskar dig all lycka i ditt liv utanför riksdagen.
            </seg>
          </u>
          <note type="speaker" xml:id="i-e0ce86b3214e9a5b-0">
            Anf. 107 CHATRINE PÅLSSON AHLGREN (kd):
          </note>
          <u who="margareta_palsson_933b97" next="cont" xml:id="i-518edcc6a0c08cc0-0">
            <seg xml:id="i-aee489909b1b654e-0">
              Fru talman och kära vänner! Jag vill börja med att tacka för
              varma ord, varma blickar och en god och skön gemenskap.
            </seg>
            <seg xml:id="i-7209e6e40d36241c-0">
              Detta är alltså mitt sista anförande i kammaren, efter 18 år
              i riksdagen. Det känns otroligt rikt. Det är lite vemodigt, men
              jag har tagit beslutet själv, och det känns rätt.
            </seg>
            <seg xml:id="i-5bc2fb5db081f342-0">
              Jag har också behov av att säga att jag tycker att det är fantastiskt
              att den här alliansregeringen på tre år har satsat så bra och
              kraftfullt på psykiatriområdet.
            </seg>
            <seg xml:id="i-b20a8da9052dc58b-0">
              Jag ser att vi har ungdomar på läktaren: Välkomna!
            </seg>
            <seg xml:id="i-bdd65f96945fe34e-0">
              Egentligen är det kommuner och landsting som har huvudansvaret
              på sjukvårds- och omsorgssidan, men naturligtvis har regeringen
              och vi här i Sveriges riksdag också ett yttersta ansvar att se
              till att det fungerar. Det är därför som vi av och till tar beslut
              om att ge stimulansmedel inom viktiga områden till kommuner och
              landsting.
            </seg>
            <seg xml:id="i-9e80ff83358e3ccc-0">
              Det miljardbelopp som regeringen och riksdagen har tagit beslut
              om betyder mycket. Jag tror att just satsningarna på en ökad kvalitet,
              en evidensbasering när det gäller behandlingsformer och satsningen
              på barn- och ungdomspsykiatri kommer att betyda mycket.
            </seg>
            <seg xml:id="i-33689d35fe9e65ec-0">
              Den 17 oktober 1991 höll jag mitt första anförande här i riksdagen
              under den allmänpolitiska debatten. Jag plockade fram det förra
              veckan, inför den här debatten.
            </seg>
            <seg xml:id="i-026f1a2f433d02f7-0">
              Fru talman! Jag tänkte läsa upp det för att vi ska se lite grann
              av ambitioner, hur det har blivit och hur mycket tålamod vi ibland
              behöver för att få igenom det som vi har ambitioner att få igenom.
            </seg>
            <seg xml:id="i-dafe64e00f380a00-0">
              För att inte på något sätt bruka våld på sanningen läser jag
              naturligtvis de årtal som står i anförandet, som finns på nätet
              för er alla att läsa. Jag kommer ihåg när jag skrev detta anförande.
              Jag har ju inte haft så värst många helt skrivna anföranden här
              i kammaren, utan jag brukar arbeta efter punkter i stället.
            </seg>
            <seg xml:id="i-d93d8183fd44617d-0">
              Så här står det:
            </seg>
            <seg xml:id="i-157d9db9cbfe9708-0">
              Herr talman! Jag vill inleda mitt första anförande här i kammaren
              med synpunkter i en hjärtefråga för mig. Enligt min uppfattning
              och kännedom är det också en majoritet av den svenska allmänheten
              som känner vårdfrågorna som de viktigaste för framtiden.
            </seg>
            <seg xml:id="i-7b6f4bd8c11fa272-0">
              Den kösituation vi i dag har i stora delar av landet och på många
              områden måste vi göra något åt. Det är oacceptabelt att många
              människor dör i en vårdkö. Därför måste arbetet med att förkorta
              köerna intensifieras.
            </seg>
            <seg xml:id="i-bbdd33d3e75c50c8-0">
              Vården av våra gamla och långvarigt sjuka är en stor utmaning
              för hela samhället. Några enkla lösningar finns inte, men jag
              vill dela med mig av några tankar och riktlinjer för hur vi som
              kristdemokrater ser på vårdfrågorna. Vården av våra äldre kommer
              att bli en huvudfråga för oss politiker under resten av 90-talet.
            </seg>
            <seg xml:id="i-c3ef10300a3cd288-0">
              Herr talman! Den svenska vården och omsorgen har byggts upp i
              stor politisk enighet och med ambition att erbjuda alla ett heltäckande
              skydd vid svår eller tillfällig sjukdom. Allt har varit gott och
              väl så länge ökade resurser kunde tillföras när behoven växte.
              Under 80-talet har det statsfinansiella läget tvingat fram ekonomiska
              restriktioner. Resurserna har inte längre kunnat öka i takt med
              kraven.
            </seg>
            <seg xml:id="i-d5db42aea7ffc9a0-0">
              Vid jämförelser med sjukvårdskostnader i andra länder måste beaktas
              att Sverige har världens äldsta befolkning. Dessutom kan jag som
              representant för Kalmar län konstatera att vårt län i procent
              räknat har klart fler äldre personer än genomsnittet i landet.
              I vårt län är hela 9,4 % över 75 år, medan riksgenomsnittet är
              7,9 %.
            </seg>
            <seg xml:id="i-8fe46b1e5786019a-0">
              Utvecklingen under den senaste tioårsperioden har inneburit att
              resurser för vården och omsorgen krympt i förhållande till behoven.
              Till en början kunde besparingar mötas med effektiviseringar och
              utan större återverkningar på vårdens kvalitet. Fortfarande är
              meningsfulla effektiviseringar möjliga. Dessa kommer att underlättas
              genom avreglering, mångfald och alternativa driftformer. Mer av
              flexibilitet kommer också i andra avseenden att förbättra vården
              och ge patienten ett ökat inflytande på sjukvården.
            </seg>
            <seg xml:id="i-1864a76bba2bfd3c-0">
              Herr talman! I vården och omsorgen av svårt och långvarigt sjuka
              människor och av de allra äldsta måste alla erkänna att endast
              begränsade effektiviseringsvinster är möjliga. Dessutom kommer
              behoven att öka påtagligt inom dessa vårdformer fram till år 2000.
              Antalet 80-åringar beräknas öka med hela 28 % och 85-åringarna,
              de som är i störst behov av vård och omsorg, med 40 %. De äldre
              mår bättre, men omfattningen av kroniska ålderssjukdomar minskar
              inte. Detta faktum, som ibland förtigs, leder till ett ökat behov
              av vårdplatser. Åldersutvecklingen visar på ett behov av att öka
              antalet platser på exempelvis ålderdomshem med 30 %, på långvården
              och sjukhemmen med 25 %, inom servicebostäder med 20 %, inom den
              specialiserade vården med 13 % och inom hemsjukvården med 15 %.
            </seg>
            <seg xml:id="i-fbafa87738b1552b-0">
              Dessa siffror som jag redovisar är hämtade från en bilaga till
              Pensionsutredningen. Denna statistik är inte enbart siffror, utan
              bakom varje siffra finns det en människa av kött och blod med
              vårdbehov. Pensionsutredningens uppgifter är en viktig faktor
              för oss som politiska beslutsfattare under 90-talet. Det har under
              80-talet funnits en trend att minska antalet vårdplatser, eftersom
              det skulle höja kvaliteten inom sjukvård och äldreomsorg. Verkligheten
              är ofta den motsatta. Därför gäller det att arbeta för en mångfald
              av vård och boendealternativ, så att den enskilde verkligen får
              valmöjligheter.
            </seg>
            <seg xml:id="i-481517008c761f09-0">
              Vi måste skapa valfrihet inom vård och omsorg. Låt vårdpengarna
              följa patienten. Låt nya vårdproducenter, privata och kooperativa,
              visa vad de kan erbjuda.
            </seg>
            <seg xml:id="i-0facc31601868615-0">
              För att skapa trygghet och valfrihet måste de små akutsjukhusen
              med god geografisk spridning finnas kvar, medan den högspecialiserade
              vården ges vid regionsjukhusen.
            </seg>
            <seg xml:id="i-64d930dcc2c4372f-0">
              Hälsohem och s.k. alternativ medicin är också viktiga komplement
              till den traditionella vården.
            </seg>
            <seg xml:id="i-92bc587bc5b497fb-0">
              Full behovstäckning är något som vi av etiska skäl måste se till
              att alla gamla kan få inom vård och omsorg.
            </seg>
            <seg xml:id="i-4fdffba267a6688b-0">
              Avslutningsvis, herr talman, vill jag stryka under det regeringen
              har sagt i regeringsförklaringen, nämligen att välfärdspolitiken
              inte alltid fungerar bra och att staten måste ha det yttersta
              ansvaret för att alla skall ges en grundläggande trygghet vid
              sjukdom och ålderdom.
            </seg>
            <seg xml:id="i-42baf693910903ba-0">
              Jag vill avsluta med att önska Bo Könberg lycka till i ett viktigt
              arbete som statsråd.
            </seg>
            <seg xml:id="i-4b5e7cb7b4f93b54-0">
              Detta är ett citat av mig själv.
            </seg>
            <seg xml:id="i-2b4966c42d7589f3-0">
              När jag läste det förra veckan kände jag mig faktiskt ganska
              stolt över mig själv. Har ni gjort det någon gång? Man kan känna:
              Yes! Jag vet i dag att hade vi haft några fler år med alliansregeringen
              som släpper fram valfrihet hade vi hunnit längre, men vi har hunnit
              en bra bit.
            </seg>
            <seg xml:id="i-dc52461650dc47b3-0">
              Nu ska jag berätta en hemlighet för er. Vi har bestämt att fortsätta
              att regera i alliansregeringen. Ni behöver inte sprida det så
              långt ifall det väcker irritation. Men det känns så bra att fortsätta
              på en inslagen linje.
            </seg>
            <seg xml:id="i-ddd4d7a2bfce83ab-0">
              Fru talman! Förlåt att jag har dragit över min talartid med ungefär
              tre minuter. Jag brukar inte göra det. Men jag har en sådan oerhörd
              önskan att skicka med er andra som ska fortsätta det här arbetet
              att ni inte ska glömma de människor som inte själva kan, orkar
              eller vågar tala för sig. Det är personer med nedsatt autonomi,
              våra gamla, våra mycket gamla personer som vi har. Det är dem
              som regeringen i full enighet beslutade för tolv år sedan att
              sätta i prioriteringsgrupp ett.
            </seg>
            <seg xml:id="i-a2ca37c29f27f3c7-0">
              Därför, fru talman, yrkar jag med glädje bifall till förslagen
              i båda betänkandena och önskar er alla allt gott.
            </seg>
            <seg xml:id="i-ac798b9bf6958b06-1">
              (Applåder)
            </seg>
          </u>
          <note xml:id="i-03168efe5446322d-0">
            I detta anförande instämde Rosita Runegrund (kd).
          </note>
          <u who="margareta_palsson_933b97" prev="cont" xml:id="i-58858bdc75c990a0-0">
            <seg xml:id="i-f7081af8c23bfd8d-0">
              (ANDRE VICE TALMANNEN: Vi tackar för den 18-åriga nostalgiberättelsen.)
            </seg>
          </u>
          <note type="speaker" xml:id="i-65490dfcfff572fb-0">
            Anf. 108 ANN ARLEKLO (s) replik:
          </note>
          <u who="ann_arleklo_ea1b7a" xml:id="i-95cb06bcac172d31-1">
            <seg xml:id="i-a839bd420d550606-0">
              Fru talman! Jag tar inte replik på Chatrine Pålsson Ahlgrens
              gamla anförande. Det var intressant att höra om det, men jag vill
              att vi går tillbaka till psykiatrin.
            </seg>
            <seg xml:id="i-026be53f42559a00-0">
              Vi har alla i utskottet tagit del av redovisningen av alla förslag
              i Psykiatriutredningen som presenterades för tre år sedan. Regeringen
              vill fortsätta att utreda. Man vill se över. Man ger kortsiktiga
              stimulanspengar, eller som Göran Hägglund sade till mig i våras
              i en debatt: morotspengar.
            </seg>
            <seg xml:id="i-0b91ce9ee7a78e31-0">
              Vi vill till skillnad från regeringen lagstifta. Vi vill förstärka
              ute i verksamheterna, för de verksamheterna kan inte vänta längre.
            </seg>
            <seg xml:id="i-397674692d36e301-0">
              Jag tar ett exempel. Ska den förstärkta vårdgarantin inom barn-
              och ungdomspsykiatrin kunna bli en verklighet krävs det kraftfulla
              åtgärder för att omgående få till stånd en samordning av olika
              aktörer för att de ska kunna fungera som första linjens sjukvård
              och därmed kunna avlasta barn- och ungdomspsykiatrin. Det är det
              som är poängen.
            </seg>
            <seg xml:id="i-e34bed83e8d7350b-0">
              Det räcker enligt min mening inte med att regeringen föreslår
              att man tar fram ett antal praktiskt fungerande modeller för samverkansmetoder
              som man skriver. Det arbetet kommer inte att göras på en kafferast.
              Det kan jag inte tänka mig. Det kommer att ta år att jobba med
              detta. Sedan ska det tillbaka hit, och sedan ska det ut i verksamheterna.
            </seg>
            <seg xml:id="i-c5d1eb14356f6aa8-0">
              Det innebär att det inte kommer att hända något på väldigt länge.
              Då undrar jag hur det kommer att bli med den förstärkta vårdgarantin.
              Vi vill till skillnad från regeringen ha ett nationellt ställningstagande
              för en sammanhållen modell för tidiga insatser och en första linjens
              vård till barn och ungdomar.
            </seg>
            <seg xml:id="i-7ea9a2bd3c46d867-0">
              Fru talman! Jag undrar varför det är så svårt för regeringen
              att ta beslut om de här konkreta åtgärderna, de åtgärder som når
              ut i verksamheterna och där gör en skillnad.
            </seg>
          </u>
          <note type="speaker" xml:id="i-3df9d05d413f1fea-0">
            Anf. 109 CHATRINE PÅLSSON AHLGREN (kd) replik:
          </note>
          <u who="margareta_palsson_933b97" xml:id="i-0ff90a71172aea2a-0">
            <seg xml:id="i-b3e347f0cca75de5-0">
              Fru talman! Vi har en situation där landstinget i det här fallet
              är sjukvårdshuvudman. Kommunerna har sitt ansvar inom psykiatrin
              när det gäller sysselsättning och boende. Det är en tingens ordning,
              det så kallade kommunala självstyret, som gör att man förutsätter
              att man arbetar tillsammans inom de här områdena. Man kan som
              Göran Hägglund kalla det för morotspengar. Det är stimulanspengar.
            </seg>
            <seg xml:id="i-6d768b876e3984bc-0">
              Jag har inte hört att Socialdemokraterna vill ha en nationell
              sjukvård, en statlig sjukvård. Då är det de överenskommelser som
              vi gör med Sveriges Kommuner och Landsting som ligger till grund
              för detta arbete. Vi har sett att det vi kan komma överens om
              tillsammans nationellt och mellan kommuner och landsting och det
              som växer underifrån har de bästa förutsättningarna att lyckas.
              Det är ändå på plats man måste forma det här.
            </seg>
            <seg xml:id="i-c4cbc619653379f6-0">
              Men regeringen är oerhört tydlig med att vi måste ha en vårdgaranti.
              Därför har vi skickat med pengar ut till landstingen, vårdgarantimiljarden.
              Göran Hägglund, statssekreterare Karin Johansson och medarbetare
              har åkt runt i alla landsting för att prata om just den kömiljarden.
            </seg>
            <seg xml:id="i-2ae0aed987e7195e-0">
              Här måste vi se till att vi tar det ena förslaget efter det andra
              och ser till att det blir verklighet. Det har regeringen insett.
              Vi följer upp hur det verkligen går.
            </seg>
          </u>
          <note type="speaker" xml:id="i-08d2b47db4692dc5-0">
            Anf. 110 ANN ARLEKLO (s) replik:
          </note>
          <u who="ann_arleklo_ea1b7a" xml:id="i-95cb06bcac172d31-2">
            <seg xml:id="i-e40453b58126933e-0">
              Fru talman! I alla dokument som jag har läst från regeringen
              som gäller barn och unga med psykiska bekymmer står det att läsa
              att det är för regeringen ett prioriterat område. Det gläder mig,
              och så långt tycker jag att allt är bra.
            </seg>
            <seg xml:id="i-f3e7c4544d999724-0">
              Men samtidigt har regeringen inte på något sätt haft en långsiktighet
              i de beslut som har tagits de här tre åren. Med den kärva ekonomi
              som både kommuner och landsting står mitt i med besparingar och
              neddragningar, hur tror ni i allianspartierna att det kommer att
              bli några kraftfulla satsningar?
            </seg>
            <seg xml:id="i-182f6d5eb7b2cabd-0">
              För det krävs enligt min mening att regeringen visar tydligt
              att det här är ett prioriterat område, att man ger tydliga signaler
              om långsiktig och systematisk satsning. För att uppnå permanenta
              förbättringar krävs samverkan och långsiktighet. För att komma
              dit behövs det en samlad och långsiktig plan för hela psykiatrins
              framtid samtidigt som resurstillskott måste vara permanenta. Då
              duger det inte att presentera projekt-, stimulans- och morotspengar.
            </seg>
          </u>
          <note type="speaker" xml:id="i-6d273c1ab3fa9f7d-0">
            Anf. 111 CHATRINE PÅLSSON AHLGREN (kd) replik:
          </note>
          <u who="margareta_palsson_933b97" xml:id="i-0ff90a71172aea2a-1">
            <seg xml:id="i-e468114cf8ee01ef-0">
              Fru talman! Vi har fyraåriga mandatperioder. Regeringen har avsatt
              pengar, i den mån man kan göra det, fram till 2012. Det vet Ann
              Arleklo väl om. Det är ett sätt att visa att det inte räcker med
              vare sig 2010 eller 2011, utan vi måste fortsätta.
            </seg>
            <seg xml:id="i-233a63ebf0b7569a-0">
              Samtidigt måste landsting och kommuner ta detta på allvar, eftersom
              detta är huvuduppgiften för kommuner och landsting. Därför ska
              staten ge stimulanspengar, och riksdagen ska fatta beslut om detta.
            </seg>
            <seg xml:id="i-ae63956204aca22d-0">
              Jag håller med om en långsiktig satsning, men det är också viktigt
              rent långsiktigt att vi har evidensbaserade metoder. Det är viktigt
              att vi ser till att utbildningssituationen gör att vi har kunniga
              människor inom psykiatrin, att vi har barnpsykologer och barnpsykiatriker
              och att vi har sjuksköterskor som är specialutbildade. Det finns
              en rad frågor. Det handlar också om kvalitetsuppföljningar.
            </seg>
            <seg xml:id="i-932ecfb747077735-0">
              Jag menar att det har denna regering gjort. Det är inte roligt
              att behöva säga det i den sista replikomgången här, men tyvärr
              missade den socialdemokratiska regeringen detta under så många
              år. Vi har fått bygga upp delvis nya system så vi kan följa upp
              det. Här är ett exempel på hur bra det kan gå: Jag tror att det
              var 1982 som man satsade på ett barncancerregister. Då räddade
              man ett av fyra barn. Vi har kunnat följa detta framåt, och i
              dag räddas tre av fyra.
            </seg>
            <seg xml:id="i-8c66c168fbbc9941-0">
              Jag tror att vi måste ha det på det sättet att vi vet vilka metoder
              som fungerar och vilka som inte fungerar.
            </seg>
          </u>
          <note type="speaker" xml:id="i-b0bb2e677b5796ce-0">
            Anf. 112 GUNNEL WALLIN (c):
          </note>
          <u who="gunnel_wallin_e539c0" xml:id="i-3ab5a8ca76c979f3-1">
            <seg xml:id="i-7eec761f6ec4fb1b-0">
              Fru talman! Jag konsulterade den som har suttit 18 år i riksdagen
              om hur man skulle använda tekniken, men det området har hon inte
              tagit till sig riktigt, Chatrine Pålsson Ahlgren.
            </seg>
            <seg xml:id="i-2db6446f07c49cda-0">
              Jag glömde i mitt anförande att tacka dig, Chatrine, och när
              jag nu lyssnade på ditt anförande får jag säga att du var förutseende
              redan då, 1991. Hade fler lyssnat på det hade vi kanske inte varit
              i den här situationen just nu när det gäller psykiatrin.
            </seg>
            <seg xml:id="i-f08114b04c000099-0">
              Det är bra med historiska tillbakablickar när man ska ta steg
              framåt. Tack, Chatrine Pålsson Ahlgren, för dina insatser! Du
              fanns inom mitt område även för länge sedan, och vi kommer att
              sakna dig och din kompetens, din samarbetsvilja och inte minst
              din humor i debatten. Tack så mycket!
            </seg>
          </u>
          <note type="speaker" xml:id="i-40af923b3a897904-0">
            Anf. 113 CHATRINE PÅLSSON AHLGREN (kd) replik:
          </note>
          <u who="margareta_palsson_933b97" xml:id="i-0ff90a71172aea2a-2">
            <seg xml:id="i-1568a5ee6054dc6e-0">
              Fru talman! När det gäller den tekniska utvecklingen finns det
              mycket mer att önska, och jag får väl ägna lite tid under pensionen
              och lära mig mer om den.
            </seg>
            <seg xml:id="i-b3a62cdca41737c4-0">
              Tack så hemskt för de värmande orden! Det känns bra att veta
              att vi är många som arbetar för samma mål. Jag tror att det ger
              resultat, men jag vill också skicka med Gunnel Wallin att man
              ibland måste ha tålamod. I dag kan jag säga att efter 18 år är
              man möjligen myndig som riksdagsledamot, men även när man är myndig
              har man mer att lära.
            </seg>
            <seg xml:id="i-a94235ba08db5faa-0">
              Tack så mycket!
            </seg>
          </u>
          <note xml:id="i-2a1f598e71b17095-3">
            Överläggningen var härmed avslutad.
          </note>
          <note xml:id="i-3db7d657ddca9384-0">
            12 § Norden
          </note>
          <note xml:id="i-b1d0b009d8723ac8-4">
            Föredrogs
          </note>
          <note type="speaker" xml:id="i-79045cd03adc9b94-0">
            Anf. 114 SINIKKA BOHLIN (s):
          </note>
          <u who="sinikka_bohlin_caca82" next="cont" xml:id="i-1157bf017b67278f-0">
            <seg xml:id="i-ea499e68775fb134-0">
              Fru talman! Det gläder mitt gamla hjärta att det är 14 riksdagsledamöter
              som har anmält sig till den här lite speciella debatten som handlar
              om vad som hände i Nordiska ministerrådet förra året och vad som
              händer i Nordiska rådet som i vissa sammanhang också kallas samtalsklubb.
              Vad gjorde vi förra året?
            </seg>
            <seg xml:id="i-27793d174e1dbe93-0">
              Men politiken tar liksom inte slut vid årsskiftena, utan jag
              kommer att uppehålla mig lite grann kring det som varit, det som
              är och det som eventuellt komma skall.
            </seg>
            <seg xml:id="i-8ce72084003dd73e-0">
              Nordiska rådet har antagit ett långsiktigt ramprogram Norden
              i världen, världen i Norden. Med detta som grund kan varje ordförandeland,
              i år Sverige, göra sitt eget program. Jag tänkte kommentera lite
              om vad det nordiska samarbetet innebär för oss som sitter i Nordiska
              rådet. Nästa vecka har vi nämligen i den här salen Nordiska rådets
              årliga session tillsammans med ministerrådet.
            </seg>
            <seg xml:id="i-0141792af487e483-0">
              Vi har valt tre ledord: gemenskap, grannskap och globalisering.
              Utöver dessa områden sade vi också att vi vill förbättra dialogen
              mellan Nordiska rådet och Nordiska ministerrådet, och därför vill
              jag här och nu tacka samarbetsministern för en väldigt bra dialog
              både förra året när ni hade ordförandeskapet i Nordiska ministerrådet
              men också i år när vi har haft den stora lyckan att få vara ordförande
              i Nordiska rådet. Ett stort tack!
            </seg>
            <seg xml:id="i-e870f61c6b5545d5-0">
              Vi har också försökt hitta ut från detta hus och träffa till
              exempel föreningen Norden och andra organisationer som arbetar
              med Nordiska rådet.
            </seg>
            <seg xml:id="i-bf579e4bc52eea08-0">
              Några ord om gemenskap: I alla frågor som vi har att hantera
              försöker vi hitta den nordiska nyttan, alltså den nytta som finns
              för våra medborgare som bor, arbetar och lever i Norden. Den stora
              frågan ända sedan början har egentligen varit gränshinder. Vi
              vill att alla människor som bor i Norden lätt ska kunna flytta
              mellan länder för att arbeta, studera och leva. För att avskaffa
              gränshindren har vi sedan förra året haft gränshindersforum som
              varje år ska rapportera till statsministrarna vad som händer.
              Naturligtvis har vi lyckats avskaffa en del gränshinder, men tyvärr,
              fru talman, är vi i de nordiska länderna ibland duktiga på att
              skapa nya hinder eftersom vi inte ser efter i de lagar som stiftas
              om de kan skapa nya hinder. Det handlar också om att EU-direktiven
              implementeras olika i olika nordiska länder, och även det kan
              skapa nya hinder.
            </seg>
            <seg xml:id="i-21f1be5df211b478-0">
              Det här arbetet lär alltså aldrig ta slut, vare sig Nordiska
              rådet finns eller inte.
            </seg>
            <seg xml:id="i-fe2d88631e8f5b66-0">
              Det vi också har arbetat med väldigt mycket det här året är språket
              och kulturen. Vi har jobbat tillsammans med Norden i fokus och
              Norges ambassad om Nordenkunskap och den nordiska språkförståelsen.
              Förankringen i riksdagen syns i många motioner som vi tar, och
              de frågor som vi hanterar i Nordiska rådet vill vi försöka föra
              in i diskussionen också i det här huset.
            </seg>
            <seg xml:id="i-b4257976339d2467-0">
              Som inledning inför vår session i nästa vecka ska vi redan på
              fredag kväll inviga de nordiska kulturdagar som ska pågå från
              den 23 till den 28 oktober och som heter Så in i Norden. Det kommer
              alltså att finnas nordisk kultur i Helsingfors för alla som vill
              ta del av den, från isländsk mat till finländsk tango.
            </seg>
            <seg xml:id="i-3424ad74f01ebb63-0">
              När det gäller grannskap har det hänt väldigt mycket sedan Nordiska
              rådet bildades 1952. Vi fyller faktiskt snart 60 år. Därför har
              grannskapsarbetet blivit viktigare och viktigare. Vi har samarbete
              med baltiska länder och med nordvästra Ryssland, och vi har också
              börjat glänta lite grann på dörren till Vitryssland. Vi har haft
              några rundabordssamtal med vitryssarna i Vilnius. Vi har också
              försökt satsa på de yngre politikerna i Norden och hade ett seminarium
              i Murmansk för dem för att man skulle lära sig att förstå och
              acceptera varandra och också hitta områden där man kan samarbeta.
            </seg>
            <seg xml:id="i-27514875978ca227-0">
              Vi har också väldigt noga följt det internationella polaråret
              och haft ett antal seminarier här i riksdagen. Vi har försökt
              att lyfta upp kunskapen om vad det egentligen är som händer längst
              uppe i norr. Det har varit väldigt välbesökta kunskapsseminarier
              till glädje för många i det här huset men också utanför.
            </seg>
            <seg xml:id="i-390d95bfd66e02b5-0">
              Den sista delen är globalisering, och det är ibland lite svårt
              att definiera vad man egentligen menar med en globaliserad värld.
              Det handlar på något sätt också om närhet och samarbete. Våra
              statsministrar tog ett globaliseringsinitiativ, och i början väckte
              det lite irritation eftersom den dialog som vi så gärna vill ha
              med Nordiska ministerrådet liksom försvann där någonstans.
            </seg>
            <seg xml:id="i-04c1e44f27d3f537-0">
              Men i den dialog vi har fört i år har vi försökt ställa kravet
              att när man gör sådana här saker ska man ha tydliga mål. Vad vill
              Nordiska ministerrådet med det här? Var finns den nordiska nyttan?
              Man ska också kunna följa upp frågorna och om vi fick tillbaka
              nyttan, precis som när vi diskuterar alla de 1 800 projekt vi
              och ministerrådet har. Var finns den nordiska nyttan?
            </seg>
            <seg xml:id="i-16239c8121140a3a-0">
              Arbetet tar aldrig slut.
            </seg>
            <seg xml:id="i-868bc51a21e1e671-0">
              Inför vår session har vi planerat ett stort seminarium som också
              är i Kulturhuset på måndag. Det handlar om vägen till klimattoppmötet
              i Köpenhamn. Det gör vi tillsammans med NIB och Nefco. Vi har
              i dag 450 anmälningar till detta seminarium, och lokalen tar 450
              personer så det är närmast succé.
            </seg>
            <seg xml:id="i-ca933bc7569469e2-0">
              Vi har också tillsammans med Föreningen Norden och Norden i Fokus
              haft olika seminarier som handlat om det nya i det nordiska sammanhanget,
              alltså den säkerhetspolitiska utvecklingen i regionen och utökat
              säkerhets- och försvarssamarbete i Norden. De här frågorna kommer
              också att vara aktuella under vår session. Säkerhetspolitik, Europafrågan
              och gränshinder kommer att vara de stora debattfrågorna.
            </seg>
            <seg xml:id="i-a1adbee7f5e9d23d-0">
              Jag skulle vilja avsluta, fru talman, med att läsa från Eva Franchells
              bok Väninnan . Den har tidigare använts här i huset för att till
              exempel göra KU-anmälningar.
            </seg>
            <seg xml:id="i-f5c7b9cb13832dd1-0">
              Berit alltså Berit Andnor är även nordisk minister, och jag som
              alltid har gjort mig lustig över Nordiska rådet tycker att det
              är jättekul. Sverige blir ordförandeland och under våren tar de
              nordiska frågorna mycket tid. Hur kan vi förenkla för de danskar
              som bor i Sverige men jobbar i Danmark, till exempel? Var ska
              de betala kommunalskatt? Vad händer om de blir arbetslösa? Vi
              har en presskonferens i riksdagen och det kommer ett tjugotal
              journalister. Till en presskonferens om Nordiska rådet! Det måste
              vara snudd på rekord.
            </seg>
            <seg xml:id="i-1fdbb136cc13f37f-0">
              I morgon kommer också ett tiotal journalister till vår presslunch.
              Så dåliga är vi inte i Norden.
            </seg>
          </u>
          <note xml:id="i-ee4e906f8482e30b-0">
            Med dessa ord, fru talman, yrkar jag bifall till förslaget i
            betänkandet.
          </note>
          <note xml:id="i-64850d8e8eb70a1b-0">
            I detta anförande instämde Lars Wegendal (s) och Ann-Kristine
            Johansson (s).
          </note>
          <note xml:id="i-ca82fd89954aeb7e-0">
            Ajournering
          </note>
          <note xml:id="i-ab0e9de6e2e188cb-0">
            Kammaren beslutade kl. 15.51 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="sinikka_bohlin_caca82" prev="cont" xml:id="i-af97df9d71e308bf-0">
            <seg xml:id="i-1af492b70f0ce6f4-0">
              Återupptagna förhandlingar
            </seg>
          </u>
          <note xml:id="i-2658c021ce1ff92d-0">
            Förhandlingarna återupptogs kl. 16.00.
          </note>
          <note xml:id="i-2993ea028e04e864-0">
            13 § Beslut om ärenden som slutdebatterats vid dagens sammanträde
          </note>
          <note xml:id="i-2c9b7eec53c4720c-0">
            Punkt 3
          </note>
          <note xml:id="i-8af569383dce10ca-0">
            Punkt 10
          </note>
          <note xml:id="i-86eabfe34dc41c8a-0">
            Punkt 20
          </note>
          <note xml:id="i-8ae49c8aba2632d8-0">
            Punkt 21
          </note>
          <note xml:id="i-7d18f14b6a408485-0">
            Punkt 24
          </note>
          <note xml:id="i-b9634eb8a3cb5c19-0">
            Övriga punkter
          </note>
          <note xml:id="i-9e7bcb64f2c20ca5-1">
            Punkt 1
          </note>
          <note xml:id="i-b9634eb8a3cb5c19-1">
            Övriga punkter
          </note>
          <note xml:id="i-9e7bcb64f2c20ca5-2">
            Punkt 1
          </note>
          <note xml:id="i-b9634eb8a3cb5c19-2">
            Övriga punkter
          </note>
          <note xml:id="i-9e7bcb64f2c20ca5-3">
            Punkt 1
          </note>
          <note xml:id="i-1d120c31536f61cc-1">
            Punkt 2
          </note>
          <note xml:id="i-25cf4903472d6b77-0">
            14 § (forts. från 12 §) Norden (forts. UU3)
          </note>
          <note type="speaker" xml:id="i-9c67423863ff532e-0">
            Anf. 115 LISBETH GRÖNFELDT BERGMAN (m):
          </note>
          <u who="lisbeth_gronfeldt_bergman_e86457" xml:id="i-5deead0f039fd7d1-0">
            <seg xml:id="i-f36e1f1dcd06ce6c-0">
              Fru talman! Den övergripande tanken med Nordiska rådet är nordisk
              nytta för våra 25 miljoner medborgare i Norden. Därför måste det
              nordiska samarbetet syfta till att underlätta för människor, varor
              och tjänster att passera våra gränser.
            </seg>
            <seg xml:id="i-91431595fa40bea9-0">
              Mot denna bakgrund är undanröjande av gränshinder centralt i
              Nordiska rådet. Därför är det också glädjande att se att arbetet
              fortskrider i rätt riktning. Inte mindre än 18 frågor om gränshinder
              har lösts under 2008 och 2009. Som exempel kan nämnas att det
              nu är möjligt för sjukskrivna pendlare som blir arbetslösa att
              ha a-kassa i Sverige, att mer likartade krav på lastbilar har
              införts, att räddningstjänsterna kan samverka bättre och att en
              gemensam nordisk märkning av mat gjort det lättare för konsumenterna
              att känna igen vad som är sund mat.
            </seg>
            <seg xml:id="i-c07ccdc30ac25955-0">
              Allt fler människor flyttar, pendlar, studerar, arbetar och bedriver
              näringsverksamhet i ett annat nordiskt land. Detta ska vara fullt
              möjligt utan att människor riskerar att hamna mellan stolarna
              på grund av oklara lagar och regler. Mot den här bakgrunden är
              det särskilt glädjande att de nordiska samarbetsministrarna på
              svenskt initiativ nu har enats om att samtliga nordiska ministerråd
              från och med nästa år ska ha gränshinder som en fast punkt på
              dagordningen på sina möten.
            </seg>
            <seg xml:id="i-1052c852e6f416bb-0">
              Till detta kommer även att Nordiska ministerrådet ska stärka
              samarbetet med Gränshindersforum plus att det land som är ordförande
              i Nordiska ministerrådet får ansvaret att kontinuerligt redogöra
              för vilka gränshinder som har tagits bort. Vägen till ett öppnare
              Norden förutsätter att gränshinderarbetet intensifieras.
            </seg>
            <seg xml:id="i-3cdc1c8ade39827f-0">
              Fru talman! Villkoren för att driva företag i Norden är enligt
              internationellt erkända mätningar bland de bästa i världen. Trots
              detta finns det mycket som kan bli ännu bättre. Vi är ständigt
              tvungna att förhålla oss till risker och utmaningar för näringslivet.
              Några av dem kommer till exempel från samhällsrelaterade förändringar
              som globaliseringen, som vi brukar kalla det.
            </seg>
            <seg xml:id="i-8943c705f2ac4bd9-0">
              Jag vill understryka de möjligheter som globaliseringen ger till
              vår del av världen om vi tar vara på dem, om vi kraftsamlar genom
              utbildning, forskning, företagskluster och investeringskapital,
              om vi samverkar i regioner, om vi satsar på innovativ kraft och
              innovationer och uppmuntrar nya uppfinningar. Vi ligger i framkant
              på många områden, till exempel miljöteknik, informationsteknik,
              medicinsk teknik för att nämna några. Att det blir lättare att
              verka för det nordiska näringslivet som redan finns är naturligtvis
              jättebra. Men ibland glömmer man bort att det även krävs incitament
              att skapa kreativitet och entreprenörsanda så att fler vill starta
              och driva egna företag. Det finns många olika sätt att främja
              lusten att starta eget. Även på detta område måste det vara möjligt
              att lära av varandra.
            </seg>
            <seg xml:id="i-6077d8faa12fea60-0">
              Den som startar ett företag ska inte behöva ha hög utbildning
              och ett stort startkapital. Det ska vara möjligt ändå. Med detta
              menar jag att man inte löser alla problem genom bara toppforskning
              och högre utbildning trots att det är jättebra initiativ. Det
              handlar också om att väcka människors entreprenörslust.
            </seg>
            <seg xml:id="i-5f8989195a38cf66-0">
              Ett annat exempel som jag tycker skulle vara bra för att underlätta
              framför allt för konsumenter och förbättra för miljön i Norden
              är ett gemensamt pant- och retursystem. Nordbor tar i dag in stora
              mängder flaskor och burkar från andra länder, men eftersom de
              inte omfattas av pantsystemet i hemlandet når en stor del av dessa
              aldrig återvinningsstationerna. Vi hittar dem i stället i naturen
              och på andra ställen där de inte borde vara.
            </seg>
            <seg xml:id="i-ecf0041212957202-0">
              I ett första steg borde vi kunna införa ett pantsystem för Danmark,
              Sverige, Finland och Norge. Ett sådant system för återvinning
              skulle ge vinster för såväl miljön och konsumenterna som den inre
              marknaden. Detta är ett förslag som diskuteras och har diskuterats
              de senaste åren.
            </seg>
            <seg xml:id="i-df001cd5877bf031-0">
              En annan fråga som vi har drivit i näringsutskottet är en gemensam
              nordisk handlingsplan för en klimatvänlig transportpolitik. Det
              handlar självfallet mycket om infrastruktur men också om att transportområdet
              måste ses som en helhet. Transporter måste samordnas så att effektiva
              åtgärder kan sättas in för att exempelvis få ned koldioxidutsläppen,
              så att stråk för godstransporter kan skapas i hela Norden, främst
              då naturligtvis i Danmark, Sverige, Norge och Finland med knytningar
              också österut. Det är något som borde effektivisera godstransporterna
              men också innebär ökade möjligheter till överflyttning av gods
              från väg till järnväg och till vattenväg, allt för miljön och
              klimatet men också för människor och för möjligheterna för vårt
              näringsliv att blomstra.
            </seg>
            <seg xml:id="i-59afff300490f744-0">
              Fru talman! Det är också viktigt för Norden att ha ett bra samarbete
              med alla länder runt Östersjön. Genom Nordiska rådet och Nordiska
              ministerrådet har de nordiska länderna satt sitt tydliga avtryck
              på EU:s Östersjöstrategi. Syftet med strategin är att stärka samarbetet
              mellan medlemsstaterna i Östersjöregionen, göra regionen mer tillgänglig
              och attraktiv och öka regionens trygghet och säkerhet. Det aktiva
              arbete som gjorts inom Norden för att avskaffa gränshinder kan
              de nordiska länderna i sin tur bidra med för att skapa en smidigare
              inre marknad kring Östersjön.
            </seg>
            <seg xml:id="i-42dfaed31de14545-0">
              De utmaningar som Östersjöregionen ställs inför är många. Det
              vore därför oklokt att inte dra nytta av det samarbete som länge
              funnits mellan de nordiska länderna, Estland, Lettland och Litauen
              men också nordvästra Ryssland. Gränshindren nämns faktiskt i Östersjöstrategin
              uttryckligen som ett hinder för ökat välstånd i regionen. Östersjöstrategin
              bör, som Nordiska rådet tidigare framhållit, också samordnas med
              den nordliga dimensionen som utgör det gemensamma ramverket för
              jämbördigt och ömsesidigt samarbete mellan EU, Ryssland, Norge
              och Island.
            </seg>
            <seg xml:id="i-2efb988a6e90f8e5-0">
              Östersjösamarbetet bör stärkas så att sjösäkerhet, sjöfartsskydd,
              civil säkerhet, klimatförändringar och energieffektivitet samt
              arbetsmarknadsfrågor och sociala frågor kommer högt upp på Östersjöländernas
              dagordningar. På så vis kan vi gemensamt verka för att uppfylla
              Helsingforskommissionens handlingsplan för Östersjön som ju, som
              alla vet, går ut på att Östersjön senast år 2021 återfår en god
              miljöstatus. Vi hoppas på detta, men mycket arbete återstår. Framför
              allt får inte den nuvarande ekonomiska nedgången utgöra hinder
              för att fortsatt sträva efter detta, för att sträva efter höjda
              miljömål, ökade miljöresurser och ett påskyndande av miljökrav
              och miljöprojekt.
            </seg>
            <seg xml:id="i-31e58a66f54e66bd-0">
              Fru talman! En annan viktig fråga är att skapa relevanta åtgärder
              för att minska sjöfartens påverkan i Östersjön. Det finns redan
              ett gott samarbete inom ramen för den internationella sjöfartsorganisationen
              IMO, men det är centralt att vi vidareutvecklar de framsteg som
              gjorts på området.
            </seg>
            <seg xml:id="i-2deeaf57de0c4d14-0">
              Bara under de senaste tio åren har trafiken mångdubblats, och
              i dag rör sig minst 2 000 fartyg varje dygn i Östersjön. Det är
              förstås positivt med ökad kommunikation och integration mellan
              länderna, men det innebär också nya utmaningar.
            </seg>
            <seg xml:id="i-7d5e618306e69984-0">
              Kraven på de sjöövervakande myndigheterna att hantera katastrofer
              och miljöhot ökar. Därför krävs det bättre organisering och tillsyn
              av den ökande sjöfarten, i synnerhet av fartyg med farlig last
              som rör sig i miljöer med svåra vinterförhållanden. Detta är centralt
              om vi vill värna miljön, värna fisket, men även om vi vill intensifiera
              brottsbekämpningen i vårt närområde.
            </seg>
            <seg xml:id="i-b5ec2a7bc6fa9f63-0">
              Till sist, fru talman, några ord om budget förstås. Trots att
              det ofta råder konsensus kring många frågor i Nordiska rådet är
              det en återkommande punkt som vi i den konservativa gruppen har
              en annan uppfattning om, och det är budgeten. Verksamheten kostar
              907 291 000 danska kronor det är alltså budgeten för år 2010 och
              finansieras av våra skattebetalare. Då har skattebetalarna rätt
              att kräva en effektiv verksamhet. Därför föreslår den konservativa
              gruppen en budgetminskning med ett par procent, ca 18 miljoner
              danska kronor, samt en bättre genomlysning av de tusentals projekt
              som pågår. Det måste tydligt framgå vilken nordisk nytta varje
              projekt har och vilket konkret mål som eftersträvas. Dessutom
              måste varje färdigt projekts resultat redovisas för bedömning.
            </seg>
            <seg xml:id="i-ef676763cc2c2046-0">
              Om vi lyckas med detta kan vi göra Nordiska rådet effektivare
              och mer resultatinriktat, på det att Nordiska rådet kan bli en
              ännu tydligare aktör för ett starkt Norden i Europa i framtiden.
            </seg>
          </u>
          <note xml:id="i-ecb4d04eab479bd3-0">
            Därmed, fru talman, yrkar jag bifall till utskottets förslag
            att lägga redogörelsen till handlingarna samt avslå samtliga motioner.
          </note>
          <note type="speaker" xml:id="i-bc87746e9d6b8ddb-0">
            Anf. 116 STEFAN TORNBERG (c):
          </note>
          <u who="stefan_tornberg_ce5c0c" xml:id="i-107cd1b99fee6e0b-0">
            <seg xml:id="i-803bf365d84f5320-0">
              Fru talman! När Nordiska rådet nästa vecka genomför sin session
              i denna kammare är temat för det nordiska toppmötet Nordens roll
              i EU-samarbetet. Det är något som för oss i Sverige kan tyckas
              mycket naturligt med tanke på det fokus som just nu finns på EU-samarbetet
              på grund av det svenska ordförandeskapet. EU står minst sagt högt
              på den politiska svenska dagordningen med en snar slutratificering
              av Lissabonfördraget och förberedelserna inför klimatmötet i Köpenhamn.
            </seg>
            <seg xml:id="i-8f0bde29c36d1187-0">
              EU står också högt på den nordiska dagordningen inte minst efter
              att Island nyligen lämnade in sin ansökan om EU-medlemskap. Någon
              konkurrens mellan EU och det nordiska samarbetet finns inte. Snarare
              har insikten om betydelsen av ett stärkt samarbete mellan de nordiska
              länderna ökat i och med EU:s utvidgning.
            </seg>
            <seg xml:id="i-551b33e1d1e5a6f1-0">
              Ett stärkt nordiskt samarbete är viktigt och nödvändigt för att
              ta vara på de gemensamma möjligheter och utmaningar som globaliseringen
              innebär. Norden är redan i dag en vinnarregion i vår globaliserade
              värld, och genom ett än mer utvecklat samarbete inom forskning
              och utveckling, näringsliv, kultur och inte minst eliminering
              av gränshinder kan vår gemensamma konkurrenskraft stärkas ytterligare.
            </seg>
            <seg xml:id="i-a45065d8f620f6cb-0">
              Stoltenbergrapporten visar också att vi har mycket att vinna
              på ett förstärkt utrikes- och säkerhetspolitiskt samarbete mellan
              de nordiska länderna, något som var otänkbart att ens diskutera
              för ett antal år sedan.
            </seg>
            <seg xml:id="i-83035bac76d39ab1-0">
              Men vi i Norden har också svåra och viktiga miljöutmaningar i
              Arktis, i Östersjön och i nordvästra Ryssland, miljöutmaningar
              där vi i de nordiska länderna har ett särskilt ansvar för att
              leda och samordna arbetet för en aktiv miljö- och klimatpolitik.
            </seg>
            <seg xml:id="i-8903500c3a857604-0">
              Norden har under flera år varit en region med ett stort internationellt
              engagemang. Det officiella samarbetet i Nordiska rådet och Nordiska
              ministerrådet har däremot traditionellt präglats av viss inåtvändhet.
              Det nordiska samarbetets grundläggande dokument, Helsingforsavtalet,
              som undertecknades år 1962, är ett exempel på detta.
            </seg>
            <seg xml:id="i-684c9adce1442d94-0">
              Ett ökat fokus på politiskt samarbete med länder utanför Norden
              innebär inte att det samarbete som försiggår inom Norden nedprioriteras,
              tvärtom. På samma sätt som EU arbetar både med unionens interna
              ärenden och yttre relationer kan också de nordiska organisationerna
              Nordiska rådet och Nordiska ministerrådet göra detsamma i sitt
              arbete. EU måste vara en naturlig del av det nordiska samarbetet.
            </seg>
            <seg xml:id="i-644dedff85d092df-0">
              Redan i dag är de flesta frågor som behandlas i Nordiska rådet
              EU-relaterade på ett eller annat sätt. Havspolitik, fiske, energi
              och inte minst säkerhetspolitik är exempel på sådana frågor.
            </seg>
            <seg xml:id="i-1bb2e585e3694ffc-0">
              I dag finns det inte någon nordisk EU-politik, vilket riskerar
              att leda till en helt okoordinerad implementering av EU-lagstiftningen.
              Det kan komma att försvaga medborgarnas och näringslivets fria
              rörlighet något som vi i det nordiska samarbetet är särskilt stolta
              över. Vi behöver eliminera gränshinder mellan de nordiska länderna,
              inte åstadkomma fler.
            </seg>
            <seg xml:id="i-48472016de942926-0">
              EU-lagstiftningssamarbetet mellan de nordiska länderna måste
              därför stärkas. Det gäller processens alla faser, från lagberedning
              till implementering. När det gäller de nordiska parlamenten bör
              det finnas mer informationsutbyte och fler direkta kontakter mellan
              oss parlamentariker och självklart med de nordiska ledamöterna
              i Europaparlamentet. Dessa kontakter borde vara en del av vår
              parlamentariska vardag.
            </seg>
            <seg xml:id="i-4203985b6fcc5728-0">
              Fru talman! Nordiska rådet borde kunna fungera som en motor för
              ett sådant förstärkt parlamentariskt EU-samarbete. Jag ser framför
              mig att Nordiska rådet får en mer specifik roll inom den parlamentariska
              EU-samordningen. För att detta ska vara möjligt behöver Nordiska
              rådet ett nytt mandat inom vilket organisationens EU-roll tydligt
              definieras och arbetsformen förnyas så att det blir praktiskt
              möjligt att bedriva ett mer proaktivt EU-arbete.
            </seg>
            <seg xml:id="i-b5fadc88e6343716-0">
              Om detta inte sker och Nordiska rådet även fortsättningsvis har
              en utomstående roll i de nordiska parlamentens EU-arbete kommer
              ett av de viktigaste samarbetsområdena för de nordiska länderna,
              EU, att stå utanför det officiella nordiska parlamentariska samarbetet.
              Kan det verkligen vara ändamålsenligt? Kan en regional politisk
              organisation i dag över huvud taget existera utan att engagera
              sig i Europapolitik? Enligt min mening är svaret nej.
            </seg>
            <seg xml:id="i-8b2ac86f05bcda65-0">
              Fru talman! Som Sinikka Bohlin berättade tidigare fyller det
              nordiska samarbetets grundläggande avtal, Helsingforsavtalet,
              60 år 2012. Självklart ska vi uppmärksamma jubileet, men fokus
              måste finnas på framtiden. Vad är och blir det nordiska samarbetets
              roll i EU? Hur ska vi samordna de nordiska parlamentens EU-arbete?
              Vilken roll ska Nordiska rådet spela? Det blir ett bra tillfälle
              att ta nästa steg i det nordiska parlamentariska samarbetet.
            </seg>
          </u>
          <note xml:id="i-1d6a575e34b657c6-0">
            Jag yrkar bifall till förslaget i betänkandet.
          </note>
          <note type="speaker" xml:id="i-6070153854040202-0">
            Anf. 117 SINIKKA BOHLIN (s) replik:
          </note>
          <u who="sinikka_bohlin_caca82" xml:id="i-1d05f15a29a67900-0">
            <seg xml:id="i-76034ac1a81e3491-0">
              Fru talman! Det skulle vara intressant att höra om Stefan Tornberg
              är beredd att öppna Helsingforsavtalet för att få in EU-frågorna
              i Nordiska rådet. Det är där samarbetet mellan Nordiska rådet
              och ministerrådet beskrivs. Kan man, utan att belasta ledamöter
              och personal med mer arbete, hitta de frågor som har ett samröre,
              de blommor som skulle kunna blomma i både EU och Nordiska rådet?
            </seg>
          </u>
          <note type="speaker" xml:id="i-f60ce53286dde700-0">
            Anf. 118 STEFAN TORNBERG (c) replik:
          </note>
          <u who="stefan_tornberg_ce5c0c" xml:id="i-107cd1b99fee6e0b-1">
            <seg xml:id="i-e7789b07875ee52a-0">
              Fru talman! Inför 2012, som är ett märkesår för det nordiska
              samarbetet, behöver vi fundera på vad som är nästa steg. I en
              sådan process måste vi vara beredda att diskutera en öppning av
              Helsingforsavtalet, med de komplikationer det innebär eftersom
              det är ett avtal mellan länder.
            </seg>
            <seg xml:id="i-aca16010e443a195-0">
              Jag har svårt att se att vi kan komma vidare utan att vi tillför
              ytterligare ett uppdrag till Nordiska rådet, nämligen att engagera
              sig i EU-samarbetet. Möjligen behöver vi också fundera på vad
              det är vi inte ska hålla på med. Det är hemskt lätt att lägga
              till nya saker utan att man tar bort något.
            </seg>
            <seg xml:id="i-c02021e052a5c012-0">
              Det har skett en rejäl förändring de senaste 60 åren. År 2012
              är det möjligt att alla fem nordiska länder är medlemmar i EU;
              jag hoppas på åtminstone fyra. Då kommer EU-samarbetet, på ett
              helt annat sätt än 1952, att stå i fokus för det nordiska samarbetet.
            </seg>
          </u>
          <note type="speaker" xml:id="i-760804839e2b6bf8-0">
            Anf. 119 SINIKKA BOHLIN (s) replik:
          </note>
          <u who="sinikka_bohlin_caca82" xml:id="i-1d05f15a29a67900-1">
            <seg xml:id="i-4c9333efa41c68f4-0">
              Fru talman! Ett exempel på hur vi har försökt hitta de gemensamma
              frågorna, blommorna, var när kommissionen hade ett öppet samråd
              om Östersjöstrategin. Det var första gången Nordiska rådet yttrade
              sig i dessa frågor. Det är en väg att gå.
            </seg>
            <seg xml:id="i-d3790d9e994a25a4-0">
              Vi talar om en 60-åring, så kanske behövs det en ansiktslyftning.
              Man kan diskutera om det är dags att titta på Helsingforsavtalet.
              Ligger Norden rätt i tiden? Det ger möjlighet för oss alla att
              fundera och väcka frågan, kanske i dialog med ministerrådet, om
              det finns ett intresse att förutsättningslöst titta på hur världen
              ser ut. Var finns Norden i världen och världen i Norden?
            </seg>
          </u>
          <note type="speaker" xml:id="i-ca9ab7c071e09ece-0">
            Anf. 120 STEFAN TORNBERG (c) replik:
          </note>
          <u who="stefan_tornberg_ce5c0c" xml:id="i-107cd1b99fee6e0b-2">
            <seg xml:id="i-76a611803b0ce7d6-0">
              Fru talman! Jag är helt överens med Sinikka Bohlin i detta. Vi
              har spännande år i det nordiska samarbetet framför oss. Det tillfälle
              som 2012 innebär bör tas till vara för en förutsättningslös och
              ödmjuk diskussion om framtiden för det nordiska samarbetet.
            </seg>
          </u>
          <note type="speaker" xml:id="i-a04638f4f4385877-0">
            Anf. 121 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-4507cdecfb84e2b9-0">
            <seg xml:id="i-7ce640ef5c0d6f51-0">
              Fru talman! Jag yrkar bifall till förslaget i sin helhet. Jag
              kan ännu en gång konstatera att vi ledamöter i utrikesutskottet
              är i minoritet. I denna debatt flankeras jag av Anita Brodén som
              är betydligt kunnigare och mer kompetent när det gäller Norden
              än vad jag som folkpartistisk ledamot i utrikesutskottet är.
            </seg>
            <seg xml:id="i-8d4c35780cc0661e-0">
              Vi vet att våra närområden och grannländer har en självklar ställning
              för Sverige som nation. På många sätt är det nordiska samarbetet
              unikt vid en internationell jämförelse. Banden mellan de nordiska
              folken går sekler tillbaka och här finns några av Sveriges viktigaste
              handels- och samarbetspartner.
            </seg>
            <seg xml:id="i-30b8467890cf2d2a-0">
              Jag hoppas som liberal och folkpartist att både Island och Norge
              blir medlemmar i EU på sikt. Då skulle Norden kunna samarbeta
              i många betydande frågor på ännu högre nivå.
            </seg>
            <seg xml:id="i-15e46984a155dc02-0">
              Den djupa ekonomiska kris som vårt grannland Island har hamnat
              i har lett till att allt fler islänningar har övergett sitt hårdnackade
              EU-motstånd. 80 procent av befolkningen anser att Island bör söka
              medlemskap i EU. Med tanke på bland annat Arktis ökade ekonomiska
              och säkerhetspolitiska betydelse bör EU arbeta för att Island
              också blir medlem och det snabbt. Jag är glad över att EU:s utvidgningskommissionär,
              Olli Rehn, har uttalat att EU-länderna ska kunna snabbehandla
              en isländsk ansökan om medlemskap i EU. Det är något positivt
              som bör bejakas.
            </seg>
            <seg xml:id="i-d7dec0c54e232c26-0">
              En annan viktig angelägenhet i det nordiska samarbetet har alltid
              varit att främja integrationen mellan de nordiska länderna och
              underlätta för nordiska medborgare att röra sig över gränserna.
              Genom Öresundsförbindelsen har möjligheterna till integration
              främjats i regionen.
            </seg>
            <seg xml:id="i-5514e8585417f395-0">
              De senaste fyra åren har trafiken över Öresundsbron ökat med
              mellan 14 och 17 procent per år. Det finns i dag en stor oro för
              flaskhalsar i trafikflödet, vilket naturligtvis också påverkar
              miljön.
            </seg>
            <seg xml:id="i-b77d6bde4e7bc302-0">
              Folkpartiet har lyft fram en väldigt viktig fråga, nämligen att
              skapa en väg- och tågtunnel mellan Helsingborg och Helsingör.
              Frågan kommer att tas upp till beslut på vårt landsmöte i november.
              Målet är att en sådan tunnel skulle kunna tas i drift i mitten
              av 2020-talet.
            </seg>
            <seg xml:id="i-20bf222397c3cd05-0">
              Enligt exempelvis professor Otto Anker Nielsen vid Danmarks tekniska
              universitet är en tunnel under Öresund mellan Helsingborg och
              Helsingör också samhällsekonomiskt lönsam. Tillväxten i regionen
              kan till och med hämmas om man inte bygger en sådan tunnel. Han
              har också tagit fram en rapport på uppdrag av det interregionala
              projektet IBU-Öresund. Denna fråga är ännu i sin linda i Sveriges
              riksdag, men vi hoppas att vi kan bidra till att starta en diskussion
              om detta. Vi vet att flera andra partier också är intresserade
              av detta.
            </seg>
            <seg xml:id="i-3a83a0461232646a-0">
              Tunneln skulle innebära att hela regionen kunde hamna inom ett
              ganska bekvämt pendelavstånd och integrationen skulle kunna fördjupas
              på olika plan. Den tunga trafiken till Europa skulle inte heller
              behöva passera Öresundsbron.
            </seg>
            <seg xml:id="i-1d498fea21567293-0">
              Tron på att nordiskt samarbete kan utgöra ett självständigt säkerhetspolitiskt
              alternativ anser vi liberaler saknar förankring i verkligheten.
            </seg>
            <seg xml:id="i-f8d316b702cb6872-0">
              De nordiska länderna kan inte ensamma generera en tillräcklig
              politisk och militär tyngd. Insikten om detta finns hos våra grannar
              Danmark och Norge som båda har sin grundläggande säkerhetspolitiska
              förankring genom sitt medlemskap i Nato.
            </seg>
            <seg xml:id="i-134a7d1bac34fcc9-0">
              Sverige har i dag ett nära samarbete med den transatlantiska
              säkerhetsgemenskapen. Den trygghet som följer av ett formellt
              medlemskap saknas dock liksom möjligheten att aktivt påverka Natos
              utveckling som allians.
            </seg>
            <seg xml:id="i-1217b86fb4304d42-0">
              I avsaknad av en tydlig svensk vilja att ansluta sig till försvarsalliansen
              Nato blir ett nordiskt samarbete på militär- och försvarsfronten
              utan verkligt djup och förtroende. Det vill vi folkpartister betona.
              Som icke-medlem kommer Sverige inte att kunna spela den centrala
              roll för ett regionalt samarbete som vore naturlig och eftersträvansvärd.
            </seg>
            <seg xml:id="i-efcb6cc978af86bc-0">
              Fru talman! Jag vill avsluta med att koppla till säkerhet och
              Norden.
            </seg>
            <seg xml:id="i-a7f718ebba54936c-0">
              Det kalla kriget må vara slut, men de geopolitiska tyngdlagarna
              består. Sverige är ett litet land och säkerheten har under mycket
              lång tid byggt på ett tänkt planerat stöd från Nato. Detta förhållande
              kommer inte att ändras. Vi kan gärna samarbeta med våra nordiska
              grannar också på detta plan, men Nato bör vara det långa spåret
              i det långa loppet.
            </seg>
          </u>
          <note type="speaker" xml:id="i-4f94787dc59d17d0-0">
            Anf. 122 GUNILLA TJERNBERG (kd):
          </note>
          <u who="gunilla_tjernberg_73f27e" xml:id="i-3d78cc5dc36c73e2-1">
            <seg xml:id="i-fb80d2d84382b516-0">
              Fru talman! Det är alltid intressant att debattera nordiska frågor.
              Vi är några eldsjälar och entusiaster inom det nordiska arbetet.
              Det som jag tycker är positivt med det arbetet är att det är en
              känsla över partigränser och blockgränser. Det är trevligt också
              med den arbetsformen här i riksdagen.
            </seg>
            <seg xml:id="i-e341e579dbaada16-0">
              Eftersom vi står inför ett 60-årsjubileum i Nordiska rådet vill
              jag passa på att i riksdagens kammare ge en liten tillbakablick
              över hur det såg ut då.
            </seg>
            <seg xml:id="i-77314b41217ef2eb-0">
              Finlands statsminister Paavo Lipponen lanserade 1997 inom EU
              begreppet den nordliga dimensionen för samarbetet med våra närområden.
            </seg>
            <seg xml:id="i-cad2be0d7b70c767-0">
              Inom Norden delar vi en unik värdegemenskap. Många av oss förstår
              varandras språk. Vi är vana att samarbeta med varandra och våra
              samhällen och politiska system är uppbyggda på liknande sätt.
              Den nordliga dimensionen syftar till att främja säkerhet, stabilitet
              och hållbar utveckling i hela regionen. Vi vet att det är fler
              än våra fem nordiska länder. Vi har också de tre baltiska länderna,
              delar av Ryssland och vi sträcker oss runt vårt nordliga område.
            </seg>
            <seg xml:id="i-757437bb23be04b9-0">
              Arbetet ska också bidra till en ekonomisk och social utveckling
              och därigenom förhoppningsvis minska skillnaderna i levnadsstandard,
              minska miljöhoten och förebygga eller avvärja andra hot som till
              exempel gränsöverskridande kriminalitet.
            </seg>
            <seg xml:id="i-02e33f85e0e98823-0">
              Från parlamentariskt håll är det viktigt för de nordiska länderna
              att ha en samlad syn på den nordliga dimensionen. Det nordiska
              i den nordliga dimensionen menar jag och Kristdemokraterna bör
              stärkas.
            </seg>
            <seg xml:id="i-7529c0da08bd04a1-0">
              Nordiska rådet bildades 1952. Det är snart 60 år sedan och mycket
              har hänt, som tidigare debattörer har varit inne på. Det var ett
              uttryck för samma behov som många andra europeiska stater hade
              i andra världskrigets skugga, nämligen behovet av att hitta stabila
              och fungerande former för samarbete med sina grannländer.
            </seg>
            <seg xml:id="i-f0d955fb9eb91052-0">
              För de nordiska länderna var det då naturligt att söka sig till
              varandra. Flera viktiga beslut som underlättar integration mellan
              våra länder togs redan under Nordiska rådets första år. Exempel
              på detta är den nordiska passunionen och den gemensamma nordiska
              arbetsmarknaden.
            </seg>
            <seg xml:id="i-3bc45ac0b0a2acbd-0">
              Många människor inom Norden förflyttar sig dagligen över gränserna.
              Det finns fortfarande byråkratiska hinder som försvårar för människor
              att röra sig inom Norden. Här har vi kvar en hel del arbete att
              göra. Det kan till exempel gälla skatteproblem när man har en
              inkomst på ena sidan gränsen och är folkbokförd på den andra.
              Det har också gällt problem med beskattning av fastigheter och
              fordon, rätten att tillfälligt övernatta på arbetsplatsen utan
              att få sin bil beslagtagen och rätten att passera en nordisk landgräns
              med sin tjänstebil.
            </seg>
            <seg xml:id="i-d7394bd1b4958b70-0">
              Många känner till de berättelser som kommer till oss som nordiska
              förtroendevalda.
            </seg>
            <seg xml:id="i-1c601f5106afa313-0">
              Smärre justeringar har gjorts. Mycket är gjort, men problemen
              är fortfarande delvis kvar.
            </seg>
            <seg xml:id="i-fb9a027af7d824ef-0">
              Jag ska ge några exempel på gränshinder som har lösts under åren.
            </seg>
            <seg xml:id="i-b265153894072e00-0">
              Det är nu möjligt för danska körskolelärare som arbetar i Danmark
              men är bosatta i Sverige att förnya sina körskolelärarkörkort
              i Danmark. Jag har själv träffat ett par sådana.
            </seg>
            <seg xml:id="i-edf90baadb9862eb-0">
              Personer som har svenskt samordningsnummer men bor i ett annat
              nordiskt land finns nu med i Sparregistret, vilket gör det lättare
              för dem att öppna konton, bli kunder hos banker med mera.
            </seg>
            <seg xml:id="i-6038e71c0d7c1861-0">
              Genom inrättandet av servicetelefonen Hallå Norden som är lokaliserad
              till Norden har en klar förbättring inträtt vad gäller enskildas
              möjligheter att få information om gällande regler, men det finns
              fortfarande svårigheter och en del att göra.
            </seg>
            <seg xml:id="i-48ee79209f9a1c7b-0">
              Krafttag måste tas för att hitta lösningar på de problem som
              försvårar för nordbor att bosätta sig och arbeta i ett annat nordiskt
              land. Jag vet att det är ett arbete och ett uppdrag som vi alla
              i den svenska gruppen i Nordiska rådet känner starkt för.
            </seg>
            <seg xml:id="i-23814a335b5e9aae-0">
              De kvarstående svårigheterna strider mot andan i den fria nordiska
              arbetsmarknaden och mot EES-avtalet som alla nordiska länder är
              med i.
            </seg>
            <seg xml:id="i-a975c76e51370506-0">
              Jag vill avsluta med en sak som är en läxa till oss själva. Det
              är också mitt engagemang i Kontrollkommittén.
            </seg>
            <seg xml:id="i-dc9309540d9bd114-0">
              Vi måste få en enhetlig definition av vad projekt är. Det är
              inte acceptabelt att vi har 1 800 projekt, många med många års
              projekttider bakom sig och där det inte är klart hur de ska slutföras,
              om de ska slutföras, om de utvärderas och om de är till nordisk
              nytta.
            </seg>
            <seg xml:id="i-d6ec0d4ff8e50e89-0">
              Detta arbete har jag tillsammans med flera kamrater i Kontrollkommittén
              lagt mig vinn om att ta fullt ansvar för och få en upprättning
              i ledet. Jag hoppas att vi ska få hela sessionen bakom det arbetet
              och de rekommendationer som vi framöver kommer att lägga fram.
            </seg>
          </u>
          <note xml:id="i-277180f5810df4f4-0">
            Med det, fru talman, yrkar jag bifall till förslaget i betänkandet.
          </note>
          <note type="speaker" xml:id="i-aee09a559f85a0c3-0">
            Anf. 123 JAN LINDHOLM (mp):
          </note>
          <u who="jan_lindholm_ff5f4c" next="cont" xml:id="i-841f597e52747589-0">
            <seg xml:id="i-0c11859ffb2d3936-0">
              Fru talman! Utrikesutskottets betänkande 3 om Norden är en kort
              beskrivning och även en kommentar till den omfattande verksamhet
              som har bedrivits i Nordiska rådet. Många av talarna före mig
              här har av naturliga skäl valt att prata om de områden som de
              själva har engagerat sig särskilt mycket i inom allt det som Nordiska
              rådet sysslar med. Det kommer även jag att göra mot slutet.
            </seg>
            <seg xml:id="i-c280990c4b52929f-0">
              Betänkandet handlar alltså i huvudsak om Nordiska rådets svenska
              delegations berättelse. Man kan kalla det för en sorts redovisning
              av verksamheten som omfattar 2008. I betänkandet tas även ett
              antal motionsyrkanden upp.
            </seg>
            <seg xml:id="i-377fef30dfb777be-0">
              Som ledamot i delegationen och som miljöpartist har jag representerat
              mittengruppen i Nordiska rådets miljö- och naturresursutskott
              som alltså ansvarar för frågor som rör miljö och skogsbruk, fiske,
              hållbar utveckling och energi. I några delfrågor har vi haft ett
              ganska intimt samarbete också med Nordiska rådets näringsutskott.
            </seg>
            <seg xml:id="i-3f586cb5f874baf4-0">
              Fru talman! Jag tänkte börja med att bemöta några av de förslag
              som motionsvägen har lagts fram. Det är två eller tre förslag
              om att avskaffa Nordiska rådet. Även om utskottets majoritet avstyrker
              dessa förslag tycker jag att det i alla fall förtjänar att kommenteras.
            </seg>
            <seg xml:id="i-22c08797ea544ad4-0">
              Nordiska rådet har ingen egen lagstiftningsrätt och inte heller
              någon beskattningsrätt. Den som ytligt betraktar rådets verksamhet
              kanske därför kan dra slutsatsen att Nordiska rådet är onödigt
              och att det är en onödig konstruktion. Men att påstå att det arbete
              som sker i Nordiska rådet på ett bättre sätt skulle kunna hanteras
              i de nordiska parlamentens ordinarie utskott tycker jag visar
              på en väldigt liten insikt om Nordiska rådets verksamhet.
            </seg>
            <seg xml:id="i-67f8a705ff3a96ef-0">
              De i mitt tycke ganska expeditionslika besluten som handlar om
              medelsfördelning och om lagstiftning och som i huvudsak är det
              som hanteras i riksdagens utskott, och som jag tänker mig att
              motionärerna kanske har som någon sorts referens för sitt synsätt,
              tycker jag har väldigt liten, för att inte säga nästan ingen alls,
              likhet med den mellanstatliga kompromissverksamhet som sker inom
              ramen för Nordiska rådets arbete.
            </seg>
            <seg xml:id="i-0cb8e898e4a3869d-0">
              Jag tycker att de nordiska länderna genom sitt arbete i Nordiska
              rådet har visat att det är möjligt att bortse från den nationella
              egennyttan och att se den gemensamma nyttan när man går till beslut.
            </seg>
            <seg xml:id="i-04c225796200bbf4-0">
              Det faktum att valen i de nordiska länderna sker vid olika tidpunkter,
              och faktiskt också under olika år, i kombination med konstruktionen
              med partigrupper i Nordiska rådet gör att man på ett helt annat
              sätt måste försäkra sig om breda majoriteter i arbetet. Det är
              en stor styrka för våra länder att vi i Nordiska rådets arbete
              många gånger lyckas nå om inte konsensus så nästan fullständig
              enighet i många frågor.
            </seg>
            <seg xml:id="i-622330efbcb556cb-0">
              Villkoren för arbetet i Nordiska rådet skapar en lyhördhet för
              olika viljeinriktningar som jag inte känner igen när jag tittar
              på verksamheten i de nordiska parlamenten. Det ger goda förutsättningar
              för en stor öppenhet för olika argument, en mycket djupare förståelse
              för de olika förutsättningarna som länderna faktiskt har och,
              som jag har nämnt, en stor vilja till kompromisser.
            </seg>
            <seg xml:id="i-eefb1e1ce353aa02-0">
              Många länder och grupper av länder i vår omvärld tittar avundsjukt
              på den form av samarbete som vi har mellan de nordiska länderna,
              och våra erfarenheter av arbetet går faktiskt på export. Man skulle
              kunna säga att Nordiska rådet i sin verksamhet faktiskt fungerar
              som en sorts demokratiambassadör för många av våra angränsande
              länder.
            </seg>
            <seg xml:id="i-36b39193f0e75a86-0">
              Jag har själv varit inbjuden till Houses of Parliament i London
              och föreläst för något som kallas The British and Irish Parliamentary
              Assembly om det nordiska samarbetets olika mekanismer och processer.
              På de brittiska öarna, som i många andra sammanhang brukar anses
              ligga långt framme och vara duktiga på allt när det gäller demokratiutveckling
              och arbetsformer, är man väldigt intresserad och vill lära väldigt
              mycket om hur vi arbetar i de nordiska länderna för att gemensamt
              skapa mervärden för våra länder. Där är man i full fart med att
              utveckla sin motsvarighet till vårt nordiska råd.
            </seg>
            <seg xml:id="i-392ad1fbfd15b34b-0">
              Politiker från de baltiska länderna, från Estland, Lettland och
              Litauen, brukar delta i en del av våra aktiviteter, och de visar
              ett mycket stort intresse just för våra arbetsformer.
            </seg>
            <seg xml:id="i-262c35ce0c641e74-0">
              Nordiska rådets status som ett sorts mellanstatligt organ gör
              också att vi kan träffa oppositionella grupper i till exempel
              Vitryssland på helt andra villkor och under helt andra former
              än vad nationella företrädare kan göra. Det är min erfarenhet
              från arbetet i mitt utskott.
            </seg>
            <seg xml:id="i-71600582ee584aac-0">
              Jag menar att ett organ vars uppgift inte är att ta de hårda
              besluten utan att i stället utforma rekommendationer till regeringarna
              blir en form av säkerhetsventil i det demokratiska arbetet.
            </seg>
            <seg xml:id="i-85af1164a08817e5-0">
              I de rekommendationer som Nordiska rådet antar kan väldigt många
              saker formuleras som inte kan sägas lika tydligt från de nationella
              regeringarna och inte heller i de nationella parlamenten. Jag
              tycker att vi även i denna debatt redan har sett politiker som
              kan uttrycka saker som går längre än vad man kan göra i de nationella
              debatterna. Jag tycker alltså att Nordiska rådet är en sorts nordisk
              politisk spjutspets.
            </seg>
            <seg xml:id="i-450f51551bafdd28-0">
              När det gäller de nordiska intressena ser vi ganska lätt att
              vi sitter i samma båt här i Norden. Jag tror att vi sakta men
              säkert börjar inse att vi alla på denna planet sitter i samma
              båt.
            </seg>
            <seg xml:id="i-8efffcbebf527dcc-0">
              Som ett exempel på de rekommendationer som visar att Nordiska
              rådet också går före tänkte jag ta upp punkt 5 i rekommendation
              7 från 2007 och som rådet har valt att behålla för att hela tiden
              ligga på och pressa våra regeringar.
            </seg>
            <seg xml:id="i-b572eec4436459ac-0">
              Nordiska rådet har alltså sedan hösten 2006 arbetat med frågan
              om klimatmigration. Det har vi gjort som en del i vårt arbete
              i vårt utskott när det gäller miljöfrågor och hållbar utveckling.
              År 2007 antog Nordiska rådet en rekommendation till de nordiska
              regeringarna att i det internationella arbete som regeringarna
              bedriver försöka få till stånd någon form av världsomspännande
              rundabordssamtal om hur klimatmigrationen som kommer i stor skala
              ska kunna tas om hand av världssamfundet.
            </seg>
            <seg xml:id="i-935c46c73b76d217-0">
              Redan i dag är antalet klimatmigranter förmodligen över 20 miljoner
              i vår värld. Det görs bedömningar om att de snabbt kommer att
              öka och att de om redan 20 år, 2030, kommer att vara uppe i den
              hisnande och kanske ofattbara omfattningen av 300 miljoner människor.
              Det är människor som tvingas fly från de områden som de i generationer
              har bott i och många gånger odlat och försörjt sig på. Det kommer
              naturligtvis i första hand att handla om människor i de fattigare
              delarna av världen, men inte bara det. Vår del av världen kommer
              också att drabbas.
            </seg>
            <seg xml:id="i-421d29d4e90ae957-0">
              Jag har själv valt att följa upp denna rekommendation under 2008
              med frågeställningar till några av de nordiska ländernas regeringar,
              och jag tänker fortsätta att göra det.
            </seg>
            <seg xml:id="i-bbf00ea026163616-0">
              Under de senaste två veckorna har det, liksom tidigare, varit
              seminarier här i riksdagen som har berört denna problematik med
              klimatmigration. Vi har löpande här i Riksdagshuset besök från
              företrädare från många olika länder. I går hade vi exempelvis
              besök från Bangladesh. Det var en kvinna som beskrev hur situationen
              där förvärras och hur klimatförändringarna i första hand, trots
              de ansträngningar som världssamfundet gör, drabbar kvinnor och
              barn.
            </seg>
            <seg xml:id="i-01b21d3793554a35-0">
              Om man följer klimatforskningen kan man se en ganska tydlig trend.
              De värsta prognoserna som presenteras tycks alltid vara tilltagna
              lite i underkant, och det som tidigare skulle hända väldigt långt
              fram i tiden kommer allt närmare ju mer kunskap som vi får. Sannolikheten
              för att vi ska lyckas vidta åtgärder som innebär att jordens medeltemperaturökning
              inte överstiger de två grader i förhållande till den förindustriella
              nivån som vi strävar efter minskar för varje år som går, och tiden
              blir naturligtvis också knappare allteftersom åren går.
            </seg>
            <seg xml:id="i-b203ea3869621a23-0">
              Även om det nu skulle fattas så radikala beslut i Köpenhamn så
              att dessa mål faktiskt nås innebär inte det att klimatmigrationsproblematiken
              upphör.
            </seg>
            <seg xml:id="i-44f815941323b1d6-0">
              Skadorna i form av jorderosion, torka och avsmältning från isar
              är redan mycket stora. Det där kommer att fortgå under många årtionden
              även med en framgångsrik politik, så migrationen kommer att tillta.
              Det kommer att behövas många åtgärder när det gäller att ta hand
              om de människor som drabbas värst.
            </seg>
          </u>
          <note xml:id="i-a6630a3e43218023-0">
            Med detta, fru talman, yrkar jag bifall till utskottets förslag
            i betänkandet.
          </note>
          <u who="jan_lindholm_ff5f4c" prev="cont" xml:id="i-6c4949f2903b9eaf-0">
            <seg xml:id="i-00607c019200953d-0">
              Jag vill också rikta en uppmaning till Sveriges regering, ja,
              egentligen till alla nordiska regeringar fastän de inte är här
              och egentligen till världens alla regeringschefer om det nu går
              att skicka den signalen om att verkligen göra allt för att lyfta
              fram frågan om klimatmigration. Det finns även behov av rundabordssamtal
              om hur mottagandet av de hundratals klimatmigranter som vi vet
              kommer att behöva lämna sina områden kan organiseras så att man
              också minimerar de risker för globala konflikter som man redan
              kan se är under uppsegling på många håll där sådana här migrationsproblem
              är starka.
            </seg>
            <seg xml:id="i-5a8aed15952440ff-0">
              Fru talman! Jag skulle vilja avsluta med att ta upp två frågor
              med statsrådet Cristina Husmark Pehrsson.
            </seg>
            <seg xml:id="i-15bb7c8d673b021a-0">
              Först gäller det naturligtvis en uppföljningsfråga om det som
              jag själv tagit upp och som jag engagerat mig i. Jag har ännu
              inte ställt frågan till just den svenska regeringen. Däremot har
              jag riktat den till övriga nordiska regeringar. Jag tänker passa
              på att vid det här tillfället fråga hur Sverige som ordförandeland
              i EU ser på klimatmigrationsproblematiken och i vilken utsträckning
              man tänker ta initiativ till att lyfta fram den frågan. Jag vet
              att många representanter från de fattiga länder i världen som
              mest drabbas av problemet tycker att det här initiativet måste
              komma från den rika delen av världen.
            </seg>
            <seg xml:id="i-67a805eab93f47cb-0">
              Sedan gäller det en helt annan fråga, som Cristina Husmark Pehrsson
              säkert redan känner till eftersom jag tagit upp den vid våra sessioner.
              Det gäller mitt intresse för att Norden hårdare ska jobba för
              en gemensam nordisk järnvägsstrategi. Jag brukar lyfta fram frågan
              om en snabbtågsförbindelse mellan Helsingfors och Oslo. Jag skulle
              gärna vilja se en avrapportering om hur det går när det gäller
              att få en snabbare hantering och en bra förbindelse mellan Helsingfors
              och Oslo. Vi måste faktiskt se till att sluta flyga eftersom det
              inte är förenligt med våra övergripande mål för att klara klimatproblematiken
              åtminstone inte på så korta sträckor. Därför är det viktigt med
              en infrastruktur som gör flyget onödigt, som gör att folk spontant
              väljer bort flyget som ett alternativ på sträckor där det är fullt
              möjligt.
            </seg>
          </u>
          <note type="speaker" xml:id="i-48f16051c70e7795-0">
            Anf. 124 Statsrådet CRISTINA HUSMARK PEHRSSON (m):
          </note>
          <u who="unknown" xml:id="i-cc3e206c1ffbcdc4-10">
            <seg xml:id="i-2c055ea0ea337497-0">
              Fru talman! Godafton, utskottet! Regeringens skrivelse som i
              dag ska debatteras här handlar om vad Sverige ville uppnå och
              också om vad vi uppnådde under vårt ordförandeskap i Nordiska
              ministerrådet förra året. Som samarbetsminister har jag naturligtvis
              ett stort ansvar för detta.
            </seg>
            <seg xml:id="i-f83e39264dbb6d5e-0">
              Jag kan konstatera att fackministrarna i regeringen, mina kolleger,
              arbetade hårt inom sina respektive ministerråd för att uppnå ett
              framgångsrikt ordförandeskapsår.
            </seg>
            <seg xml:id="i-651e0a06bcff4acf-0">
              Jag vill också understryka att jag uppskattar samarbetet med
              Nordiska rådet, inte minst med den svenska delegationen som snart
              befinner sig på upploppet av ett intensivt och händelserikt ordförandeskap.
              Jag vill önska er varmt lycka till inför sessionen nästa vecka.
            </seg>
            <seg xml:id="i-9cb32e75498333c0-0">
              Fru talman! Vi uppnådde vad vi föresatte oss i vårt ordförandeskapsprogram.
              Ordförandeskapet genomsyrades av statsministrarnas globaliseringsinitiativ.
              För att möta detta togs det också initiativ till en översyn av
              pågående verksamheter inom Nordiska ministerrådet. En slutrapport
              med förslag till åtgärder presenterades i december 2008. Av de
              tolv förslag som presenterades där är nu elva förslag högaktuella
              för att gås vidare med.
            </seg>
            <seg xml:id="i-23df1f6381655266-0">
              Vår första huvudprioritering i ordförandeskapsprogrammet handlar
              om konkurrenskraft för att möta den globala konkurrensen och minska
              utanförskapet på ett hållbart sätt.
            </seg>
            <seg xml:id="i-a6718402e7e91eec-0">
              Jag ska ge några exempel på aktiviteter. Det är kanske fler än
              utskottets ledamöter som finns med här i dag och som undrar vad
              vi pratar om. Men det finns en folder som visar vad vi ville uppnå
              med vårt ordförandeskapsprogram. Det har vi på ett väldigt pedagogiskt
              och strukturerat sätt kunnat följa upp i en utvärdering. Där kan
              man tydligt se vad vi ville uppnå och vad vi uppnådde. Allt kommer
              vi tyvärr inte att kunna presentera här i dag, utan det blir bara
              några axplock.
            </seg>
            <seg xml:id="i-172ae6434fbae7ed-0">
              På temat Konkurrenskraft arrangerade vi det första globaliseringsforumet
              uppe vid Riksgränsen under året.
            </seg>
            <seg xml:id="i-30632a3ccb859527-0">
              Vi arrangerade också ett seminarium om den globala elmarknaden
              och antog en ny handlingsplan för det nordiska energisamarbetet.
            </seg>
            <seg xml:id="i-2794c6a64acd5534-0">
              Att det är angeläget att underlätta för människor och företag
              att på ett smidigt sätt kunna röra sig och verka i mer än ett
              land är vi alla här överens om. Det handlar om att ta bort hinder
              och om att öka rörligheten.
            </seg>
            <seg xml:id="i-0b79d548b1e1a326-0">
              Under den senaste treårsperioden har mer än 22 komplicerade gränshinder
              lösts mellan de nordiska länderna. Självklart handlar det om en
              del av de frågor som vi här hört exempel på. Det handlar också
              om stora frågor där det är svårare att förändra med skatter och
              socialförsäkringar eftersom det hela bygger på olika länders lagstiftningar.
              Vi ger inte upp. Men i väntan på att de stora frågorna blir lösta
              är det viktigt med en satsning på information till företag och
              människor så att man vet vad som gäller.
            </seg>
            <seg xml:id="i-b8fa0812068c96a6-0">
              Det handlar om en samverkan mellan myndigheter på ett väldigt
              bra sätt. Ute i landet ser jag exempel på att Skatteverket, arbetsförmedlingar,
              försäkringskassor och så vidare samordnar sig detta för att visa
              att många knutar kan lösas i väntan på lagstiftning. Det har också
              uppenbarats att en del hinder faktiskt har sin grund i missuppfattningar.
              Då är det viktigt att visa på det.
            </seg>
            <seg xml:id="i-e64086b88b4013a6-0">
              Under ordförandeskapsåret invigde vi också en nordisk socialförsäkringsportal
              för att på det sättet ge människor möjligheter att lättillgängligt
              få information bland annat om socialförsäkringarna. En skatteportal
              fanns redan sedan tidigare.
            </seg>
            <seg xml:id="i-87193352618b62ee-0">
              Vår andra huvudprioritering var klimatet. Norden kan, bör och
              ska vara ett föregångsland i klimatarbetet. Tillsammans med EU-kommissionen
              genomförde vi en arktisk konferens på Grönland. Det var väldigt
              viktigt att vi hade dem med på denna konferens. Det var ett brett
              deltagande och ett mycket stort medialt intresse.
            </seg>
            <seg xml:id="i-39762d16386ff70f-0">
              Vi utarbetade ett gemensamt nordiskt arbetsprogram inom ramen
              för klimattoppmötet i Köpenhamn som ju äger rum i december i år
              för att där försöka bidra till ett så bra förhandlingsresultat
              som möjligt. Ett nytt arktiskt samarbetsprogram beslutades det
              också om, liksom om en ny strategi för hållbar utveckling och
              ett nytt miljöhandlingsprogram för kommande år.
            </seg>
            <seg xml:id="i-25ae5c66d34c07a1-0">
              Fru talman! Utbildning, forskning och kultur leder våra samhällen
              framåt. Det är glädjande att ett toppforskningsinitiativ inom
              ramen för Nordiska ministerrådet har sjösatts. För programmet
              avsätts 480 miljoner svenska kronor under fem år.
            </seg>
            <seg xml:id="i-561a809bab846690-0">
              En tredje huvudprioritering under vårt ordförandeskap var kreativiteten.
              Här markerade vi vikten av erfarenhetsutbyte och gemensamma satsningar
              bland annat inom skolans område. Sverige arrangerade bland annat
              en konferens om kultur i skolan. Vi hade också ett erfarenhetsutbyte
              kring entreprenörskap inom utbildningsområdet.
            </seg>
            <seg xml:id="i-60caa3855091a285-0">
              Vidare har vi tillsammans med de övriga nordiska länderna lagt
              grunden för ett ökat språksamarbete. En ny organisationsstruktur
              har det beslutats om, och 3,5 miljoner danska kronor har avsatts
              till att här i Norden säkra barns och ungdomars språkförståelse.
              Det är viktigt att vi också fortsättningsvis kan kommunicera på
              skandinaviska språk med varandra.
            </seg>
            <seg xml:id="i-1ed4531fb289c203-0">
              Vår fjärde huvudprioritering var koordineringen. De nordiska
              länderna har ett särskilt ansvar när det gäller våra närområden.
              Jag vet att vi också är mycket överens om det i denna kammare.
              Det handlar om Östersjön, Nordatlanten och Arktis. Under vårt
              ordförandeskap beslutade vi om nya riktlinjer för närområdessamverkan
              med Estland, Lettland och Litauen samt nordvästra Ryssland för
              åren framöver.
            </seg>
            <seg xml:id="i-c92a737da0f72aca-0">
              Nordiska ministerrådet ser fram emot att delta i genomförandet
              av EU:s Östersjöstrategi. Det nordiska samarbetet kommer att få
              en framträdande roll inom ett antal områden. Vi har också tryggat
              den långsiktiga finansieringen av det vitryska exiluniversitetet
              European Humanities University i Vilnius genom en trust fund.
              Det känns väldigt viktigt att kunna presentera.
            </seg>
            <seg xml:id="i-4c3f1812c3e98b1a-0">
              Fru talman! Det nordiska samarbetet är också beroende av att
              vi har goda bilaterala relationer med våra grannländer. De nära
              relationerna med Finland har under året manifesterats i ett stort
              antal arrangemang i såväl Sverige som Finland inom ramen för Märkesåret
              1809. Sverige och Danmark har ett nära samarbete inte minst i
              Öresundsregionen. Regeringen har bland annat under 2008 och 2009
              bidragit till det gränsregionala samarbetet Øresunddirekt samt
              under 2009 även till Öresunds entreprenörsakademi. Med Norge har
              vi också ett gott och nära samarbete och ett brett besöksutbyte.
              Regeringen har under 2009 även lämnat bidrag till Grensetjänsten,
              den gränsregionala informations- och rådgivningstjänsten i Morokulien
              som ligger mitt på den svensk-norska gränsen.
            </seg>
            <seg xml:id="i-0e71883f4e307d45-0">
              I förhållande till Island har regeringen tillsammans med övriga
              nordiska länder såväl uttryckt sin politiska solidaritet som bidragit
              ekonomiskt och med expertkunskap till Islands stabiliserings-
              och reformprogram. Under det svenska ordförandeskapet i EU har
              vi även haft glädjen att ta emot en ansökan om EU-medlemskap från
              Island. Vi har också fortsatt att ekonomiskt stödja arbetet med
              en ny isländsk-svensk ordbok.
            </seg>
            <seg xml:id="i-b26c0a27d08240d8-0">
              Fru talman! Arbetet med att minska gränshinder pågår dagligen
              och stundligen. Dessutom pågår ett arbete för att förhindra att
              nya gränshinder uppkommer som ett resultat av ny EG-lagstiftning
              eller ny nationell lagstiftning.
            </seg>
            <seg xml:id="i-f45ebc37e6dd6f6a-0">
              Vad gäller skatteavtalet med Danmark som ofta poängteras har
              vi nu en parlamentarisk utredning som ska analysera effekterna
              för kommuner som vill och ska tillhandahålla service till de invånare
              som arbetar och betalar skatt i Danmark men bor i Sverige. Den
              så kallade Utjämningskommittén, som ska se över utjämningssystemet,
              ska särskilt se på hur man fördelar pengar som till exempel kommer
              från Danmark till berörda gränskommuner.
            </seg>
            <seg xml:id="i-a9bb4e337ff0a6d1-0">
              Vi får naturligtvis se vad utredningen kommit fram till när de
              redovisar sina förslag 2011, men jag tycker inte att det vore
              fel om utredningen också tittade på vad man gör i Danmark. Om
              jag har uppfattat det hela rätt och vi har kontrollerat det senast
              i dag kompenseras kommunerna i Danmark på individnivå. En sådan
              lösning skulle vara klart intressant också för Sverige. Den skulle
              lösa de problem som många människor som bor i Sverige men beskattas
              i Danmark har och inte minst de problem berörda kommuner har.
              Enligt skatteministeriet i Köpenhamn ska de danska kommunerna
              kompenseras per individ och med exakt belopp. Detta har man gjort
              sedan skatteavtalet slöts. Jag tycker att det vore en intressant
              väg att gå.
            </seg>
            <seg xml:id="i-b43f96f93f58b2dd-0">
              Vi måste alla hjälpas åt att uppnå fortsatt goda resultat när
              det gäller gränshindersarbetet, och vi måste ge globaliseringsarbetet
              det utrymme i vårt samarbete som krävs framöver. Mycket har uppnåtts,
              fru talman, men tiden räcker tyvärr inte till för att räkna upp
              ytterligare saker som skett. Under Nordiska rådets session här
              i Helsingfors nästa vecka får vi dock säkert tillfälle att ytterligare
              diskutera det nordiska samarbetet, gränsfrågor och väldigt mycket
              annat.
            </seg>
          </u>
          <note type="speaker" xml:id="i-abeb6c6222c34ffb-0">
            Anf. 125 SINIKKA BOHLIN (s) replik:
          </note>
          <u who="sinikka_bohlin_caca82" xml:id="i-1d05f15a29a67900-2">
            <seg xml:id="i-f002f5c129123c0b-0">
              Fru talman! Två funderingar skulle jag gärna vilja höra samarbetsministerns
              synpunkter på och åsikter om.
            </seg>
            <seg xml:id="i-e7278e69971ae08a-0">
              I detta lilla tunna betänkande, som i och för sig är väldigt
              positivt skrivet för ett nordiskt samarbete, finns inga reservationer.
              Det finns dock motioner, och två av dem brukar återkomma. Den
              ena handlar om att Nordiska rådet ska avskaffas och den andra
              om att Nordiska rådet ska läggas ned. Det är lite grann en nordisk
              modell tittar man historiskt ser man att de som först startade
              det nordiska samarbetet faktiskt var Föreningen Norden, alltså
              folkets rörelse. Sedan kom Nordiska rådet, och sedan kom ministerrådet.
              I Norden samarbetar vi i demokratifrågor via NGO:er, och vi har
              parlamenten och regeringarna. Ingen vill avskaffa Nordiska ministerrådet,
              utan bara rådet. Skulle ett sådant arbete fungera i Norden? Det
              var den första frågan.
            </seg>
            <seg xml:id="i-ac2275105fe626b5-0">
              Den andra frågan har lite grann att göra med det som Stefan Tornberg
              tog upp: Hur ser ministern på EU-frågorna har de en plats i Nordiska
              rådet? Och har ministern någon synpunkt på eller åsikt om hur
              det i så fall skulle kunna förverkligas?
            </seg>
          </u>
          <note type="speaker" xml:id="i-d7c74b92546fa017-0">
            Anf. 126 Statsrådet CRISTINA HUSMARK PEHRSSON (m) replik:
          </note>
          <u who="unknown" xml:id="i-cc3e206c1ffbcdc4-11">
            <seg xml:id="i-2bbaf92f274941e0-0">
              Fru talman! Det hade väl varit illavarslande om jag hade haft
              synpunkter på Nordiska rådet. Det ska jag naturligtvis inte ha,
              och jag får inte heller ha det. Jag kan bara säga att vi enligt
              min erfarenhet har ett väldigt gott samarbete.
            </seg>
            <seg xml:id="i-023d31d99d50e21d-0">
              Jag vet att det finns ett stort engagemang i Nordiska rådet för
              att arbeta såväl med våra närområden som med klimatfrågor, näringslivsfrågor
              och gränshindersfrågor. Det finns ett väldigt stort engagemang
              i Nordiska rådet för att stärka det nordiska samarbetet, och jag
              är helt överens med Sinikka Bohlin om att de nordiska föreningarna
              har varit grunden, eller kittet, i det nordiska samarbetet.
            </seg>
            <seg xml:id="i-a173b8c1cb63eb14-0">
              När jag fick möjlighet att som samarbetsminister tränga djupare
              in i de nordiska frågorna insåg jag hur viktiga föreningarna i
              Norden har varit för att bibehålla samhörighetskänslan. Även i
              tider då det kanske inte var så vanligt eller populärt att prata
              om Norden har de hållit fast vid detta, och det har varit grunden
              för och kittet i att vi har kunnat bygga vidare. Jag upplever
              att de nordiska frågorna kommer allt högre upp på dagordningen.
            </seg>
          </u>
          <note type="speaker" xml:id="i-e2c9e2033a8c3733-0">
            Anf. 127 SINIKKA BOHLIN (s) replik:
          </note>
          <u who="sinikka_bohlin_caca82" xml:id="i-1d05f15a29a67900-3">
            <seg xml:id="i-e00bdf9cd4a4043b-0">
              Fru talman! Naturligtvis är ingen verksamhet så bra att man inte
              behöver förändra något. Vi har givetvis möjlighet också inom vårt
              parlament att se om vi kan vara ännu mer effektiva i den delegation
              som i alla fall jag upplever som väldigt aktiv. Jag vill tacka
              delegationen för det här året ni har varit duktiga.
            </seg>
            <seg xml:id="i-9e9aa968c7d819fb-0">
              Jag hade dock en andra fråga också, angående EU-frågorna. Finns
              det plats för dem på något sätt? Jag kan också tala om att vi
              i presidiet i Nordiska rådet håller på att bearbeta en EU-strategi.
              Vi gör det väldigt enkelt och försöker att inte krångla till tillvaron.
              Jag hade under Cosacmötet här i huset möjlighet att träffa EU-nämndernas
              ordförande, och ansvariga från både Norge och Island var med.
              Det kanske är dags att diskutera hur vi ska göra, för vi som arbetar
              med nordiska frågor har ändå ganska stor kunskap om Norden. Det
              vore bra om vi på något sätt kunde föra in det i de frågor som
              har den här beröringen inom EU alltså att hitta de där blommorna
              jag pratade om.
            </seg>
          </u>
          <note type="speaker" xml:id="i-d4e33a2fd646da78-0">
            Anf. 128 Statsrådet CRISTINA HUSMARK PEHRSSON (m) replik:
          </note>
          <u who="unknown" xml:id="i-cc3e206c1ffbcdc4-12">
            <seg xml:id="i-9675d4080e5f0704-0">
              Fru talman! Ett direkt exempel jag kommer på just nu är Nordiska
              ministerrådets och också Nordiska rådets arbete för en Östersjöstrategi.
              Vi har från svensk sida arbetat mycket för att åstadkomma detta
              närhet med människor, tillväxt, miljö och klimat och så vidare.
              Det är frågor som har väckts i ministerrådet och i Nordiska rådet
              och sedan även kommit EU till del. EU var med uppe på den arktiska
              konferensen och har fått upp ögonen för klimat och miljö i Norden.
              Nu kommer detta som en punkt under EU-ordförandeskapet. Vi har
              alltså börjat här och sedan spridit det till Norden för att sedan
              samla ihop oss och föra in det i EU. Jag tycker att det är ett
              tydligt exempel på hur vi kan arbeta och hur vi i de här länderna,
              som ändå är ganska små, kan få slagkraft i EU-frågesammanhang
              genom att samarbeta.
            </seg>
            <seg xml:id="i-6ad6b6ce3c22fdb8-0">
              Sedan ska vi naturligtvis inte ständigt bara vara tillsammans
              och slå murar omkring oss, utan vi ska leta efter kusiner också
              ute i Europa. Där vi ser att det är nordisk nytta ska vi dock
              jobba samman.
            </seg>
          </u>
          <note type="speaker" xml:id="i-73199183703fab78-0">
            Anf. 129 CARIN RUNESON (s):
          </note>
          <u who="carin_runeson_3d82c5" xml:id="i-d79e33fc6616e705-0">
            <seg xml:id="i-8d980a3116e1d96d-0">
              Fru talman! En rättvis värld är möjlig det är rubriken som vi
              har satt på den kommittémotion som vi socialdemokrater i utrikesutskottet
              har väckt under den allmänna motionstiden. Kommittémotionen är
              ett synnerligen omfattande och läsvärt dokument.
            </seg>
            <seg xml:id="i-3749497adb4aec6d-0">
              Rubriken syftar förstås på allt det som vi socialdemokrater anser
              skulle kunna och borde göras för att skapa opinion, på olika sätt
              påverka och komma till rätta med helst allt men förhoppningsvis
              en del av orättvisorna och ojämlikheterna runt om i världen när
              det gäller ekonomi, hälsa, utbildning, miljö och brist på jämställdhet,
              för att nämna några exempel. Det är dessutom enorma skillnader
              när det gäller människors möjligheter att själva påverka sin livssituation,
              och där finns också mycket för oss att uträtta.
            </seg>
            <seg xml:id="i-abc08c2eb1d58761-0">
              Men vår motion handlar inte enbart om fattigdomsbekämpning eller
              andra viktiga frågor som mänskliga rättigheter, bistånd och massförstörelsevapen,
              för att nämna ytterligare några exempel. Vi ger också utrymme
              och intresse åt viktiga frågor och ställningstaganden som rör
              Norden, Arktis och Östersjöregionen. Allting är som bekant relativt,
              men i Norden finns också orättvisor att komma till rätta med även
              om det handlar om en helt annan vardag än på många andra håll
              i världen, och i de riktigt utsatta delarna av världen.
            </seg>
            <seg xml:id="i-3e69b2695e9e0ddb-0">
              Fru talman! Vi konstaterar bland annat i vår kommittémotion att
              närområdet och de nordiska grannländerna har en mycket stark folklig
              förankring och att vi i Norden har ett flertal av våra viktigaste
              handels- och samarbetspartner. Det är väldigt viktigt att vi slår
              vakt om det. Vi pekar också på att det nordiska samarbetet utgår
              från ett gemensamt kulturarv och en språklig gemenskap och vilar
              på gemensamma värderingar när det gäller demokrati och rättvisa.
            </seg>
            <seg xml:id="i-e67bb2b1dd011a07-0">
              Genom att samtliga nordiska länder deltar i den europeiska marknaden
              har det nordiska samarbetet stärkts ytterligare. Vi tycker också
              att det är positivt med Islands ansökan om EU-medlemskap, och
              vi ser att det påverkar samarbetet ytterligare i positiv riktning.
            </seg>
            <seg xml:id="i-fb7fda6e389f2abd-0">
              Precis som flera talare före mig vill jag påpeka att alla framgångar
              när det gäller det nordiska samarbetet till trots tror vi från
              socialdemokratiskt håll att det inte är tillräckligt för att möta
              dagens och framför allt morgondagens globala utmaningar. Därför
              måste vi än mer utveckla och förstärka våra kontakter och vårt
              samarbete.
            </seg>
            <seg xml:id="i-eba2874012e6a27a-0">
              Utmaningarna har växt med tanke på den finanskris som vi gärna
              vill tro att vi har bakom oss men som vi fortfarande befinner
              oss tämligen mitt i. Det här har påverkat särskilt de baltiska
              staterna, som i och för sig kanske inte är inräknade i Norden
              men ändå i allra högsta grad är ett närområde. De baltiska staterna
              är oerhört hårt drabbade, och vi är som alla vet involverade i
              olika saker och ting på olika sätt just i baltstaterna. Islands
              bekymmersamma ekonomiska situation har vi också kunnat följa på
              nära håll.
            </seg>
            <seg xml:id="i-9aa6f8f57db8de7b-0">
              Fru talman! I många olika sammanhang pratar vi om att hela Sverige
              ska leva, och det tycker jag är viktigt och bra. Jag tycker dessutom
              att det är viktigt att hela Norden ska leva. Det är många faktorer
              som påverkar eller snarare måste samverka för att det här ska
              fungera bra. Här vill jag speciellt uppehålla mig vid möjligheten
              till gränsöverskridande arbetsresor, alltså pendling. Jag tycker
              att det är en viktig fråga.
            </seg>
            <seg xml:id="i-d052d4d6c111ccfd-0">
              Vi vet alla vilken trafik det är i Öresundsregionen varje dag,
              då säkert mer än 20 000 personer gränspendlar till jobbet. I Osloregionen
              är det runt 50 000 svenskar som får sin utkomst.
            </seg>
            <seg xml:id="i-df075db775bd675d-0">
              Jag tänker också, fru talman, ta mitt eget hemlän, Dalarna, som
              exempel. Jag tror att det ser likadant ut i Värmland och längre
              norrut i Sverige längs gränsen mot Norge och i Tornedalen. Här
              finns ett stort antal människor som bor på ena sidan landgränsen
              och arbetar på den andra sidan. Även om vi har sett en ganska
              stor avfolkning vet jag att det är många små byar och samhällen
              som skulle vara än mer avfolkade om inte den här möjligheten till
              arbetspendling fanns.
            </seg>
            <seg xml:id="i-e89bf74ea0e5a51a-0">
              Därför är det viktigt att vi tillsammans med övriga nordiska
              länders politiskt ansvariga fortsätter vårt arbete för att underlätta
              och få bort alla hinder för arbetspendlingen, allt återstående
              byråkratiskt krångel och alla snubbeltrådar som kan finnas. Vi
              ska i stället få en praktisk hantering av dessa frågor, bland
              annat en lagstiftning när det behövs, som har sagts här tidigare,
              socialförsäkringar och skatter så att det fungerar enkelt för
              den enskilde individen.
            </seg>
            <seg xml:id="i-184a9651c7d6525a-0">
              När det gäller just de här frågorna, och naturligtvis många andra,
              tycker jag att det är riktigt bra att vi har Nordiska rådet som
              ett viktigt forum för nordiskt samarbete och framåtsyftande diskussioner.
              Jag har väldigt svårt att förstå att man från moderat håll vill
              ta bort Nordiska rådet, men jag är nöjd med att vi i utrikesutskottet
              är överens om att Nordiska rådet har en viktig funktion att fylla
              och förstås ska finnas kvar och att motionerna om Nordiska rådets
              avskaffande därmed avslås.
            </seg>
            <seg xml:id="i-2a554c8a8ce24645-0">
              Jag har nu pratat en hel del om möjligheterna till arbetspendling,
              och jag vill gärna tillägga, fru talman, att jag tror att Norden
              om några år än mer ses som en gemensam arbetsmarknad än vad som
              kanske är fallet i dag. Det kommer att vara viktigt att vi har
              en rörlig arbetskraft som utifrån pensionsavgångar, efterfrågan
              på olika yrkesgrupper, olika satsningar på olika områden och i
              olika länder enkelt kan röra sig fritt i Norden, bo tillfälligt,
              ta jobb och så vidare. Om inte det här kommer att fungera bra,
              eller snarare ännu bättre än i dag, tror jag att vi kommer att
              få problem med att rekrytera arbetskraft om några år när alla
              40-talister och flertalet av 50-talisterna har gått i pension.
            </seg>
            <seg xml:id="i-9fbeafe6c8ce692e-0">
              Vi kommer förstås också att behöva arbetskraft från många andra
              länder för att kunna upprätthålla både privat och offentlig sektor,
              men då är det extra viktigt att vi har fått bort alla hinder för
              nordbornas rörelse över gränserna.
            </seg>
            <seg xml:id="i-714b24871c71f239-0">
              Fru talman! Jag ska inte bara prata om problem och frågeställningar
              som finns kvar att lösa, utan jag vill också peka på ett alldeles
              strålande bra exempel på samarbete över landgräns när det gäller
              både arbetskraft och marknadsföring, och för all del gemensamma
              påtryckningar för att förbättra kommunikationer och infrastruktur.
              Då tänker jag på samarbetet mellan de stora hotell- och skidanläggningarna
              i Sälenfjällen i Dalarna och norska Trysilområdet. Enbart Sälenfjällen
              är under högsäsong som en medelstor svensk stad med ett befolkningstillskott
              på mellan 50 000 och 70 000 personer.
            </seg>
            <seg xml:id="i-49ced9a7c073cd39-0">
              Var och en förstår säkert att upptagningsområdet för både permanent
              och extra arbetskraft måste vara ganska stort från olika håll
              i Sverige förstås, men också att väldigt många från Norge kommer
              och jobbar i Sälenfjällen och att svenskar åker över och jobbar
              i Trysil. Vi måste ha ett bra samarbete när det gäller fjällräddning,
              viss sjukvård och polis, för att ta ytterligare exempel. Vi jobbar
              också med en utveckling av kommunikationerna som är nödvändig
              och viktig, inte minst med tanke på att det finns både möjlighet
              till och planer på ytterligare expansion i området.
            </seg>
            <seg xml:id="i-8e14a56845ceea51-0">
              Avslutningsvis, fru talman, vill jag säga att Nordiska rådet
              och det nordiska samarbetet nog har ett stort och viktigt berättigande.
              Ju mer man åstadkommer i de politiska rummen, desto positivare
              är det för utveckling och befolkning.
            </seg>
          </u>
          <note xml:id="i-1d6a575e34b657c6-1">
            Jag yrkar bifall till förslaget i betänkandet.
          </note>
          <note type="speaker" xml:id="i-1f1eb6e65b2e4c6c-0">
            Anf. 130 HANS WALLMARK (m):
          </note>
          <u who="hans_wallmark_d27c95" next="cont" xml:id="i-7bd40862af64be73-0">
            <seg xml:id="i-bbea2949733c5f63-0">
              Fru talman! Norden för mig är inget abstrakt begrepp utan innehåll
              eller endast en samling stater och landskap i en världsatlas.
              Det är en levande gemenskap bestående av en mängd platser som
              länkats samman av gemensamma traditioner, en delad historia, ett
              språkligt träd med många grenar samt utmaningar inför framtiden.
            </seg>
            <seg xml:id="i-c5df6105752bd323-0">
              Norden för mig är alla människor, små byar och stora städer.
              Det är Tornedalen, nedtecknat av Bengt Pohjanen eller Mikael Niemi,
              där älven inte är något som delar och skiljer åt utan något som
              knyter samman.
            </seg>
            <seg xml:id="i-cc5d5f8d608be9e0-0">
              Det är Värmland där Sven Stolpe i sina minnesböcker återkommer
              till hur norska motståndsmän under andra världskriget tog sig
              genom skogarna mellan länderna och där det finns en särskild koppling
              mellan det norska och det svenska.
            </seg>
            <seg xml:id="i-a14ed2462d5a49a1-0">
              Det är min egen Öresundsregion där Danmark ligger på andra sidan
              med en fast förbindelse mellan Malmö och Köpenhamn och förhoppningsvis
              en kommande lika fast förbindelse mellan Helsingborg och Helsingör.
              Där från den skånska sidan går det att blicka mot Själland med
              sitt Kronborgs slott i vilket Shakespeares kända prins Hamlet
              vankade fram. Norden eller inte Norden, det är frågan.
            </seg>
            <seg xml:id="i-6611942a94db69c9-0">
              Fru talman! Den 22 oktober 2008 var senast riksdagen hade att
              behandla en skrivelse från den svenska delegationen vid Nordiska
              rådet. Låt mig därför som ledamot få fästa uppmärksamheten på
              några saker som sagts och gjorts sedan dess och säga lite grann
              inför framtiden.
            </seg>
            <seg xml:id="i-befc5263d9d4b134-0">
              Det handlar om områden där det danska, norska och finländska
              går in i det svenska. Det handlar många gånger om en praktisk
              vardag. Därför är det en smula kuriöst för alla dessa människor,
              och även för mig, att detta är en del av utrikespolitiken. Det
              är ett betänkande från utrikesutskottet som behandlas just nu
              i kammaren. För Skåne, för Värmland och för Tornedalen är inte
              detta på något sätt UD utan en del av det dagliga livet.
            </seg>
            <seg xml:id="i-eec436de6ae7575b-0">
              Låt mig först återknyta till det arbete mot olika former av gränshinder
              som nu sker. Det har inrättats ett organ med en representant från
              varje land. Det jobbas metodiskt för att försöka ta bort fåniga
              regler och detaljer som sällan har någon riktig praktisk nytta
              men irriterar enskilda medborgare. Just kampen mot gränshinder
              har en särskild nordisk dimension. En del kritiker mot det nordiska
              samarbetet lyfter gärna fram EU, men jag tror att det som kan
              vara krångligt för 10 000 eller 15 000 personer i Värmland och
              Norge enklare kan hanteras av ett samarbete med 25 miljoner medborgare
              än av ett med 500 miljoner medborgare. Därför behöver vi både
              EU och Norden, både fokus på de stora och övergripande frågorna
              och på de mindre detaljerna.
            </seg>
            <seg xml:id="i-4724ec123be35356-0">
              I skrivelsen räknas åtta exempel på förenklingar, och därmed
              förbättringar, i närtid upp. Några har nämnts här redan. Det har
              blivit enklare för danska körskollärare bosatta i Sverige att
              förnya sitt körkort i Danmark, som Gunilla Tjernberg nämnde. Det
              har blivit lättare för den som inte är svensk medborgare att få
              ett ID-kort. Danska medborgare har möjlighet att köra dansk firmabil
              i Sverige. Och det ska bli bättre gränsregional statistik. Det
              är stort och smått om varandra.
            </seg>
            <seg xml:id="i-3252e79bd788f8b1-0">
              För oss i riksdagen är det också viktigt att bära med oss beslutet
              från Nordiska rådets session i Helsingfors om att vi inte bör
              införa ny lagstiftning eller anta EU-regler vilande på samma direktiv
              som ändå blir olika i länderna. Det behövs samordning och koordinering.
            </seg>
            <seg xml:id="i-ca994a4b251312b5-0">
              En annan fråga som drivits både av min partigrupp i Nordiska
              rådet och av rådet självt är behovet av ökat polisiärt samarbete.
              Det har också kommit svar från regeringarna om att det går i den
              här riktningen. Jag tycker att det är bra.
            </seg>
            <seg xml:id="i-d655031349145b17-0">
              I nästa vecka är det dags för årets session i Nordiska rådet,
              som flera redan har påpekat, bland annat Sinikka Bohlin. Tillsammans
              med några andra moderater har jag motionerat om ett uttalande
              om nolltolerans mot narkotika i Norden. Av en mängd skäl hoppas
              jag att i oktober nästa år kunna berätta för riksdagen att denna
              formulering antagits. Det finns anledning att uppmärksamma hoten.
              För någon dag sedan kunde man i radio höra ett reportage där tullen
              funderade på vilka ytterligare krafttag som kan tas mot heroinet
              och dess vägar in i Sverige.
            </seg>
            <seg xml:id="i-61575f68391ae414-0">
              I Danmark finns det politiska krafter, än så länge lokalt på
              vänsterkanten i Köpenhamn, som på fullt allvar talar om behovet
              av en liberalisering och legalisering av narkotika. En legalisering
              i Danmark skulle allvarligt påverka Sverige, särskilt Skåne och
              Öresundsområdet. Från svensk sida har genom åren också mycket
              tydligt markerats mot den droghandel som förekommit i stadsdelen
              Christiania. Vi i Norden påverkas mycket av varandra. Droghandeln
              blir alltmer gränslös och så även de kriminella nätverk som ägnar
              sig åt narkotika, illegal vapenhandel samt människohandel, trafficking.
            </seg>
            <seg xml:id="i-7ad27c2384e562a5-0">
              Jag har också vid tidigare Nordendebatter återvänt till alla
              fåniga avgifter som finns nordbor emellan. Jag har hänvisat till
              Dankort i Danmark och möjligheten att ta ut en extraavgift i samband
              med köp. I brev till den danska regeringen har jag undrat om inte
              detta är att betrakta som gränshinder, om inte formella så i alla
              fall reella. Och jag fick svar. Det erkänns att detta kan vara
              en svårighet och att Konkurrencestyrelsen granskat avgifterna.
              Som ett resultat av detta har den högsta nivån sänkts från 5,75
              till 3,75 procent från den 1 juli 2008. Det är glädjande att avgifterna
              sjunker, men ingen kan vara riktigt nöjd förrän de är helt borta.
              Även om den danska regeringen inte vill ändra lagstiftningen kommer
              jag att fortsätta att ställa frågor och driva opinion för att
              underlätta för gränshandel och utbyte. 3,75 procent kan bli mycket
              pengar och är enligt mitt tycke ett gränshinder.
            </seg>
          </u>
          <note xml:id="i-e56ea99e0da8513d-0">
            Vid förra årets session i Helsingfors genomfördes dagen före
            en diskussion om den nordliga dimensionen. Den kom till viss del
            att handla om Norden och Ryssland, och så även höstens Östersjökonferens
            som genomfördes i Nyborg.
          </note>
          <u who="hans_wallmark_d27c95" prev="cont" xml:id="i-3c6de546e850fd7f-0">
            <seg xml:id="i-de7f1f9bc64e86f9-0">
              Inom det nordiska samarbetet finns det anledning att öppna för
              tidigare stängda frågeställningar som exempelvis försvars- och
              säkerhetspolitik samt migration. Detta är gemensamma utmaningar
              för oss. Det finns också en koppling till energiförsörjningen
              som delvis kommit att ställas på sin spets då nu den danska energimyndigheten
              i dagarna gett klartecken till en gasledning på Östersjöns botten.
              Det handlar om en strikt juridisk koppling, men ingen kan förneka
              att ärendet har fler dimensioner än så som verkligen berör oss
              i Norden och Östersjöområdet.
            </seg>
            <seg xml:id="i-1a0d4a34379305e6-0">
              Med en utomståendes ögon är Norden stabila välfärdsländer. Tre
              av de fem nationerna är konstitutionella monarkier. Det är två
              ting som vi finner ganska självklara men som inte kan sägas vara
              det i ett större perspektiv. Majoritetsreligionen, en evangelisk-luthersk
              kyrka, är en utpräglad minoritetshållning utanför Nordeuropa med
              undantag för vissa områden i Afrika. Det vi nordbor finner ganska
              normalt och allmänneligt är i andras ögon speciellt, unikt och
              exotiskt.
            </seg>
            <seg xml:id="i-b0a080f73021340c-0">
              Jag tror att det är dessa erfarenheter som borde vägleda oss
              i arbetet med att främja den nordiska dimensionen och vårt sökande
              efter relationer med vår omvärld. Vad lär oss vår historia? Vad
              säger våra traditioner? Låt mig peka på tre, i mitt tycke, viktiga
              omständigheter, nämligen ett öppet samhälle, historiens närhet
              och fredens idé.
            </seg>
            <seg xml:id="i-4bc33543bd234274-0">
              Jag tror att den nordiska dimensionen, det gemensamma, i relationer
              med andra länder och organisationer baseras just på dessa vägledande
              principer. Vi söker vänskap och samarbete runt Östersjön med insikt
              om det öppna samhällets principer, om att historien är närvarande
              och om freden som princip vid konfliktlösning. Det gör att slag
              och skott riktade mot fria medier också alltid är riktade mot
              oss. Historia ska användas som en tillgång och aldrig som en bortförklaring.
              Vi som små stater känner alltid igen oss när andra mindre stater
              blir angripna i en väpnad konflikt. Detta måste vi som ett samlat
              Norden också våga säga till Ryssland och Vitryssland oberoende
              av var vi möts, om vi möts som företrädare för Nordiska rådet,
              som representanter för regeringar, som delegater vid Östersjökonferensen
              eller vid studiebesök.
            </seg>
            <seg xml:id="i-a02db5d54080ea3b-0">
              Avslutningsvis noterar jag att det finns en socialdemokratisk
              motion om att omförhandla skatteavtalet med Danmark. Det är en
              bra idé. Problemet för Socialdemokraterna är att det nuvarande
              gällande avtalet ingicks med Bosse Ringholm som finansminister,
              och som bekant måste man vara två för att dansa, vare sig det
              gäller finsk tango eller dansk vals på Tivoli. Jag har frågat
              olika representanter för Danmark om de vill omförhandla det Ringholmska
              avtalet. Varför då? undras det. Det kan man fundera på.
            </seg>
            <seg xml:id="i-bd98175a1ee66723-0">
              Låt mig dessutom berömma miljöpartisten Jan Lindholm för hans
              mycket sympatiska framställan av det senaste året i Nordiska rådet.
              Så även Sinikka Bohlin som jag uppskattar som president och delegationsledare.
              Det kan dock noteras att vi inte har någon från Vänsterpartiet
              här i salen. Det gör att oppositionen inte kan sägas vara fulltalig.
            </seg>
            <seg xml:id="i-70683837a33a201b-0">
              Till sist kan konstateras att det finns de som vill avskaffa
              Nordiska rådet, men de har inte anmält sig till debatten, och
              de finns inte heller här i kammaren. Intresset verkar inte vara
              så väldigt djupt. Förhoppningsvis gäller det mer för detta meningsutbyte
              än för Norden som sådant.
            </seg>
            <seg xml:id="i-43956abea083dad4-0">
              Fru talman! Norden är inget abstrakt begrepp. Det är vårt hem
              på jorden.
            </seg>
            <seg xml:id="i-a10bd46db975766c-0">
              Fru talman! Jag vill också ta det här tillfället i akt och lyfta
              upp viktiga Nordenfrågor. Jag väljer framför allt det miljö- och
              klimatarbete som sker i Nordiska rådet, i Nordiska ministerrådet
              och inte minst i det utskott där jag har min hemvist, miljö- och
              naturresursutskottet.
            </seg>
            <seg xml:id="i-a8140d511478ec47-0">
              Ett av de viktigaste områdena för ett globalt samarbete är miljö-
              och klimatförändringarna. Jag uppskattar därför att Nordiska ministerrådet
              under året tillsatte en nordisk samverkansgrupp, den nordiska
              COP15-gruppen, vars huvuduppgift är att bidra till ett gott resultat
              vid klimattoppmötet i Köpenhamn. Gruppen arbetar mest med att
              skapa informella möten mellan chefsförhandlare i de nordiska länderna
              och särskilt inbjudna nyckelpersoner. Man vill också genom sitt
              arbete visa att Norden har en tydlig ambition att vara pådrivande
              i förhandlingsarbetet, inte minst mot bakgrund av att Danmark
              är värd för toppmötet och Sverige är ordförandeland.
            </seg>
            <seg xml:id="i-bd42328281ee6ca2-0">
              Östersjön, fru talman, har varit i fokus under ett stort antal
              år med den övergödningsproblematik och den fiskeriproblematik
              som finns. Ett nordiskt fiskeripolitiskt samarbete i ljuset av
              den igångsatta revisionen av EU:s fiskepolitik är angeläget. Samverkan
              och möten också med Ryssland har skett, vilket givetvis är nödvändigt.
              Vi har med gemensamma krafter i Norden stärkt musklerna för Helcoms
              arbete med den Östersjöplanen och skjuter nu gemensamt på för
              att Baltic Sea Action Plan ska kunna bli framgångsrik.
            </seg>
            <seg xml:id="i-e624e7b701e7b07a-0">
              Miljö- och naturresursutskottet har under året arbetat för en
              nordisk kraftsamling för att rädda fiskbestånden. Vi har arbetat
              för en miljöpolicy för Nordiska rådet och Nordiska ministerrådet,
              en nordisk artdatabas och samnordiska rovdjursfrågor. Det är rovdjursfrågor
              som har varit aktuella här i kammaren i dag under hela förmiddagen.
              Jag ser för egen del fram emot den kommande sessionen när bland
              annat miljöpolicyfrågorna kommer att behandlas.
            </seg>
            <seg xml:id="i-9283a4d6c229f013-0">
              Miljö- och naturresursutskottet har också bidragit med synpunkter
              på de nordiska miljöministrarnas miljöhandlingsprogram, det som
              ska gälla fram till 2012 och som kommer att handla om både hav,
              kust, klimat, luft, biologisk mångfald, hållbar konsumtion och
              produktion men också om kemikalier. Bara för att nämna något är
              just kemikaliesidan en oerhört angelägen fråga där de nordiska
              länderna tillsammans har drivit på inom EU och har stor kunskap
              och stor trovärdighet, och här har vi mycket att ge i samarbetet
              med EU.
            </seg>
            <seg xml:id="i-4aa21ad55539f926-0">
              Utskottet lyfte också i samband med att vi gav synpunkter på
              handlingsprogrammet fram vikten av att samverka även med nordvästra
              Ryssland. Vi lyfte fram vikten av att ha samverkan med allmänhet
              och intresseorganisationer.
            </seg>
            <seg xml:id="i-5953d9a2f1c092d1-0">
              Slutligen, fru talman, vill jag nämna ett annat viktigt initiativ
              som också handlar om nordiskt samarbete vad gäller klimatforskning
              och energiinnovationer, systemlösningar och rena bränslen. Här
              finns många områden där vi verkligen ska ta vara på varandras
              kunskap. Vi har många forskare, och det gäller att samordna resultaten
              och arbetet men också att vi tar vara på våra olika näringsliv
              så att vi hela tiden använder krafterna gemensamt. EU har ett
              forskningsinriktat program med de nordiska länderna där man för
              Sveriges del har bidragit med 18 miljoner kronor.
            </seg>
            <seg xml:id="i-a539960d37009c14-0">
              Fru talman! Nordisk samverkan kan göra skillnad på många områden.
              Jag har lyft fram miljö- och klimatområdena, och andra ledamöter
              här har lyft fram andra områden, men samfällt kan vi tillsammans,
              i samarbete med Nordiska rådet, i Nordiska ministerrådet och i
              de respektive utskotten göra skillnad.
            </seg>
            <seg xml:id="i-581151332629a39d-0">
              Med detta yrkar jag bifall till förslaget i betänkandet.
            </seg>
          </u>
          <note xml:id="i-5a27bd5de6467040-0">
            Anf. 131 ANITA BRODÉN (fp):
          </note>
          <note type="speaker" xml:id="i-24adf011db17de35-0">
            Anf. 132 KERSTIN ENGLE (s):
          </note>
          <u who="kerstin_engle_1bc363" xml:id="i-548d21e83e70445c-0">
            <seg xml:id="i-d913b4d679ff914e-0">
              Fru talman! Förra året när vi diskuterade Norden här i kammaren,
              med lika stort engagemang från ledamöterna som nu, pratade jag
              mycket om Östersjön. Det ska jag göra lite senare i dag, för det
              har vi ju ett särskilt betänkande om. Ni får alltså ge er till
              tåls innan ni får lyssna på det.
            </seg>
            <seg xml:id="i-8063f7c35072104c-0">
              Av utskottets betänkande framgår att det har vidtagits en del
              åtgärder i Öresundsregionen för att underlätta integration och
              pendling. Men det räcker inte. I Öresundsregionen pendlar 30 000
              människor över gränsen vilket ger 2 miljarder i skatteförluster.
              Malmö kommun drabbas hårt, men alla andra svenska kommuner drabbas
              också eftersom Malmö får en stor del av vårt svenska skatteutjämningssystem.
              Bidragen från det systemet hade varit lägre om alla som bor i
              Malmö hade betalat skatt. De bor där och får del av all kommunens
              service i form av skola, daghem och så vidare.
            </seg>
            <seg xml:id="i-3e5428faad355a17-0">
              Det här skatteavtalet som vi har hört talas om tidigare i dag
              är orättvist och måste kunna omförhandlas. Det är naturligtvis
              positivt med den parlamentariska kommitté som är tillsatt nu,
              men det brådskar eftersom arbetspendlingen ökar mer och mer.
            </seg>
            <seg xml:id="i-a7dddb68cd96745e-0">
              Jag är väl medveten om att avtalet kom till 2003 under en socialdemokratisk
              regering, men det har flutit mycket vatten i Öresund sedan 2003.
            </seg>
            <seg xml:id="i-78d37885ae27f28e-0">
              År 2010 är det tio år sedan Öresundsbron stod färdig. Med ökad
              trafik sker en snabbare återbetalning än i de ursprungliga beräkningarna.
              Men avgifterna är fortfarande för höga, och många viktiga aktiviteter
              som kulturutbyte, utbyte mellan skolor och vänorter, mellan idrottsföreningar
              och ungdomsidrott och så vidare blir inte av på grund av de höga
              broavgifterna.
            </seg>
            <seg xml:id="i-0134b69c556ce7e3-0">
              Även här i riksdagen har vi gränshinder. När jag sätter mig på
              tåget hemma i Ängelholm där jag bor och kliver av en och en halv
              timme senare för att träffa mina kolleger i det danska Folketinget
              har jag helt plötsligt gjort en utlandsresa, och då blir det väldigt
              komplicerat när man ska skriva reseräkning. Det slutar i regel
              med att man betalar resan själv. Det är kanske en bagatell i sammanhanget,
              men det visar ändå att vi har mer att göra när det gäller vårt
              synsätt på det nordiska samarbetet och integrationen.
            </seg>
            <seg xml:id="i-248003a7367d97b6-0">
              Det finns många fler exempel som man skulle kunna nämna som kvarstående
              problem i Öresundsområdet, men jag hoppas att finansministern
              tar itu med det här skatteavtalet, starkt pådriven av vår samordningsminister.
            </seg>
            <seg xml:id="i-633fa03397233220-0">
              Nu vidgas även utmaningarna när Östersjöstrategin ska genomföras,
              för en blomstrande Östersjöregion kräver lösningar på hindren
              för rörligheten.
            </seg>
          </u>
          <note xml:id="i-1d6a575e34b657c6-2">
            Jag yrkar bifall till förslaget i betänkandet.
          </note>
          <note type="speaker" xml:id="i-4f8913ab5cabbfb0-0">
            Anf. 133 LARS WEGENDAL (s):
          </note>
          <u who="lars_wegendal_f153f7" xml:id="i-fd03b84662575126-0">
            <seg xml:id="i-c2d7855870e9349e-0">
              Fru talman! Jag vill gärna inleda med att säga att detta med
              att vara engagerad i de nordiska frågorna känns modernt. Det känns
              som att vi hela tiden hamnar i diskussioner och i beslutsfattande
              som faktiskt har stor betydelse både för landet och för landets
              invånare. Vi som av olika skäl är engagerade i det nordiska samarbetet
              brukar ofta lyfta fram passfrihet och andra historiska beslut
              för att visa på vikten av det nordiska samarbetet. Men jag menar
              att både regeringens skrivelse och berättelsen från Nordiska rådets
              svenska delegation på ett tydligt sätt visar att det nordiska
              samarbetet kan motivera sin existens på ett högst påtagligt sätt
              genom alla de aktiviteter och faktiskt kloka beslut som fattas
              även i nutid.
            </seg>
            <seg xml:id="i-9c98a4c76c69d22d-0">
              Visst ska all verksamhet som bedrivs inom dessa väggar och inom
              Regeringskansliets väggar utvärderas och omprövas precis som all
              annan verksamhet, men jag hävdar att det under alla dessa år har
              skett en successiv utvärdering och förändring av verksamheterna.
            </seg>
            <seg xml:id="i-eaf669b5619ffd4d-0">
              Det som egentligen har varit den stora styrkan med det nordiska
              samarbetet är att vi har haft förmågan att ständigt uppdatera
              vår verksamhet och vara moderna, att ständigt ha en djup folklig
              förankring och att ständigt arbeta med frågor som människor känner
              igen sig i.
            </seg>
            <seg xml:id="i-0df81b88b59fee9f-0">
              Att vara en del av detta samarbete mellan de fem nordiska länderna
              och de tre självstyrande områdena är, fru talman, en förmån som
              jag hade hoppats att fler skulle ta del av. Tyvärr är det dock
              många i vårt samhälle i dag privatpersoner, företag och organisationer
              som tar klivet förbi det nordiska samarbetet och ser ut över ett
              utvidgat Europa och menar att det är där framtiden ligger, att
              det är i ett utvidgat europeiskt samarbete som vi kan finna alla
              svar på de komplicerade frågor vi har och kommer att få i samhällsbygget
              i den globaliserade värld vi lever i.
            </seg>
            <seg xml:id="i-8a78f485433d2b4b-0">
              Så är kanske fallet. Samtidigt vill jag nog med emfas hävda att
              ju mer omfattande det europeiska samarbetet blir, ju fler länder
              som vill vara med i detta projekt, desto viktigare blir vårt samarbete
              och andra regionala samarbeten i Europa. Vi ser det inte minst
              i södra Europa där många länder eftersträvar ett utökat regionalt
              samarbete och därför med beundran i blicken vänder sig mot oss
              i norr och frågar: Hur lyckas ni med detta? Vad är den hemliga
              koden för att framgångsrikt lyfta fram en gemensamhet som samtidigt
              tar hänsyn till varje enskilt lands särart?
            </seg>
            <seg xml:id="i-a2a4f58236529eef-0">
              Därför är jag, fru talman, helt övertygad om att det nordiska
              samarbetet är modernt. Jag är helt övertygad om att vi små länder
              och självstyrande områden här uppe i norr har ett oerhört mervärde
              i det att vi under lång tid har samarbetat när vi löst gemensamma
              problem vid våra gränser, när vi funnit nya vänner och affärsbekanta
              och när FN utsett en ny medlem i säkerhetsrådet. Och allt detta
              har vi gjort med en liten glimt i ögonvrån. Vi kan ju inte hävda
              att vi fullt ut älskar varandra när Lordi vinner Melodifestivalen
              eller när vi spelar avgörande kvalmatcher i fotboll mot Danmark.
            </seg>
            <seg xml:id="i-b5020e40d05bdf37-0">
              Men, fru talman, när detta väl är sagt måste jag tyvärr konstatera
              att det även i årets motionsflora finns en moderat motion som
              vill avveckla det nordiska samarbetet. 25 vilsna moderater står
              som undertecknare av en motion som mynnar ut i att vi på ett minst
              lika kraftfullt sätt kan jobba för de nordiska frågorna i våra
              nationella utskott, varför vi ska avveckla Nordiska rådet. Man
              betecknar Nordiska rådet som en intern nordisk samtalsklubb. Av
              dessa 25 moderata ledamöter är i varje fall två ersättare i den
              svenska delegationen i Nordiska rådet, något för mig ytterst märkligt.
            </seg>
            <seg xml:id="i-31b0f7f9b86e3347-0">
              Om man nu hävdar detta har man enligt min mening inte förstått
              det minsta av vad ett samarbete betyder i mervärde både kunskapsmässigt
              och, främst, resultatmässigt. Visst är det anmärkningsvärt att
              medlemmar i den svenska delegationen arbetar i denna riktning.
              Jag ställer mig naturligtvis frågan om man då arbetar med rätt
              fokus i tankarna.
            </seg>
            <seg xml:id="i-79b3ce0f42a7d0e2-0">
              Jag menar också att det är högst anmärkningsvärt att både EU-nämndens
              moderata ordförande och fyra av kulturutskottets moderata ledamöter
              och ersättare står som undertecknare av en motion som menar att
              samarbetet i Nordiska rådet ska läggas ned. Det nordiska kultursamarbetet
              är trots allt en av grundpelarna i detta regionala samarbete.
              Tillsammans kan de nordiska länderna nå långt mycket längre än
              varje land för sig.
            </seg>
            <seg xml:id="i-1084c7589f9c5ebf-0">
              Fru talman! 2008 var det år som Sverige hade ordförandeskapet
              i Nordiska ministerrådet, och jag vill ärligen säga att jag tycker
              att regeringen gjorde ett hyfsat arbete. Jag tycker att man haft
              en hyggligt öppen attityd i sitt programarbete även om jag som
              oppositionspolitiker hade velat ha mer inflytande. Men sådant
              är livet. Ibland påverkar man och det får genomslag. Ibland är
              det som att prata med en vägg. Det var dock, som sagt, en hygglig
              process där jag nog tycker att den svenska delegationen blev välinformerad.
              Innehållsmässigt var ordförandeprogrammet också hyggligt och bidrog
              till en mängd goda aktiviteter.
            </seg>
            <seg xml:id="i-c14aabb6d33375ae-0">
              Det som bekymrade mig mest var två saker. Det var dels det som
              kallas globaliseringsinitiativet, som statsministrarna tog initiativet
              till i Punkaharju sommaren 2007 men som på ett påtagligt sätt
              har bäring på den förda politiken under 2008, dels det löftesbrott
              som den svenska kulturministern stod för i budgetarbetet 2008,
              som ordförande i kulturministrarnas ministerråd.
            </seg>
            <seg xml:id="i-df1471efd784040d-0">
              För mig är det helt obegripligt att man när man formar den nordiska
              budgeten begär att vi parlamentariker ska acceptera stora neddragningar
              i den pågående verksamheten och i princip in blanco lämna besked
              om en acceptans för att finansiera globaliseringsinitiativet.
              Det arbetssättet är helt främmande i det nordiska samarbetet.
              Historiskt bygger det ju i någon mening på ett förtroende mellan
              ministrarna å den ena sidan och oss parlamentariker å den andra.
              Men det dåliga hanterandet av budgeten har trots allt lett fram
              till en mer transparent process när vi i år medverkat i budgetprocessen.
              I någon mening är det bra att en riktigt dålig process, som vi
              hade under Sveriges ordförandeskap, ändå har lett fram till något
              ofantligt mycket bättre.
            </seg>
            <seg xml:id="i-d5f2f4779ac974fd-0">
              Fru talman! Under 2008 svek Sveriges kulturminister och alla
              övriga kulturministrar i Norden de löften man gett till Nordens
              kulturarbetare. Det beklagar jag djupt. Under flera år hade ministerrådet
              i dialog med Nordiska rådet haft ett pågående arbete när det gällde
              att omorganisera det nordiska kultursamarbetet. Bakgrunden var
              att de nordiska kulturinstitutionerna tog allt ekonomiskt utrymme
              så att de nordiska kulturarbetarna inte fick del av de resurser
              som vi i det nordiska samarbetet anslog. All offentlig ekonomi
              hamnade alltså, om man hårdrar det, i administration och inget
              gick direkt till kulturarbetarna.
            </seg>
            <seg xml:id="i-c008f0839455ba0f-0">
              Efter många och långa diskussioner kom vi parlamentariker överens
              med ministerrådet om en modell för hur vi skulle spara medel från
              2008. I arbetet med att ta fram denna modell fördes också en dialog
              med kulturarbetarna och deras organisationer. Vi från parlamentarikersidan
              tyckte att det var en oerhört viktig fråga och av det skälet bildade
              vi en arbetsgrupp i utskottet som var enormt aktiv. Det är just
              så vi i det nordiska samarbetet vill att det ska fungera, genom
              ett aktivt samarbete mellan parlamentarikerna i Nordiska rådet
              och ministerrådet och en kraftfull dialog med medborgarna.
            </seg>
            <seg xml:id="i-3a776b92dea4494b-0">
              Vi landade, som sagt, i en överenskommelse mellan rådet och ministerrådet.
              Det var en överenskommelse som vi med gemensamma krafter fick
              kulturarbetarnas välsignelse att genomföra. Och just det var det
              centrala, alltså att vi fick ett okej från kulturarbetarna. Överenskommelsen
              innebar att de resurser som friställdes skulle komma kulturarbetarna
              till godo.
            </seg>
            <seg xml:id="i-34db62c0cd1b59b9-0">
              Vad händer när vi landar i det första ekonomiska beslutet efter
              denna överenskommelse? Jo, kulturministrarna säger att de besparingar
              som man tvingas till, efter att man har sagt ja till att globaliseringsinitiativet
              ska finansieras inom befintliga ramar, ska tas av de resurser
              som frigjordes när man omorganiserade kultursamarbetet. Så enkelt
              sviker man de löften man gett.
            </seg>
            <seg xml:id="i-bd99e1b11160a7cc-0">
              Så, fru talman, om man inte tycker att det nordiska kultursamarbetet
              är viktigt, vilket en stor del av den moderata riksdagsgruppen
              ger uttryck för, kan man strypa verksamheten på flera sätt. Det
              beklagar jag.
            </seg>
          </u>
          <note type="speaker" xml:id="i-9abd1ebf0db9ae3b-0">
            Anf. 134 GÖTE WAHLSTRÖM (s):
          </note>
          <u who="gote_wahlstrom_1fd1fe" xml:id="i-d6f2dd17ddc9d641-0">
            <seg xml:id="i-0109433115ea989b-0">
              Fru talman! Det nordiska samarbetet är unikt. Det är också genom
              sin utformning stabilt och konstruktivt när det gäller att möta
              såväl de dagliga politiska utmaningarna som de framtida. Våra
              nationella likheter och ibland olikheter gör att vi genom det
              nordiska samarbetet finner lösningar som gör att vi i ett globalt
              perspektiv känner oss starka. Men våra olikheter måste vi ständigt
              vara observanta på. De skapar gränshinder som i sin tur tenderar
              att hämma den positiva utvecklingen. Jag fick så sent som i dag
              en skrivning från en person som drabbats av socialförsäkringssystemen
              och inte lyckats hämta upp problematiken. Detta drabbade väldigt
              kraftfullt en enskild medborgare.
            </seg>
            <seg xml:id="i-ab3b580847ce36d0-0">
              Gränshindersforum redovisar en rad hinder vilka med politiska
              möjligheter har lösts men också sådana som borde kunna undanröjas.
              Ett oroande inslag är dock att de nordiska länderna inom sina
              respektive nationella beslutsorgan skapar nya gränshinder, vilka
              borde kunna undvikas genom större observans, bland annat i respektive
              parlament. Beslutsordningen borde vara sådan att eventuell gränshindersproblematik
              påtalades i betänkandetexter inför beslutsfattande. Att man som
              i dag tvingas framställa frågan vid varje beredningstillfälle
              i riksdagsbehandlingen borde kunna förekommas genom handläggning
              såväl vid propositionsskrivandet som vid betänkandehandläggningen
              i utskottsberedningen.
            </seg>
            <seg xml:id="i-56c7f0d874481412-0">
              Fru talman! Som aktiv i Nordiska rådets välfärdsutskott gläds
              jag åt att de nordiska länderna lyfter fram vad man kallar den
              nordiska välfärdsmodellen. Uttalanden om att vi vill stärka den
              nordiska välfärdsmodellen värmer mitt socialdemokratiska hjärta.
              Men när jag följer upp vad man sedan uttrycker i texter och i
              genomförd praktisk politik blir jag mer orolig. Det gäller inte
              minst den svenska utvecklingen av vad den nuvarande regeringen
              benämner välfärdspolitik.
            </seg>
            <seg xml:id="i-cda125622de59b78-0">
              Det ligger kanske något i vad som skrevs i en text i ett av de
              dokument som behandlats under de senaste åren. Den nordiska välfärdsmodellen
              har varit en succé. Det vi i dag kan se växa fram är långt ifrån
              den välfärdsmodell som kännetecknat Sverige och härigenom också
              Norden. Den nationella agendan rymmer inte att utveckla välfärdsmodellen,
              utan snarare att avveckla den. Regeringen och riksdagsmajoriteten
              i Sverige tycks inte se till de människor som nu drabbas av denna
              nedmontering av välfärden.
            </seg>
            <seg xml:id="i-0e67fe97ce8d7809-0">
              Jag har såväl i det nordiska samarbetet som inom ramen för Östersjösamarbetet
              fått frågor om vad som egentligen händer i Sverige. Vad utgör
              drivkraften för regeringen att förändra välfärdspolitiken och
              arbetsmarknadspolitiken? Varför är man beredd att ställa människor
              utanför socialförsäkringssystemet och göra människor ekonomiskt
              och socialt fattigare? Hur kan det komma sig att arbetslösheten
              kan få öka som den gör i Sverige år 2009? Hur kan Sverige ha ett
              förhållningssätt som gör att ungdomsarbetslösheten är bland de
              högsta inom den europeiska gemenskapen?
            </seg>
            <seg xml:id="i-6626df64c29da0ec-0">
              Jag blir som oppositionspolitiker svaret skyldig och hänvisar
              till regeringsuttalanden och det ideologiska förhållningssättet
              att skattesänkningar och individualisering är drivkraften. Jag
              tvingas också inför frågeställarna konstatera att min roll som
              oppositionspolitiker i dag inte räcker till för att vända regeringspolitiken.
            </seg>
            <seg xml:id="i-ff470a3507aac166-0">
              Fru talman! Det nordiska samarbetet har ett stort värde. Det
              ger oss kunskap och styrka. Det ger oss kunskap om att man kan
              bygga ett samhälle starkare genom generella skattefinansierade
              försäkringssystem, system som skapar trygghet och som gör människor
              starka i att möta framtidens utmaningar. Det ger mig styrka att
              inse att den politik som nu utvecklas, inte minst i vårt land,
              har en motpol i det som brukar benämnas den nordiska välfärdsmodellen,
              en välfärdsmodell som inte bara har varit en succé utan som är
              en succé när det gäller att möta de globala utmaningarna.
            </seg>
            <seg xml:id="i-21ed1dcc159a37fa-0">
              Min förhoppning ställs till kommande mandatperioder, med en utveckling
              som inte avvecklar utan utvecklar den nordiska välfärdsmodellen.
            </seg>
          </u>
          <note type="speaker" xml:id="i-1687bd463b378c6f-0">
            Anf. 135 ANN-KRISTINE JOHANSSON (s):
          </note>
          <u who="ann-kristine_johansson_22de95" xml:id="i-6b3a1ddf12c87046-0">
            <seg xml:id="i-664d73aec7cb9c44-0">
              Fru talman! Att nå visionen om ett gränslöst och dynamiskt Norden
              kräver en hel del av oss politiker i alla nordiska länder. Men
              menar vi allvar med visionen krävs det också handling och uppföljning
              av fattade beslut. Jag tänker inte minst på gränshindersproblematiken.
            </seg>
            <seg xml:id="i-99c3cd895a0a7d01-0">
              Så här skriver utskottet i betänkandet: Medborgarnas krav på
              att kunna flytta, studera och arbeta, med god social trygghet
              och stor flexibilitet bl.a. i de sociala trygghetssystemen, har
              ökat. Det är mycket positivt för Norden att rörligheten har ökat,
              men det ställer samtidigt stora krav på att de nordiska länderna
              gemensamt arbetar aktivt för att snabbt lösa de gränshindersrelaterade
              problem som uppstår samt vidtar åtgärder för att undvika att nya
              gränshinder i Norden uppkommer.
            </seg>
            <seg xml:id="i-2e7a19fa2929bd4c-0">
              Tyvärr är det fortfarande alltför många som rör sig över gränserna
              som vittnar om att det finns byråkratiska hinder som inte borde
              finnas där men som finns och försvårar för alla att ännu lättare
              kunna röra sig inom Norden. Jag bor i gränslandet till Norge och
              möter ständigt människor, både enskilda och företagare, som vittnar
              om olika former av gränshinder som är negativa för enskilda individer,
              företag och den nationella tillväxten. De hämmar rörligheten mellan
              våra nordiska länder och minskar också möjligheten till en ökad
              integration.
            </seg>
            <seg xml:id="i-db08d7da95d72e34-0">
              Så här skriver en arbetslös byggnadsarbetare som arbetat i Norge
              i sju år: I början av mars blev jag arbetslös och fick inte mina
              stämplingspengar förrän i slutet av juli i somras ca 12 veckors
              väntan på pengar. En byråkrati utan like kring en enda liten blankett,
              E301, har spökat för mig och så många andra arbetslösa som har
              haft jobb i Norge. Vi måste se till att det blir ett flexiblare
              system och en a-kassa som gör att man inte riskerar hela sin livssituation
              vid arbetslöshet. Jag tänker särskilt på alla ungdomar med stora
              förväntningar på arbete och bra löner som åker över till Norge
              för att jobba så mycket de bara kan. Vad händer med alla dem som
              kommer hem som arbetslösa unga och söker upp Alfakassan som har
              ännu längre handläggningstider? Hur skapar man förutsättningar
              som är flexibla när man har som krav att ta det arbete som erbjuds,
              även om det är i ett annat land?
            </seg>
            <seg xml:id="i-6e4e01ddc997d7dc-0">
              Det är det här som måste lösas gemensamt mellan våra länder för
              att nå visionen om ett gränslöst Norden. Glädjande är dock att
              ta del av den redovisning om arbetet som sker i Gränshindersforum,
              det forum som regeringarna instiftade 2008 för att mer intensivt
              arbeta med att lösa gränshinder. De har tydligt mandat från de
              nordiska regeringarna.
            </seg>
            <seg xml:id="i-f41cc58da9dc0b2c-0">
              I betänkandet står det så här: Gränshindersforum syftar till
              att med alla medel undanröja de svårigheter som medborgarna kan
              stöta på i det nordiska umgänget. Forumet har till uppgift att
              föreslå konkreta lösningar på problem som försvårar för privatpersoner
              och företag att röra sig och verka i Norden.
            </seg>
            <seg xml:id="i-18633d2945f45ae2-0">
              Det är precis ett sådant konkret arbete som måste fortsätta att
              genomföras. Det är också viktigt att detta sker i nära samarbete
              med de organisationer som finns etablerade mellan länderna. Jag
              tänker bland annat på Hallå Norden, Grensetjänsten i Eda mellan
              Sverige och Norge, HaparandaTorneå och Öresund direkt. Samordning
              mellan dessa är A och O konkret nära arbete med dem som ständigt
              stöter på problemen.
            </seg>
            <seg xml:id="i-71ab760c37eb0415-0">
              Jag förutsätter att Gränshindersforum får fortsätta även efter
              2010. Det krävs långsiktighet i arbetet och inte ryckighet fram
              och tillbaka.
            </seg>
            <seg xml:id="i-d2a7647c237b1b6a-0">
              Människor kan inte få nog med information och kunskap. Därför
              behövs Hallå Norden, dit man kan vända sig för att få information.
              Sedan kan man slussas vidare till exempel till Grensetjänsten,
              som är specialiserad på SverigeNorge-frågorna.
            </seg>
            <seg xml:id="i-2eb91455f4fd9c06-0">
              Grensetjänsten kan visa upp tydliga resultat genom att få myndigheter
              att sätta sig tillsammans och lösa problem. Många av hindren som
              dyker upp går att lösa på detta sätt. Därför måste även Grensetjänsten
              och de andra organisationerna få långsiktiga lösningar. Det gläder
              mig att samarbetsministern lyfter fram Grensetjänsten i olika
              sammanhang.
            </seg>
            <seg xml:id="i-d42bf7a18265b451-0">
              Fru talman! Vi riksdagsledamöter måste följa arbetet som sker
              när det gäller gränshinder, ställa frågor och ifrågasätta för
              att hålla frågan levande och se till att ministrarna har nordiska
              glasögon på sig när nya lagförslag ska läggas fram för respektive
              parlament men också när varje land ska implementera EU-direktiv.
              Här har uppmärksammats ett nytt problem när varje land tolkar
              det på sitt sätt. Så uppstår nya gränshinder.
            </seg>
            <seg xml:id="i-7bdc8dd80a2ec606-0">
              Det handlar om att nå vår gemensamma vision som jag tycker så
              mycket om ett gränslöst Norden där människor och företag kan röra
              sig över gränserna, där de kan se nordisk tv, ta jobb var som
              helst, välja utbildningar i ett annat land och så vidare.
            </seg>
            <seg xml:id="i-20648fda06659548-0">
              Vi politiker har detta ansvar, inte minst vi som är engagerade
              i nordiskt samarbete och inte minst för att visa våra medborgare
              att vi tar detta på allra största allvar.
            </seg>
            <seg xml:id="i-c4a12bfffaba3e0c-0">
              Därför krävs långsiktig planering. Låt Gränshindersforum, Hallå
              Norden, Grensetjänsten, HaparandaTorneå och Öresund direkt få
              långsiktig och hållbar finansiering, inte minst för att inte förlora
              tempo. Då kan vi lyckas med vår vision om ett gränslöst Norden.
            </seg>
          </u>
          <note xml:id="i-2a1f598e71b17095-4">
            Överläggningen var härmed avslutad.
          </note>
          <note xml:id="i-7fe9626651f94f44-0">
            15 § Meddelande om EU och Arktis
          </note>
          <note xml:id="i-b1d0b009d8723ac8-5">
            Föredrogs
          </note>
          <note type="speaker" xml:id="i-b52661a4b98cb9d1-0">
            Anf. 136 HANS LINDE (v):
          </note>
          <u who="hans_linde_f4736f" xml:id="i-41eaa22149b9e6db-0">
            <seg xml:id="i-f0d68e1952558550-0">
              Fru talman! Vi har att debattera utrikesutskottets utlåtande
              angående EU-kommissionens meddelande om Europeiska unionen och
              Arktis. Jag vill inledningsvis yrka bifall till reservationen
              från Vänsterpartiet och Miljöpartiet.
            </seg>
            <seg xml:id="i-fc769471ded4d58b-0">
              När Utrikesutskottet debatterar i denna kammare vänder vi ofta
              blicken österut, söderut eller, med den nya borgerliga regeringen,
              alltför ofta västerut mot Washington. Men sällan blickar vi åt
              norr. Alltför sällan debatterar och diskuterar vi Arktis- och
              Barentsområdet, trots att detta är områden som måste beskrivas
              som vårt närområde.
            </seg>
            <seg xml:id="i-413dc1a66af016e8-0">
              Om jag inledningsvis ska säga något positivt om kommissionens
              meddelande är det väl just att det uppmärksammar Arktis och ger
              oss möjlighet att föra upp denna fråga på dagordningen. Behovet
              att uppmärksamma Arktis och situationen i Arktis är stort på grund
              av både klimatförändringarna och den säkerhetspolitiska utvecklingen
              i regionen.
            </seg>
            <seg xml:id="i-8f7e1a4a06338896-0">
              Arktis är i dag den region på jorden som förändras snabbast på
              grund av klimatförändringarna. Temperaturen i Arktis har under
              de senaste årtiondena ökat dubbelt så mycket som i övriga världen.
              Arktis värms upp betydligt fortare än vad man tidigare trott.
              Prognoserna har försämrats varje gång de har presenterats.
            </seg>
            <seg xml:id="i-947906a1b85b6bdc-0">
              De senaste decennierna har nästan hälften av Nordpolens vinteris
              försvunnit, motsvarande en yta sex gånger så stor som Sverige.
              Tjockleken på Arktis havsis har sommartid minskat med 40 procent.
              Tre år i rad har avsmältningen av havsisen i Arktis nått rekordhöga
              nivåer. Sommaren 2007 konstaterades den lägsta utbredningen av
              havsisen i Norra ishavet sedan satellitmätningarna inleddes. Forskare
              menar att ett Nordpolen utan is på sommaren kan vara ett faktum
              i relativ närtid.
            </seg>
            <seg xml:id="i-821a42c32237f595-0">
              Denna utveckling kommer självklart att ha katastrofala följder
              för djur- och växtliv och människor i regionen men kommer självklart
              att påverka hela världen negativt. Klimatförändringarna kommer
              att innebära att enorma naturtillgångar som i dag är otillgängliga
              kommer att kunna exploateras. USA:s geologiska myndighet konstaterade
              2008 i en omfattande studie att cirka en femtedel av jordens ännu
              inte upptäckta resurser av olja och gas finns just i Arktis. En
              exploatering av dessa naturtillgångar skulle leda till en katastrof
              för ekosystemen i regionen men också leda till ytterligare enorma
              koldioxidutsläpp globalt.
            </seg>
            <seg xml:id="i-25b33f70a37eb0b0-0">
              Vänsterpartiet anser att Sverige i EU men också i Arktiska rådet
              kraftfullt ska verka för att det internationella samfundet snarast
              utvecklar och antar en konvention som ger Arktis skydd mot exploatering
              och militarisering under minst 100 år framöver. Sveriges ordförandeskap
              i Arktiska rådet 20112013 skulle kunna utnyttjas till att ta initiativ
              till ett förbud mot eller en kraftig begränsning av exploatering
              av naturresurser från området kring Arktis. I väntan på att ett
              sådant avtal ska kunna bli verklighet bör Sverige omgående föreslå
              ett omedelbart moratorium mot ökad exploatering i Arktis tills
              ett effektivt avtal har kunnat säkras.
            </seg>
            <seg xml:id="i-75bd8c6472e7eea6-0">
              Fru talman! I början av juni var jag i Luleå och deltog i protesterna
              mot den Natoledda flygövningen Loyal Arrow, den största flygövning
              som någonsin hållits i vårt land. Många av de tillresta demonstranterna
              från norra Sverige men också från Finland kände en oro över att
              denna övning var en del av en militär upprustning och en ökad
              politisk spänning i hela regionen. Jag måste erkänna att jag anser
              att den oron inte är obefogad.
            </seg>
            <seg xml:id="i-bb32001bffe6af57-0">
              Vi ser i dag hur en rad länder, bland dem både Ryssland och USA,
              riktar sina blickar mot Arktisområdet och mot de naturtillgångar
              och nya transportvägar som kommer att blottläggas om vi inte förhindrar
              klimatförändringarna. Vi ser redan i dag hur Nato och Ryssland
              ökat sin militära närvaro i regionen.
            </seg>
            <seg xml:id="i-1e4385ec00a32279-0">
              År 2002 placerade Ryssland sin flagga på Nordpolens havsbotten.
              I juli 2008 sändes krigsfartyg från Ryssland för att patrullera
              de arktiska vattnen för första gången sedan kalla kriget. Ryssland
              har även meddelat att man avser att sätta upp en militär styrka
              Arctic Group of Forces som ska vara operativ 2020.
            </seg>
            <seg xml:id="i-660f34fd5612452c-0">
              Men även på andra sidan Atlanten har oroväckande steg tagits.
              Bland det sista USA:s förre president George W Bush gjorde innan
              han avgick var att utfärda nya direktiv för USA:s närvaro i Arktis.
              Kanada har beslutat att öka sin närvaro markant. I augusti 2007
              annonserade Kanada att man avsåg att bygga en militärbas för att
              patrullera och manifestera sin suveränitet över Nordvästpassagen.
            </seg>
            <seg xml:id="i-cfffba1590d7c18c-0">
              Detta är en utveckling som inger oro och som Sverige med kraft
              måste agera för att vända. Sverige borde med kraft verka för att
              motverka denna ökade militarisering av Arktis. Vänsterpartiet
              har bland annat tidigare föreslagit att Sverige ska verka för
              en nordisk-arktisk-kanadensisk kärnvapenfri zon. Det skulle kunna
              vara ett steg att ta bland många.
            </seg>
            <seg xml:id="i-92c4554df63f9c66-0">
              Men jag tror att den stora utmaningen nu är att Sverige måste
              kraftfullt verka för att Arktis naturtillgångar inte blir en källa
              till konflikt och politiska spänningar utan en källa till ökat
              samarbete i regionen.
            </seg>
          </u>
          <note type="speaker" xml:id="i-8c01ffd9efbe6259-0">
            Anf. 137 MAX ANDERSSON (mp):
          </note>
          <u who="max_andersson_531f93" xml:id="i-37bf1d49727a85d9-0">
            <seg xml:id="i-848b72628c9cfb84-0">
              Fru talman! Vi lever i en allt varmare värld. Det är på få platser
              det märks tydligare än just i Arktis. De senaste tre åren har
              avsmältningen av havsisen nått rekordhöga nivåer. Inom tio år
              kan Arktis vara helt isfritt under sommartid. Den issmältning
              som har skett har skett så snabbt att det har förvånat forskarna.
            </seg>
            <seg xml:id="i-e0104b64013d66a7-0">
              Vad innebär då detta för oss? Det innebär att de prognoser och
              kalkyler som säger att Grönlandsisen inte kommer att smälta snabbt,
              som säger att det är lugnt med klimatförändringarna och att det
              inte kommer att leda till några större höjningar av havsnivån
              under det här århundradet kan vara helt felaktiga. Det här är
              en mycket oroande utveckling.
            </seg>
            <seg xml:id="i-08ca561d8752ad14-0">
              Men den utvecklingen och den aspekten berörs inte i kommissionens
              meddelande om den nya arktiska politiken som vi debatterar här
              i dag. I stället fokuserar man på andra saker. Man fokuserar på
              att isavsmältningen öppnar nya möjligheter för transport, mineralutvinning
              och annan näringsverksamhet, som regeringen sammanfattar kommissionens
              meddelande.
            </seg>
            <seg xml:id="i-bb45251429c4cf0b-0">
              Det stämmer. När isen smälter blir det lättare att för fartyg
              att färdas genom de arktiska vattnen.
            </seg>
            <seg xml:id="i-676163395a3b35f2-0">
              Det kommer att bli lättare att transportera och utvinna olja.
              Det kommer också troligtvis att leda till att det blir mer fisk
              i vissa vatten. Det kommer sannolikt även att leda till ekologiska
              omställningar, kanske till och med katastrofer, i andra vatten.
              Det blir stora förändringar.
            </seg>
            <seg xml:id="i-6829b811f2c7830e-0">
              Det är bra att man nu börjar försöka ta ett grepp över den förändring
              av vår omvärld som håller på att ske även om man inte blickar
              på det största problemet att det här är ett hot. I stället fokuserar
              man på de ekonomiska möjligheterna. Man blundar för hotet och
              fokuserar på de ekonomiska möjligheterna, nämligen att man kan
              utvinna den olja och den gas som ligger under havsbottnen i Arktis.
            </seg>
            <seg xml:id="i-2ea1ef531ffb05e4-0">
              Undersökningar tyder på att mellan 20 och 25 procent av världens
              oupptäckta resurser av kolväten står att finna i Arktis. Man kan
              ju förstå att detta är intressant för oljebolag och för andra
              människor som vill att vi ska använda dessa tillgångar. Problemet
              är bara att om vi vill föra en hållbar klimatpolitik kan vi inte
              göra det. Om vi använder den kol, den olja och den gas som vi
              redan i dag känner till var den ligger kommer vi inte att kunna
              klara klimatmålen. Då kommer vi att få ut så mycket koldioxid
              i atmosfären att den globala uppvärmningen går över det tvågradersmål
              som världen har sagt att vi ska hålla. Om vi överträder detta
              tvågradersmål kan det leda till att den globala uppvärmningen
              börjar bli självgående och accelererar av egen kraft. Det är hög
              tid att vi sätter stopp för politiken att utnyttja mer kolväten.
              Det är Miljöpartiets linje. Det är en nödvändig linje.
            </seg>
            <seg xml:id="i-099622841d819ac8-0">
              Vad säger då EU-kommissionen i sitt meddelande? Man ska alltid
              gå till källmaterialet och se vad som egentligen står där. Jag
              bläddrar i papperen och kommer fram till punkt 3 Att främja hållbar
              resursanvändning. Jag måste säga att rubriken onekligen låter
              bra. Innehållet är däremot inte lika upplyftande för en miljöpartist.
              Punkt 3.1 under rubriken Att främja hållbar resursanvändning handlar
              om kolväten. När jag läste detta första gången tänkte jag: Ja
              här kommer det att stå att vi måste sluta använda kolväten i den
              mängd som vi nu gör. Det är den hållbara politiken!
            </seg>
            <seg xml:id="i-b3b2c54834d7ed02-0">
              Men min och Miljöpartiets bild av vad som är hållbar politik
              stämmer inte överens med EU-kommissionens världsbild. Så här skriver
              kommissionen: Arktis innehåller stora outnyttjade kolvätereserver.
              Kända arktiska offshoreresurser ligger inom arktiska staters exklusiva
              ekonomiska zoner. De arktiska resurserna skulle kunna bidra till
              att förbättra EU:s försörjningstrygghet när det gäller energi
              och råvaror i allmänhet.
            </seg>
            <seg xml:id="i-756084a58d347d13-0">
              Under avsnittet Strategiska mål säger kommissionen att stödet
              för utvinning av arktiska kolväteresurser bör tillhandahållas
              på ett sätt som till fullo respekterar stränga miljönormer och
              beaktar att Arktis är ett synnerligen sårbart område.
            </seg>
            <seg xml:id="i-10caec6dc79b974f-0">
              Vidare säger kommissionen att man ska verka för stärkta grunder
              för ett långsiktigt samarbete, särskilt med Norge och Ryssland,
              som underlättar hållbar och miljövänlig prospektering, utvinning
              och transport av arktiska kolväteresurser.
            </seg>
            <seg xml:id="i-7ae62805ffc62bfd-0">
              Sammanfattningsvis kan det lätt sägas att kommissionen inte har
              förstått någonting. Det finns ingen hållbar massiv utvinning av
              kolväteresurser i Arktis. Det enda skälet till att resurserna
              ännu inte har nåtts av exploateringen är att den globala uppvärmningen
              hittills inte har nått så långt att det är möjligt att utvinna
              dem på ett säkert sätt. När isen i Arktis smälter på grund av
              att den globala uppvärmningen har gått för långt vill EU-kommissionen
              att vi ska plocka upp mer olja och mer gas. Det är någonting de
              inte har begripit.
            </seg>
            <seg xml:id="i-899f58b1bdad0dd2-0">
              Vi från Miljöpartiet är motståndare till kommissionens exploateringspolitik.
              Vi anser att oljan ska få ligga kvar under havsbottnen. Vi har
              inte råd att ta upp den, för om man tar upp den kommer den att
              brännas.
            </seg>
            <seg xml:id="i-64f437275b137827-0">
              Jag yrkar bifall till Miljöpartiets och Vänsterpartiets reservation
              där vi säger att man ska låta oljan ligga. Vi säger att Sveriges
              regering bör ta ett initiativ om att få till stånd ett avtal om
              att vi inte bara ska skydda Arktis mot militarisering utan också
              mot exploatering av framför allt kolväteresurserna.
            </seg>
            <seg xml:id="i-e516d711089cb889-0">
              Det finns redan ett avtal för Antarktis. Sveriges regering borde
              ta sitt internationella ansvar, framför allt nu när Sverige är
              ordförande i EU det här halvåret, och se till att lyfta upp frågan
              om att vi behöver ett liknande avtal även för Arktis.
            </seg>
            <seg xml:id="i-c4fc65565ee903b7-0">
              Jag vill säga något om regeringens och utskottsmajoritetens reaktion
              på kommissionens meddelande. De har välkomnat meddelandet. Utskottsmajoriteten
              har visserligen försynt påpekat någonting som det är bra att man
              påpekar, nämligen att det i avsnittet om fossila bränslen tydligare
              kunde ha framhållits att ökad utvinning av olja och gas i Arktis
              leder till ökade utsläpp av växthusgaser. Det är bra sagt av utskottet;
              det stöder Miljöpartiet till fullo.
            </seg>
            <seg xml:id="i-68939186c67bc1a4-0">
              Men det räcker inte. Vi måste klart ut säga att oljan ska ligga
              där den ligger. Tyvärr verkar det som om regeringen och alliansen
              är nöjda med att säga vackra ord i Sverige. I Bryssel säger de
              inte lika mycket. Regeringens politik vad gäller Norra ishavet
              har hittills varit att man hyr ut isbrytaren Oden för att hjälpa
              Exxon Mobil prospektera efter gas. Jag hoppas att regeringens
              politik kan bli bättre.
            </seg>
          </u>
          <note type="speaker" xml:id="i-30647ff06b862dc1-0">
            Anf. 138 SINIKKA BOHLIN (s):
          </note>
          <u who="sinikka_bohlin_caca82" xml:id="i-1d05f15a29a67900-4">
            <seg xml:id="i-bfd1c1d4292ac4d9-0">
              Fru talman! Som vi alla vet påverkas polarområdena just nu mest
              och störst av den globala uppvärmningen. Varmare vatten och nedsmältning
              av is påverkar marina ekosystem, havsvattennivåerna och klimatet
              på ett sätt som ger globaliseringen en direkt och konkret innebörd.
            </seg>
            <seg xml:id="i-ab3474a7d6cf7071-0">
              Konsekvenserna för enskilda länder och deras befolkning har fått
              allt större uppmärksamhet under de senaste årens klimatdebatt.
              Men på den senaste tiden har klimatdiskussionen tillförts ytterligare
              en dimension kampen om de arktiska naturtillgångarna och därmed
              också risk för ökade konflikter.
            </seg>
            <seg xml:id="i-eba31a8968ff14da-0">
              Tvister som tidigare har varit av mer strategisk betydelse har
              nu fått nya ekonomiska dimensioner. Kopplat till detta ligger
              nya frågor om utbyggnad och lokalisering av ny infrastruktur som
              med stor sannolikhet också kommer att medföra konflikter med urfolken
              gällande deras existens och territoriella rättigheter.
            </seg>
            <seg xml:id="i-1bd686fdaa58196d-0">
              Tidigare har de nordiska länderna ofta fungerat som framgångsrika
              konfliktdämpare och förhandlare vid uppkomna säkerhetspolitiska
              och territoriella konflikter. Men i dag har flera av de nordiska
              länderna egna intressen att bevaka. Klimatförändringarna kan därmed
              på många olika sätt ställa Norden och även det nordiska samarbetet
              i en ny situation.
            </seg>
            <seg xml:id="i-96aae7a5ab322006-0">
              Därför är det, som utskottet konstaterar, hög tid att EU uppmärksammar
              det arktiska området och de stora förändringar som pågår där och
              för första gången försöker utforma en sammanhållen Arktispolitik
              för EU.
            </seg>
            <seg xml:id="i-621ba8efad99db77-0">
              Detta gör man i ett meddelande som innehåller tre strategiska
              mål samt förslag till närmare 50 enskilda åtgärder. De tre centrala
              målsättningarna för EU:s förhållande till Arktis är att
            </seg>
            <seg xml:id="i-d9c4801c299ce9a0-0">
              Man har också accepterat definitionen av Arktis som området norr
              om polcirkeln. Så nu vet vi i varje fall var Arktis ligger!
            </seg>
            <seg xml:id="i-5851c17f0a5f9556-0">
              Detta är omfattande mål, men meddelandet är inte på något sätt
              heltäckande. Där redovisas frågor med anknytning till de områden
              som kommissionen hittills har kommit i kontakt med. Man talar
              ofta i Bryssel om att man har öppnat ett fönster mot Arktis. Det
              räcker inte i dag; man måste nog öppna dörren och stiga ut i verkligheten
              för att se vad som händer. Det bor nämligen folk i det här området
              också. Främst behandlas förhållanden som rör havsområden, som
              EU också ser som sina egna intressen. Det som saknas är till exempel
              naturskydd av landområden, urfolkens situation, biologisk mångfald,
              forskningssamarbete samt betydelsen av det omfattande regionala
              samarbetet i området mellan regeringarna och mellan parlamenten.
              Vi har Barentssamarbetet och också NGO:er som arbetar här.
            </seg>
            <seg xml:id="i-6e9877c19805ca8c-0">
              Det är ändå viktigt att notera att EU har ansökt om permanent
              observatörsstatus i Arktisrådet. Det är ett viktigt forum för
              kunskap och politiska beslut. Kommissionens ansökan behandlades
              av Arktiska rådet i Tromsö i april i år. Diskussionen fortsätter
              nu under Danmarks ordförandeskap fram till och med 2011, då Sverige
              tar över ordförandeskapet i Arktiska rådet.
            </seg>
            <seg xml:id="i-c5401cc787d76a87-0">
              Danmark genom Grönland tillhör de fem så kallade strandstaterna
              runt Norra ishavet utöver Ryssland, Kanada, USA och Norge. De
              har legitima rättigheter och skyldigheter i de arktiska havsområdena.
              I dessa stater pågår ett arbete för att utröna hur långt ut respektive
              stats kontinentalsocklar sträcker sig. Utöver dessa fem länder
              är det Island, Sverige och Finland samt representanter för sex
              organisationer för urfolk i Arktis som ingår i Arktiska rådet.
              I dag finns det även sex observationsländer och flera har sökt.
              Det visar vilket stort intresse hela världen har för det arktiska
              området.
            </seg>
            <seg xml:id="i-0aac25e9d8fa33d7-0">
              Fru talman! Det är bra att både regeringen och riksdagen har
              granskat EU:s meddelande om Arktis, men vi ska också komma ihåg
              att inte heller Sverige har ett program eller en strategi för
              Arktis eller nordområden.
            </seg>
            <seg xml:id="i-c16549a2a4afa8ff-0">
              I morgon kommer Maud Olofsson här i riksdagen att presentera
              Sveriges ordförandeprogram för Barentsrådet, som Sverige nu tar
              över ordförandeskapet i. Det och våra synpunkter i detta utlåtande
              vore en ganska bra start på en svensk strategi inför vårt ordförandeskap
              2012. Det kan i detta sammanhang nämnas att Nordiska ministerrådet
              har bearbetat en nordisk strategi för klimat- och miljögifter
              i Arktis som gäller till 2012.
            </seg>
            <seg xml:id="i-8d37267d3da7e5ef-0">
              Med andra ord är det dags att starta ett arbete också på hemmaplan
              för en egen strategi, en handlingsplan inom prioriterade områden
              som kan vara ekonomi och infrastruktur, miljöfrågor, utbildning
              och mänskliga resurser, gränsöverskridande samarbete och rättsliga
              frågor, kanske den svåraste frågan nu i Arktis.
            </seg>
            <seg xml:id="i-51fae0202e438282-0">
              Jag tror att vi i Sverige nog är det sista av de nordiska länderna
              i detta arbete. Finlands utrikesminister Stubb deklarerade i sitt
              tal i Rovaniemi den 29 september sina tankar om Finlands arktiska
              policy. Och förra veckan meddelade utrikeshandelsminister Väyrynen
              att han vill att regeringen lämnar en redogörelse till riksdagen
              om Finlands politik beträffande Arktis och dessutom tillsätter
              en delegation för att behandla arktiska frågor. Så där har man
              tagit ett steg framåt.
            </seg>
            <seg xml:id="i-e92434731221408b-0">
              Fru talman! Ibland kan det vara bra att lära sig av våra nordiska
              grannar, men man kan naturligtvis också vara sist på spelplanen,
              bara resultatet blir bra. Men det är viktigt att vara med på spelplanen
              och hålla hårt i bollen, för de här frågorna är viktiga också
              för Sverige.
            </seg>
            <seg xml:id="i-7ffe5daa699eed31-0">
              Till sist, fru talman, kommer Arktis att bli en av de största
              utmaningarna under EU:s kommande mandatperiod. Arktis kommer att
              vara en arena för både konkurrens och samverkan inom civila, ekonomiska
              och militära områden. Vi kommer att ställas inför beslut där olika
              intressen måste vägas samman. I den nya världen kommer Norden
              att utgöra EU:s yttre gräns, den sista utposten mot Arktis. Frågan
              är om vi i Norden och i EU ska hitta en väg för fredliga lösningar
              eller om vi kommer att medverka till att bygga konflikter.
            </seg>
          </u>
          <note xml:id="i-71cff4d07f5eabdc-0">
            Härmed, fru talman, yrkar jag bifall till utskottets förslag
            i utlåtandet.
          </note>
          <note type="speaker" xml:id="i-a878cba4ebc2d77b-0">
            Anf. 139 MATS SANDER (m):
          </note>
          <u who="mats_sander_c5fc0e" xml:id="i-d6f517ad2b78a6df-0">
            <seg xml:id="i-1842c7c91ccdf679-0">
              Fru talman! Arktis må verka fjärran, långt bort, även för oss
              som bor på dessa nordliga breddgrader, men de förändringar som
              sker i området till följd av de globala klimatförändringarna drabbar
              oss alla. På Arktis är effekterna som mest märkbara, och det är
              här man ser de första förändringarna.
            </seg>
            <seg xml:id="i-d756abfb65ebb646-0">
              Under 2007 kunde man konstatera att utbredningen av havsis i
              Norra ishavet var den minsta sedan satellitmätningar började göras,
              och det finns inga tecken på att trenden är på väg att avta. Denna
              och många andra frågor som rör Arktisområdet och dess befolkning
              togs upp i meddelandet The European Union and the Arctic Region,
              som presenterades av kommissionen för Europaparlamentet i november
              2008. Tre centrala målsättningar tas upp, och dessa är:
            </seg>
            <seg xml:id="i-9e2f2e320a9a0983-0">
              Målen är strategiska och följs av förslag till åtgärder inom
              en lång rad av områden. Dock saknas konkreta förslag med rättslig
              grund. De förslag som läggs fram kommer i stället att ligga till
              grund för rådsslutsatser vid allmänna rådets möte senare i år.
            </seg>
            <seg xml:id="i-827a7b879a9d3b4f-0">
              Regeringen säger i sin faktapromemoria att man välkomnar kommissionens
              meddelande och att Sverige stöder ansträngningarna för att utforma
              en sammanhållen Arktispolitik i EU. Många av förslagen som läggs
              fram är bra och bör kunna få ett brett stöd bland medlemsstaterna.
              Däremot påpekar man att det finns delar som är otydliga och lämnar
              ett brett tolkningsutrymme.
            </seg>
            <seg xml:id="i-40c267331e95e991-0">
              Arktisområdet är inte bara ett område att betrakta ur ett miljö-
              och naturresursperspektiv utan också ett hem för cirka fyra miljoner
              människor, många av dem tillhörande ursprungsbefolkningar som
              samer och inuiter.
            </seg>
            <seg xml:id="i-6c998c503d66cb53-0">
              Från såväl regeringens som utskottets sida påpekas att meddelandet
              från kommissionen inte uppmärksammar de folkrättsliga aspekter
              som kommer av de legitima rättigheter och skyldigheter som de
              fem arktiska strandstaterna runt Norra ishavet har. De arktiska
              landområdena ges som helhet inte samma behandling i meddelandet
              som havsområdena, varför man gärna hade velat se ett bättre helhetsgrepp
              med bättre hänsyn till samtliga områden som rör den arktiska miljön
              och befolkningen.
            </seg>
            <seg xml:id="i-1c013075514aedb3-0">
              Arktisområdet är att betrakta som ett hav omgivet av land, vilket
              står i kontrast till Antarktis som är en landmassa omgiven av
              hav. Dock finns andra likheter områdena emellan och lärdomar att
              hämta från arbetet med Antarktisfördraget där parterna gemensamt,
              inklusive Sverige, 1991 antog ett miljöskyddsprotokoll som innebar
              ett förbud mot utvinning av naturtillgångar för minst 50 år framåt.
            </seg>
            <seg xml:id="i-0644167f24de92fb-0">
              Fru talman! Utförliga miljökonsekvensbeskrivningar och ekologisk
              hänsyn vid all aktivitet i Arktis är något som vi från svensk
              sida tar på stort allvar då miljön i Arktis är särskilt känslig.
              Från utskottets sida ser vi positivt på regeringens arbete i den
              här frågan och att den påpekas även här. Sverige ingår dessutom
              i Arktiska rådet där regeringen verkat för att åstadkomma en samsyn
              mellan de parter som berörs för att på bästa sätt skydda miljön
              i Arktis. Det gäller inte bara ett skydd mot klimatförändringar
              utan alla slags förändringar och skadlig påverkan. Samtidigt menar
              utskottet att man i avsnittet om fossila bränslen tydligare kunde
              ha pekat på att ökad utvinning av olja och gas i Arktis leder
              till ökade utsläpp av växthusgaser som påskyndar de globala klimatförändringarna.
              I avsnittet om transporter kunde man även ha påpekat att ökade
              utsläpp av luftföroreningar förvärrar klimatförändringarna. Utskottet
              menar också att meddelandet kunde ha klargjort att den snabba
              försämringen av Arktis miljö sällan härrör från Arktisområdet
              självt utan är en konsekvens av det som sker i världen som helhet.
            </seg>
            <seg xml:id="i-e753cf3051b78284-0">
              Fru talman! Sammantaget ställer sig utskottet positivt till att
              liksom regeringen stödja de ansträngningar som kommissionen har
              gjort för att ta fram en sammanhållen Arktispolitik för EU. Meddelandet
              är att se som ett första steg. Det ligger på oss alla att i alla
              de forum där det är relevant att ta upp frågor som rör Arktis
              göra det och verka för att skydda en känslig miljö. Som påpekats
              finns områden där man från svensk sida velat se en tydligare linje
              och en större tyngdpunkt på vissa miljö- och folkrättsliga hänsyn.
              De strategiska mål som anges i meddelandet är dock på det stora
              hela bra. Att man kan finna en bred uppslutning bakom de mål som
              lagts fram är också en mycket viktig faktor. Meddelandet borde
              kunna få ett brett stöd av samtliga EU:s medlemsstater.
            </seg>
          </u>
          <note type="speaker" xml:id="i-3c29ddff2852d1a2-0">
            Anf. 140 MAX ANDERSSON (mp) replik:
          </note>
          <u who="max_andersson_531f93" xml:id="i-37bf1d49727a85d9-1">
            <seg xml:id="i-48fef038c4c08c45-0">
              Fru talman! Jag vill bara fråga om Moderaterna anser att utvinning
              av olja i Norra ishavet är en hållbar resursanvändning.
            </seg>
          </u>
          <note type="speaker" xml:id="i-ea70beb52af43cef-0">
            Anf. 141 MATS SANDER (m) replik:
          </note>
          <u who="mats_sander_c5fc0e" xml:id="i-d6f517ad2b78a6df-1">
            <seg xml:id="i-eafb89a3f013327b-0">
              Fru talman! När jag läser Vänsterpartiets och Miljöpartiets reservation
              anser de att majoriteten i utskottet i sin granskning av kommissionens
              meddelande inte tydligt uppmärksammat de stora klimatmässiga risker
              som följer på prospektering och utvinning av fossila bränslen
              i Arktis.
            </seg>
            <seg xml:id="i-2fd5d06b6bde0069-0">
              Jag tycker att vi har gjort det. I vår granskning tycker vi att
              meddelandet kunde ha varit mer konkret avseende naturskydd av
              landområden och bevarandet av biologisk mångfald. Dessutom kunde
              avsnittet om fossila bränslen tydligare ha framhållit att ökad
              utvinning av olja och gas i Arktis leder till ökade utsläpp av
              växthusgaser som påskyndar de globala klimatförändringarna. En
              hel del är alltså sagt om vad vi tyckte att meddelandet kunde
              ha innehållit.
            </seg>
          </u>
          <note type="speaker" xml:id="i-7dac1c452349373d-0">
            Anf. 142 MAX ANDERSSON (mp) replik:
          </note>
          <u who="max_andersson_531f93" xml:id="i-37bf1d49727a85d9-2">
            <seg xml:id="i-47d1ff495503d24a-0">
              Fru talman! Jag skulle beskriva kommissionens meddelande som
              att det genomsyras av en frustande entusiasm över möjligheten
              till utvinning av olja och gas under Norra ishavet. Jag tycker
              inte att majoriteten har svarat tillräckligt tydligt på det genom
              det ni framhåller, nämligen den grundläggande självklarheten att
              utvinning av olja och gas leder till ökade klimatproblem. Men
              låt vara; timmen är sen.
            </seg>
          </u>
          <note type="speaker" xml:id="i-d8d71f4927979999-0">
            Anf. 143 MATS SANDER (m) replik:
          </note>
          <u who="mats_sander_c5fc0e" xml:id="i-d6f517ad2b78a6df-2">
            <seg xml:id="i-573bac2d20e26786-0">
              Fru talman! Jag finner att Miljöpartiet och Vänsterpartiet är
              ensamma i sin uppfattning att inte stödja utskottets granskning
              av detta meddelande. I övrigt har kammaren visat ett brett stöd
              för kommissionens meddelande.
            </seg>
          </u>
          <note type="speaker" xml:id="i-6075fb27979fd3a7-0">
            Anf. 144 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-4507cdecfb84e2b9-1">
            <seg xml:id="i-7ee2680a58f5fb01-0">
              Fru talman! Jag yrkar bifall till förslaget i sin helhet. Jag
              instämmer i varierande grad med vad samtliga talare har sagt tidigare
              i denna talarstol. Jag tror att vi alla kan vara tämligen överens
              om att växthuseffekten smälter ismassorna kring Arktis i en oroväckande
              hastighet. Det vi kommer att ta ställning till är EU-kommissionens
              förslag till strategiska mål och enskilda åtgärder som medlemsstaterna
              och institutionerna ska göra för att minska klimatförändringarna
              i Arktis. Det ska vara första steget mot en gemensam politik i
              EU vad gäller Arktis. Det är ett bra steg som vi ska vara stolta
              över, även om många av oss är frustrerade över att det går för
              sakta. Man kunde också ha varit ännu tydligare vad gäller klimathänsyn
              inte minst.
            </seg>
            <seg xml:id="i-48ed9ff3301d57a2-0">
              Jag och bland andra Anita Brodén har jobbat länge för att Arktis
              borde bli ett skyddat marinreservat. Vi är glada över att Folkpartiets
              partistyrelse har sagt inför höstens landsmöte att det kommer
              att bli partiets officiella politik.
            </seg>
            <seg xml:id="i-bd5c94ca367cb5fd-0">
              Varför ska man rättsligt skydda Arktis som ett marinreservat?
              Det handlar förstås om att en kapplöpning har påbörjats i jakten
              efter den olja och gas som tidigare har varit otillgänglig på
              grund av isen. De fem omkringliggande arktiska staterna Ryssland,
              USA, Kanada, Norge och Danmark, via Grönland, har den suveräna
              rätten att utvinna naturtillgångar på respektive stats kontinentalsockel,
              vilket bland annat Sinikka Bohlin redogjorde för tidigare. För
              att få rätten över sin kontinentalsockel måste en stat lämna in
              dokumentation inom tio år efter att man ratificerat havsrättskonventionen.
              Det handlar om folkrätt på en tämligen avancerad nivå.
            </seg>
            <seg xml:id="i-5c7f24308ffca288-0">
              Därför pågår det just nu en intensiv kamp mellan de arktiska
              staterna där de försöker leda i bevis att deras kontinentalsocklar
              mot Arktis sträcker sig så långt ut som möjligt. Om oron för ryska
              gasledningar i Östersjön är berättigad borde Sverige och flera
              andra länder i ännu högre utsträckning ha anledning att rikta
              sin uppmärksamhet norrut.
            </seg>
            <seg xml:id="i-d59d116a8ebde305-0">
              Det finns åtminstone tre goda skäl till varför vi måste skydda
              Arktis bättre. Det första är att bromsa upp den globala uppvärmningen.
              Det andra är att förhindra skadliga utsläpp. Det tredje är att
              skydda utrotningshotade arter och möjliggöra för befolkningen
              att kunna leva kvar på denna plats.
            </seg>
            <seg xml:id="i-4a476c14b30b2846-0">
              I de arktiska staternas strävan att säkra rättigheterna över
              Arktis i form av transportleder, olja, gas och övriga naturresurser
              får de ett ekonomiskt intresse av att Arktis fortsätter smälta.
              Vi måste alla ta ett ansvar för att denna logik bryts. Jorden
              klarar inte av dagens ökade förbränning av fossila bränslen. Utöver
              olika ekonomiska styrmedel i form av koldioxidbeskattning, utsläppsrätter
              och trafikavgifter kan det också behövas absoluta förbud som bevarar
              skyddsvärda miljöer som exempelvis Arktis.
            </seg>
            <seg xml:id="i-2eef6cdc6adea359-0">
              Om naturtillgångarna i Arktis kan bli föremål för utvinning riskerar
              vi också olyckor i form av oljeutsläpp, vilket kan skada ännu
              mer eftersom nedbrytningen sker långsammare i kalla miljöer än
              i varma system. Natur- och djurlivet utanför Alaskas kust lider
              fortfarande av sviterna efter grundstötningen 1989 av oljetankern
              Exxon Valdez.
            </seg>
            <seg xml:id="i-6a2f4c67b692f9f7-0">
              Med stora ansträngningar har Sverige med grannländer lyckats
              ge Östersjön ett ganska gott skydd. De politiska och framför allt
              rättsliga förutsättningarna för att lyckas med detsamma när det
              gäller olje- och gasutvinning i Arktis är dessvärre sämre, även
              om det troligen är ännu mer angeläget.
            </seg>
            <seg xml:id="i-13463b882fa71637-0">
              Utrotningshotade arter är beroende av sina ekosystem. Det gäller
              till exempel isbjörnen. Även om isbjörnar är goda simmare är de
              beroende av havsis för jakt och förflyttning. Dräktiga isbjörnar
              bygger snöiden där de föder sina ungar. Det vore en stor tragedi
              om framtidens isbjörnar reducerades i antal och förvisades till
              djurparker långt från sin naturliga levnadsmiljö.
            </seg>
            <seg xml:id="i-11b13fb6622bb626-0">
              Ett marinreservat i Arktis kan bli verklighet. Det behövs politisk
              framsynthet, som jag tror att vi hittar i samtliga partier i Sveriges
              riksdag, men framför allt påtryckningar från allmänheten. Arktis
              skulle behöva en miljökamp på samma nivå som vi just nu ser på
              den globala miljöfronten, inte minst inför Köpenhamnsmötet. Det
              kommer att behövas samma påtryckningar.
            </seg>
            <seg xml:id="i-59348ada52101cf6-0">
              Många har i debatten dragit paralleller till Antarktisfördraget
              från 1991 då Sverige var en av de pådrivande parterna. Antarktisfördraget
              är ett miljöprotokoll enligt vilket utvinning av naturtillgångar
              förbjuds i minst 50 år framåt. Det gör att man bara kan använda
              Antarktis till fredliga och vetenskapliga ändamål. Det är ett
              exempel på hur man skulle kunna lösa Arktisfrågan.
            </seg>
            <seg xml:id="i-35769a96bb88c03b-0">
              Det finns dock en hel del folkrättsliga problem på Arktis som
              inte finns på Antarktis. Det måste vi också väva in i diskussionen.
              Ett dilemma som framkom förra året när vi hade denna debatt och
              som är viktigt och inte ska raljeras över är hur man ska främja
              den hållbara resursanvändningen för den urbefolkning som finns
              på Arktis. På Antarktis bor det bara forskare på stationer, men
              på Arktis har vi en levande urbefolkning som måste kunna leva
              kvar på det sätt som den har gjort i många många år. Det måste
              komma in bredare i debatten.
            </seg>
            <seg xml:id="i-ff88f4c1d494e597-0">
              Jag förstår flera aspekter som tas upp i Vänsterpartiets och
              Miljöpartiets reservation. Det är hedervärt och bra, men man får
              inte skapa en nidbild av detta utlåtande. Även om det är otillräckligt
              är det ett första steg mot en gemensam EU-politik som lyfter klimatfrågorna
              på denna del av jorden. Det, om något, är viktigt.
            </seg>
          </u>
          <note type="speaker" xml:id="i-ddff8e3df3131e91-0">
            Anf. 145 ELSE-MARIE LINDGREN (kd):
          </note>
          <u who="else-marie_lindgren_363582" next="cont" xml:id="i-b7b0734a1483085e-0">
            <seg xml:id="i-67e5172d03a49163-0">
              Fru talman! Vi kristdemokrater välkomnar kommissionens meddelande
              och anser att det är angeläget att EU i sitt beslutsfattande beaktar
              och ägnar särskild uppmärksamhet åt de unika förhållanden som
              råder i Arktis. Vi har hört det från tidigare talare och jag instämmer
              i att de globala klimatförändringarna märks först och är störst
              i Arktis. Uppvärmningen fortsätter med tilltagande isavsmältning
              på land och till havs. Det oroar oss kristdemokrater.
            </seg>
            <seg xml:id="i-915d5075858fdc23-0">
              EU måste driva på arbetet för att garantera säkerhet och stabilitet,
              strikt miljöstyrning och beaktande av försiktighetsprincipen,
              hållbar resursanvändning samt öppet och rättvist tillträde till
              marina arktiska områden.
            </seg>
            <seg xml:id="i-581190d000b9b825-0">
              Det är positivt att kommissionen har valt en ambitiös och bred
              ansats där man, som vi tidigare hörde, har accepterat definitionen
              av Arktis som området norr om polcirkeln, vilket omfattar både
              land- och havsområden där de åtta arktiska staterna i olika omfattning
              har suveränitet.
            </seg>
            <seg xml:id="i-b89d0c6ded3cc962-0">
              Isavsmältningen i Norra ishavet öppnar nya möjligheter för transport,
              mineralutvinning och annan näringsverksamhet. Dessa ändrade förutsättningar
              påverkar den geostrategiska dynamiken i Arktis och kan ha konsekvenser
              för internationell stabilitet och för europeiska säkerhetsintressen.
              Nya ekonomiska möjligheter och åtföljande konsekvenser för miljö
              och befolkning i Arktis tilldrar sig ökad uppmärksamhet. Denna
              utveckling medför ett ansvar för EU att motverka att situationer
              uppstår där Arktis kan bli ett säkerhetspolitiskt spänningsområde.
            </seg>
            <seg xml:id="i-d177387138f9eabf-0">
              Det är ytterst väsentligt att unionen tar detta ansvar och formulerar
              sitt intresse för och sitt engagemang i Arktis i ljuset av ett
              sådant ansvar. Stabilitet, balans och kontinuerliga dialoger mellan
              inblandade stater och aktörer är också nödvändigt.
            </seg>
            <seg xml:id="i-4e726981df7b60f5-0">
              Framtida ryska intressen och kopplingarna mellan ekonomiskt och
              politiskt ledarskap för Arktis finns på hög nivå. Ryska intressen
              har också drivit utvecklingen och upptrappningen eftersom varken
              nuvarande eller tidigare amerikansk administration har någon egentlig
              Arktispolitik.
            </seg>
            <seg xml:id="i-33b107ef48051c82-0">
              Det kan också vara av intresse att veta att industriinvesteringarna
              i nordvästra Ryssland är de största som någonsin skett i Nordeuropa
              enligt det informationsmöte som hölls på Näringslivets Hus för
              ett tag sedan. Även Norges investeringar i området är av betydelse
              till följd av de olje- och gasfyndigheter som gjorts.
            </seg>
            <seg xml:id="i-3d6ee4acdf53ee65-0">
              I försvarets inriktningsproposition från regeringen skrev vi
              att klimatförändringarna har stora konsekvenser för utvecklingen
              och den känsliga miljön i Arktis. Avsmältningen skapar också nya
              förutsättningar för bland annat energi- och mineralutvinning och
              sjötransporter i norr. Denna utveckling medför också att Barentsregionen
              och Arktis, och därmed också Nordeuropa, får en ökad strategisk
              betydelse. Behovet av att förstärka övervakningen i Arktis och
              förbättra förmågan att hävda sin självständighet och skydda det
              egna territoriet mot otillbörligt intrång har ökat hos de fem
              strandstaterna runt Norra ishavet. Kolahalvön rymmer fortfarande
              världens största ansamling av nukleärt material, såväl i fungerande
              energi- och vapensystem som i form av utbränt kärnbränsle och
              andra former av radioaktivt avfall.
            </seg>
            <seg xml:id="i-7025b62e3f38a099-0">
              Fru talman! Frågan om ökat samarbete med EU, samtliga länder
              i Arktis och inom Norden berörs också. De olika nordiska länderna
              har olika säkerhetspolitisk bakgrund, men utvecklingen mot större
              samordning accelereras av behovet av att kunna agera i Arktis.
            </seg>
            <seg xml:id="i-b8fc95d27496fc2c-0">
              Kristdemokraterna välkomnar det avtal om gränsöverskridande räddningssamarbete
              i Barentsregionen som ingicks i december 2008 mellan Finland,
              Norge, Ryssland och Sverige. Vi ser fram emot ytterligare samarbete
              i regionen, inte minst på det säkerhetspolitiska området.
            </seg>
          </u>
          <note xml:id="i-b84e8e184ce65f6b-0">
            Jag yrkar bifall till förslaget i utlåtandet.
          </note>
          <note xml:id="i-fab573c659a6efd7-0">
            Anf. 146 ANITA BRODÉN (fp):
          </note>
          <u who="else-marie_lindgren_363582" prev="cont" xml:id="i-456cc44122dc8e1d-0">
            <seg xml:id="i-16b6aa80185cd4e7-0">
              Fru talman! Arktis har hamnat i fokus. Polaråret, IPY-året, satte
              fingret på den akuta situation som råder. Inte minst med hjälp
              av all den dokumentation som finns från polarforskningsexpeditionerna
              sedan 1800-talet har man kunnat påvisa skillnaden och den negativa
              utveckling som skett.
            </seg>
            <seg xml:id="i-82bde97bda92327c-0">
              Temperaturhöjningen går fortare än väntat. Tidigare talar har
              påpekat att avsmältningen av havsisen i den arktiska bassängen
              har nått rekordhöga nivåer tre år i rad. Permafrostsmältning och
              metangasutsläpp är några mycket oroande scenarier.
            </seg>
            <seg xml:id="i-80585ba50bcee190-0">
              Jag delar den oro som framförts av flera talare här i kväll.
              Frågan kommer, precis som Birgitta Ohlsson har framfört, att debatteras
              vid vårt landsmöte.
            </seg>
            <seg xml:id="i-9813e052a9dfe2b7-0">
              Fru talman! Klimatförändringarna i Arktis är inte bara ett hot
              mot den arktiska miljön och invånarna i Arktis. De medför också
              globala konsekvenser. En kraftfull klimatpolitik i EU och insatser
              för klimatanpassning i Arktis inklusive arbete för att skydda
              den biologiska mångfalden måste därför, precis som skrivs i faktapromemorian,
              vara centrala delar i EU:s arktiska politik.
            </seg>
            <seg xml:id="i-caccedcccd8817be-0">
              Det är positivt att kommissionen har för avsikt att fullfölja
              SAON-processen, Sustaining Arctic Observing Networks. Det är från
              början ett svenskt initiativ som innebär samordning och förbättring
              när det gäller övervakning och observation av förändringar som
              sker i Arktis. Det är alltså en otroligt viktig process som pågår.
            </seg>
            <seg xml:id="i-a8b773c24308a0ba-0">
              Oden, vårt flaggskepp, har hittills kunnat nyttjas av många internationella
              forskare. Jag utgår ifrån att det kommer att bli en fortsatt diskussion
              om behovet av ytterligare forskningssatsningar när det gäller
              forskningsfartyg.
            </seg>
            <seg xml:id="i-13277546e0cf098b-0">
              Fru talman! EU:s tidigare ordförande, Frankrike, visade ett mycket
              stort intresse för de här frågorna. De anordnade bland annat ett
              antal seminarier och skickade stafettpinnen vidare till Sverige.
              Nu lyfter kommissionen upp frågan om en EU-politik för Arktis.
              Den tas också upp i samband med Nordiska rådets session.
            </seg>
            <seg xml:id="i-616d45f0c9bd61b3-0">
              Jag hade dock gärna sett att det hade blivit ett möte på högsta
              politiska nivå i samband med vårt ordförandeskap, inte minst med
              tanke på det stundande klimattoppmötet.
            </seg>
            <seg xml:id="i-b44b4e80c894ac73-0">
              Det krävs och det är behov av långsiktig finansiering och långsiktig
              infrastruktursatsning.
            </seg>
            <seg xml:id="i-7d38a45feca12e47-0">
              Jag delar utrikesutskottets synpunkt att skälet till att Arktis
              måste skyddas bland annat är att vi måste bromsa den globala uppvärmningen
              och förhindra skadliga utsläpp, men också skydda utrotningshotade
              arter och värna folks traditionella livsstil. Vi har urbefolkning,
              vilket också har förts fram är.
            </seg>
            <seg xml:id="i-4de6ec8bb718124a-0">
              Men jag delar också utskottets kritik där man framför att man
              gärna hade sett mer konkreta åtgärder vad gäller naturskydd av
              landområden.
            </seg>
            <seg xml:id="i-b0be14981a5a2e78-0">
              Den första strategiska målsättningen som kommissionen pekar ut
              att skydda och bevara Arktis i samverkan med dess befolkning är
              A och O.
            </seg>
            <seg xml:id="i-501f4baea09c524c-0">
              Herr talman! Isavsmältningen i norra Ishavet öppnar enligt regeringen
              nya möjligheter för transport, mineralutvinning och annan näringsverksamhet.
              Det är viktigt att vi också inser att det öppnar för nya hot med
              ökad utvidgning av olja och gas, vilket för med sig ökade utsläpp
              av växthusgaser och luftföroreningar.
            </seg>
            <seg xml:id="i-448da4683f482904-0">
              Det är angeläget att den svenska regeringen, inte minst i samband
              med kommande ordförandeskap i Arktiska rådet driver på mer konsekvent
              att man ska kunna genomföra rådets riktlinjer och rekommendationer.
              En klar förstärkning vore att få kommissionen som observatör vid
              dessa möten. Det är ett förslag som har ställts och som man kommer
              att återkomma till.
            </seg>
            <seg xml:id="i-986c7671a526856a-0">
              Det är också angeläget, precis som Birgitta Ohlsson har framfört,
              att arbeta för att detta område blir maritimt skyddat.
            </seg>
          </u>
          <note xml:id="i-8b07927ee22dd15f-0">
            Herr talman! Jag yrkar bifall till förslaget i utskottets utlåtande.
          </note>
          <note xml:id="i-2a1f598e71b17095-5">
            Överläggningen var härmed avslutad.
          </note>
          <note xml:id="i-2cbf90ff093dcda2-0">
            16 § EU:s strategi för Östersjöområdet
          </note>
          <note xml:id="i-b1d0b009d8723ac8-6">
            Föredrogs
          </note>
          <note type="speaker" xml:id="i-8d6256f208e3acaa-0">
            Anf. 147 KERSTIN ENGLE (s):
          </note>
          <u who="kerstin_engle_1bc363" next="cont" xml:id="i-d6fd07e25babd776-0"/>
          <note xml:id="i-f9a0e31ced97efc7-0">
            Herr talman! Inledningsvis yrkar jag bifall till Socialdemokraternas,
            Vänsterpartiets och Miljöpartiets reservation.
          </note>
          <u who="kerstin_engle_1bc363" prev="cont" xml:id="i-8c4a2ea290b2e710-0">
            <seg xml:id="i-9b4114e3395299c7-0">
              Varav hjärtat är fullt talar munnen, brukar man säga. I dag ska
              vi återigen tala om vårt hjärtebarn Östersjön i denna kammare.
              I många stycken är vi överens om att det finns mycket att göra
              för Östersjöns miljö och för regionen som tillväxtområde. Många
              är engagerade i Östersjösamarbetet här liksom i Nordiska rådet
              där man nu arbetar med ett ökat samarbete kring Östersjön.
            </seg>
            <seg xml:id="i-20786201aaad5d99-0">
              Den strategi som nu har utarbetats av Europeiska kommissionen
              har fyra övergripande mål: hållbar miljö, ökad tillväxt, ökad
              tillgänglighet och ökad säkerhet.
            </seg>
            <seg xml:id="i-823e63c99514da0d-0">
              Europeiska rådet har framhållit att miljön ska inta en särställning,
              vilket naturligtvis är mycket tillfredsställande med tanke på
              långsiktighet och framtida generationers välstånd. Miljön är grundläggande
              för att de övergripande målen ska kunna utvecklas.
            </seg>
            <seg xml:id="i-22bb0b643aeb24ab-0">
              Herr talman! Under det socialdemokratiska regeringsinnehavet
              utvecklades Östersjösamarbetet kraftigt. Vi vill gå vidare och
              befästa Östersjön som ett fredligt område. Trygga länder har i
              regel välmående och trygga grannar. Vår säkerhet har stärkts av
              att de flesta länderna runt Östersjön är demokratiska och att
              det ekonomiska och ömsesidiga beroendet har ökat i takt med den
              starkt ökade handeln. Östersjöområdets säkerhet har också stärkts
              i samband med att dessa länder har fått sina säkerhetspolitiska
              önskemål tillgodosedda. Vad som fortfarande återstår är att stimulera
              ett positivt ryskt deltagande i det regionala säkerhetsskapande
              samarbetet.
            </seg>
            <seg xml:id="i-37269bfebebb5c39-0">
              Vi socialdemokrater ser i huvudsak positivt på den framlagda
              strategin. Till viss del är strategin en sammanställning av åtgärder
              som redan har planerats inom EU, och allt är inte nya förslag.
              Det är naturligtvis positivt att man samlar de planerade åtgärderna
              i en gemensam strategi. Men vi höjer ett varningens finger för
              att strategin kan bli en pappersprodukt utan reella finansiella
              möjligheter att stärka Östersjöområdet.
            </seg>
            <seg xml:id="i-072c502a4c28bd29-0">
              Baltikums djupa ekonomiska kris är mycket oroande och hotar Lettlands,
              Estlands och Litauens instabila regeringar. Detta gör strategin
              angelägen att genomföra så att inte vissa av medlemsstaterna halkar
              efter i utvecklingen. Genom ett ökat samarbete och bättre samverkan
              kan staterna stärka sin konkurrenskraft och sitt välstånd.
            </seg>
            <seg xml:id="i-935678ff352cd094-0">
              Länderna runt Östersjön har en samlad befolkning på drygt 100
              miljoner. Inte minst för Sverige ger detta stora möjligheter att
              öka handelsutbytet, vilket i förlängningen leder till större ekonomisk
              tillväxt och fler jobb. Regionen har stora möjligheter att utvecklas,
              och Norden, som i många avseenden är en global vinnarregion, kan
              vara en inspiration för hela Östersjöområdet att utvecklas till
              en framgångsrik region i Europa. I EU ses strategin också som
              en föregångare för andra regioner, till exempel Svartahavsområdet.
            </seg>
            <seg xml:id="i-82e262ef9e8ed8a4-0">
              Vi vill ha en fri handel och en marknad som gynnar både Sverige
              och våra handelspartner. Men det ska vara en ansvarsfull frihet
              som också tar hänsyn till människor och miljö. Vi tjänar alla
              på att skapa en långsiktigt hållbar ekonomi som tar hänsyn till
              miljön. För det behövs samarbete och politik men också gemensamma
              regleringar på EU-nivå. Handeln med Baltikum kommer att öka, och
              vi vill närma oss våra grannländer på andra sidan Östersjön ännu
              mer.
            </seg>
            <seg xml:id="i-ee8ecaa3d4250c6a-0">
              I högtidstalen brukar det från regeringen heta att Östersjösamarbetet
              är prioriterat. I praktisk handling har det dock inneburit beslut
              om nedläggning av generalkonsulaten i Kaliningrad, Gdansk och
              Hamburg. De är alla svenska utlandsrepresentationer runt södra
              Östersjön. Att stänga ett konsulat som det kostade både möda och
              pengar att få till stånd måste ses som ett mycket ogenomtänkt
              handlande. I en region präglad av såväl stor tillväxtpotential
              som miljöproblem som vi måste lösa gemensamt finns det bättre
              åtgärder än minskad svensk representation. Det riskerar också
              att slå sönder alla de väletablerade och viktiga relationer som
              svenska kommuner, företag och organisationer har byggt upp.
            </seg>
            <seg xml:id="i-95dd2451ee8ccc71-0">
              Herr talman! Gazprom är majoritetsägare i det bolag där man tillsammans
              med tyska Eon projekterar för en gasledning på Östersjöns botten.
              Ledningen är tänkt att gå genom en stor del av Sveriges ekonomiska
              zon. De miljömässiga invändningarna är starka. Östersjön är klassat
              som ett särskilt känsligt havsområde. På botten finns giftiga
              tungmetaller och tiotusentals gamla minor, kemiska stridsmedel
              och ammunition sedan andra världskriget. Vid ett bygge måste de
              flyttas eller förstöras med alla de risker som det innebär för
              miljön och fisket. En gasledning med en tänkt förgrening till
              Sverige riskerar också att slå undan benen för satsningar på bioenergi.
            </seg>
            <seg xml:id="i-b958efbbfd707fe0-0">
              Socialdemokraterna har sagt nej till gasledningen på Östersjöns
              botten. Men den borgerliga regeringen har hittills försökt ducka
              i frågan. Men remisstiderna löper ut, och det närmar sig beslut
              då regeringen måste bekänna färg. Sverige har möjlighet att säga
              nej och bör göra det.
            </seg>
            <seg xml:id="i-033caa251b1302ca-0">
              Hur positivt det än är med kommissionens strategi för Östersjön
              är det trots allt ett arbete som ska göras ute i verkligheten.
              Hur får vi medborgarna med oss? Sannolikt skulle de flesta uttrycka
              sig positivt över strategin om de fick frågan, men att involvera
              så många som möjligt i förverkligandet måste också få hög prioritet.
            </seg>
            <seg xml:id="i-ce1315836f5dd8f5-0">
              Som ett gott exempel kan nämnas det marina centrum som nu skapas
              i min valkrets i Simrishamns kommun. Kommunen har bara 20 000
              invånare men ett strategiskt läge i Östersjön med närhet till
              internationella transportförbindelser, universitet och högteknologiska
              företag. Här skapas nu en mötesplats med fokus på havsmiljöfrågor
              i dialog mellan olika aktörer. Marint centrum sprider forskningsresultat
              på havsmiljöområdet. Här skapas också kreativa miljöer för företag
              och entreprenörer med ambition att vara en motor för tillväxt
              och ökad sysselsättning som ökar kunskapen och värnar miljön.
              Med andra ord är det ett gott exempel på hur kommissionens strategi
              kan omsättas i engagemang och konkret handling.
            </seg>
            <seg xml:id="i-056c02c5af483980-0">
              Herr talman! Sammanfattningsvis vill jag framhålla det positiva
              med strategin men instämma i yttrandet från regionkommittén som
              understryker behovet av att strategin måste involveras i lokala
              och regionala myndigheter och ges ett tydligt medborgarperspektiv.
              Vidare måste strategin inkludera Ryssland och Norge och även andra
              stater som tillhör Östersjöns avrinningsområde samt integreras
              med den nordliga dimensionen för att kunna bli framgångsrik. Vidare
              är det också viktigt att EU:s olika regelverk och strategier är
              samstämmiga och inte motverkar varandra.
            </seg>
            <seg xml:id="i-2cd4526bce0e2dd3-0">
              Strategin öppnar möjligheter för integration av politikområden
              som i dag inte hänger ihop. I strategin kan jag till exempel tycka
              att fisket och jordbruket har fått för lite utrymme. Fiskekvoterna
              som är så betydelsefulla för miljön men även för ekonomin finns
              inte nämnda. Både fisket och jordbruket är subventionerade näringar,
              och därtill kommer de regionala stöden. Här finns motverkande
              effekter som missgynnar den långsiktiga ekonomiska och ekologiska
              utvecklingen.
            </seg>
            <seg xml:id="i-bc01b3b9a0ac40da-0">
              Men vi socialdemokrater välkomnar strategin som öppnar möjligheter
              att på sikt lösa de utmaningar som finns och ge en inledning till
              en ännu bättre Östersjöregion och ett ännu bättre EU.
            </seg>
          </u>
          <note type="speaker" xml:id="i-29cb9e2db9178abb-0">
            Anf. 148 HANS LINDE (v):
          </note>
          <u who="hans_linde_f4736f" xml:id="i-41eaa22149b9e6db-1">
            <seg xml:id="i-53c1c39772662541-0">
              Herr talman! Vi har nu att debattera utrikesutskottets utlåtande
              med anledning av kommissionens meddelande om EU:s strategi för
              Östersjöområdet.
            </seg>
            <seg xml:id="i-bc244c6d81215359-0">
              Inledningsvis vill jag säga att jag instämmer i stora delar av
              föregående talares anförande.
            </seg>
            <seg xml:id="i-ccf67f6fe3925337-0">
              I strategin sätts fyra övergripande mål upp.
            </seg>
            <seg xml:id="i-bd303dba9c576c51-0">
              Det första målet är att skapa en hållbar miljö i Östersjön. Det
              är inte ett litet mål man sätter upp, för om inte radikala steg
              tas, om en radikal förändring inte sker, kommer Östersjön att
              vara ett hav så nära döden som ett hav kan vara. Det beror främst
              på utsläppen av fosfor och kväve från jordbruket men också på
              utsläppen från trafiken både på land och till sjöss. Stora delar
              av Östersjöns botten är redan döda på grund av övergödning.
            </seg>
            <seg xml:id="i-3b8d3539923cc6cd-0">
              De mål som satts upp är positiva. Men precis som Kerstin Engle
              uttryckte är vi i oppositionen oroade över den överhängande risken
              att detta bara blir en pappersprodukt. Till exempel riskerar Sverige
              att missa de föreslagna målen beträffande övergödning eftersom
              de av regeringen föreslagna åtgärderna enligt Naturvårdsverket
              inte kommer räcka för att nå utsläppsmålen för fosfor och kväve.
            </seg>
            <seg xml:id="i-106d09e5e6d1af48-0">
              Till utlåtandet finns fogat en reservation som en enig opposition
              står bakom. Jag yrkar bifall till denna reservation.
            </seg>
            <seg xml:id="i-78bc2e663e5bf3f5-0">
              I reservationen lyfter vi fram frågan om gasledningen mellan
              Ryssland och Tyskland. När utrikesutskottet nu fått möjlighet
              att yttra sig över EU:s Östersjöstrategi en strategi där det övergripande
              målet, som sagt, är att skapa en hållbar miljö tycker vi att det
              är märkligt att majoriteten uttryckligen väljer att inte behandla
              frågan om gasledningen. Frågan om gasledningen mellan Ryssland
              och Tyskland genom Östersjön är en ödesfråga för Östersjön som
              vi älskar så mycket men som vi behandlar så illa.
            </seg>
            <seg xml:id="i-9566856e1afc7ce2-0">
              I denna mycket sårbara miljö planeras det nu för att dra en gasledning
              genom två dumpningsområden för kemiska stridsmedel i södra Östersjön,
              vilket riskerar att leda till frisättning och spridning av föroreningar
              som självklart kommer att negativt påverka känsliga djur- och
              växtmiljöer. Samtidigt vet vi att det tar 30 år för Östersjöns
              vatten att bytas ut. Vi kommer med andra ord att få leva med dagens
              utsläpp under en mycket lång tid framöver.
            </seg>
            <seg xml:id="i-2130d48e34284ba9-0">
              Den sträckning som föreslagits av Nord Stream går dessutom relativt
              nära både Hoburgsbanken och Norra Midsjöbankarna som är Natura
              2000-områden enligt EU:s fågel- och habitatdirektiv. I de aktuella
              områdena övervintrar över en miljon alfåglar drygt en fjärdedel
              av den samlade europeiska populationen. Det innebär att Sverige
              har ett särskilt ansvar för arten enligt EU:s fågeldirektiv. Färska
              studier visar redan på en kraftigt negativ trend för alfågel i
              Östersjöområdet. Ett flertal andra fågelarter uppvisar motsvarande
              negativa populationsutveckling.
            </seg>
            <seg xml:id="i-1addd1974efe0d34-0">
              Herr talman! Över hundra miljoner människor lever i dag i Östersjöregionen.
              Vi är alla mer eller mindre beroende av detta hav. Vi bor längs
              dess stränder. Vi transporterar oss själva och våra varor över
              det. Vi badar i dess vatten. Vi äter fisk från det. Den fråga
              som vi i dag måste ställa oss är om vi har råd att ta den risk
              som gasledningen innebär.
            </seg>
            <seg xml:id="i-b0c7395d343f74a9-0">
              Vänsterpartiets svar är glasklart. Vi säger nej till gasledningen
              mellan Ryssland och Tyskland genom Östersjön. Vi ser med stor
              oro på gasledningsprojektet som inte bara utgör ett hot mot ett
              redan mycket sårbart Östersjön. Om Sverige skulle ansluta sig
              till gasledningen skulle vi därmed också låsa in oss i en icke
              förnybar energikälla, något som skulle resultera i omfattande
              koldioxidutsläpp under decennier framöver detta i en tid då vi
              behöver ställa om och gå över till förnybara energikällor.
            </seg>
            <seg xml:id="i-9d6a7e9b9008ca6b-0">
              Frågan om gasledningen är brännande aktuell just i dag eftersom
              Danmark i går formellt sade ja till gasledningen. Nu ligger bollen
              hos Sverige och Finland som har kvar att ta ställning till gasledningsprojektet.
              Nu är det hög tid för oss att sätta ned foten. Nu är det hög tid
              för oss att lämna besked både till Sveriges befolkning och till
              alla de miljoner människor som lever runt Östersjön.
            </seg>
            <seg xml:id="i-7539b23ad9a81b87-0">
              Från oppositionen är beskedet i dag glasklart. Gemensamt säger
              vi nej till gasledningen genom Östersjön. Nu är alliansens företrädare
              svaret skyldiga. Jag ser fram emot att i de kommande inläggen
              här få höra vilka besked de borgerliga företrädarna kommer att
              ge till Sveriges folk i denna helt avgörande fråga för det hav
              som vi älskar så mycket men som vi behandlar så illa.
            </seg>
          </u>
          <note type="speaker" xml:id="i-8fa4404b7c50b898-0">
            Anf. 149 MAX ANDERSSON (mp):
          </note>
          <u who="max_andersson_531f93" xml:id="i-37bf1d49727a85d9-3">
            <seg xml:id="i-c2075b0d74030dab-0">
              Herr talman! Det vi nu debatterar är riksdagens reaktion på kommissionens
              meddelande om den nya Östersjöstrategin. Inför varje ordförandeskap
              inom EU vill det land som ska vara ordförandeland se till att
              säkra några goda framgångar. Alla länder har den ambitionen, och
              alla länder tycker att det är rimligt att hjälpa sina kolleger
              runt mötesborden i ministerrådet i Bryssel med att förverkliga
              den ambitionen, om så är möjligt.
            </seg>
            <seg xml:id="i-e3eed7c3a4246d0f-0">
              Det är därför inte underligt att det när man planerar EU:s dagordning
              läggs in punkter där det inte är alltför svårt för en kompetent
              regering att uppnå en behaglig triumf. Jag tror att frågan om
              Östersjöstrategin är just en sådan punkt. Jag hoppas att det går
              planenligt att den här Östersjöstrategin blir den framgång för
              det svenska ordförandeskapet som Östersjön behöver.
            </seg>
            <seg xml:id="i-b070a2fba3f17201-0">
              Det finns mycket gott i kommissionens meddelande, och jag önskar
              regeringen all lycka med att göra det bästa av förslaget under
              den tid som återstår till mötet i oktober då detta förhoppningsvis
              antas. Men jag kan inte bara jubla. Miljöpartiet har tillsammans
              med de två andra partierna i en enig opposition skrivit en reservation
              framför allt angående gasledningen.
            </seg>
            <seg xml:id="i-bc971ada47edfb74-0">
              Mycket klokt har sagts om gasledningen här i dag, så jag nöjer
              mig med att yrka bifall till reservationen. Jag ska alltså inte
              orda så mycket mer om den utöver att jag säger att jag instämmer
              i Hans Lindes inlägg.
            </seg>
            <seg xml:id="i-276ee3a15e49427e-0">
              Det finns dock andra saker som förtjänar att tas upp när det
              gäller Östersjöstrategin. Ursprungligen skulle det i första hand
              ha varit en miljöstrategi. En sådan behövs verkligen, för Östersjön
              är ett av världens mest unika och också känsligaste innanhav detta
              brackvattenhav som genom årtusendena aldrig riktigt har kunnat
              bestämma sig för om det ska vara ett hav eller om det ska vara
              en sjö och för vilken salthalt det ska vara, detta hav vars vatten
              i genomsnitt byts ut bara en gång vart 30:e år och som därför
              är så känsligt för föroreningar, detta hav som har en särskild
              plats i så många svenskars hjärtan.
            </seg>
            <seg xml:id="i-44177659b7b1f6aa-0">
              Jag kan bara tala för mig själv. Det var i Östersjön som jag
              lärde mig simma, och det var på Östersjöns frusna vatten som jag
              på 1980-talet lärde mig åka skridsko.
            </seg>
            <seg xml:id="i-53d07b76441a2185-0">
              Vi är miljoner svenskar som känner särskilt just för Östersjön
              som är vårt hav. Men Östersjön är inte bara vårt hav utan också
              våra grannars hav. Östersjön är inte bara en gräns som skiljer
              länder åt utan också ett band som förenar länder. Därför är det
              bra att man i den här Östersjöstrategin även tar upp vikten av
              samarbete mellan länder, vikten av att använda resurser på ett
              klokt sätt och vikten av att samverka så att resurserna kan användas
              på bästa sätt.
            </seg>
            <seg xml:id="i-1f959653eab4e74b-0">
              Det är ändå lite synd att det som i första hand borde ha varit
              en miljöstrategi nu har breddats så att man knappt ser att det
              ursprungligen var en miljöstrategi.
            </seg>
            <seg xml:id="i-ef1e1be817294170-0">
              Det är nu fyra huvudsakliga mål. Förutom att förbättra miljön
              ska man öka välståndet, göra regionen mer tillgänglig och attraktiv
              samt öka tryggheten och säkerheten. Det är många mål och många
              åtgärder. Det också väldigt lite pengar som anslås. Förhoppningen
              är att man ska kunna uppnå stora förbättringar och goda resultat
              inom ramen för tillgängliga resurser genom att samordna dem bättre.
              Det är lovvärt, men man kanske skulle ha satsat lite mer. Det
              är värt att fundera på.
            </seg>
            <seg xml:id="i-16fe47b0002c8123-0">
              En sak till som behöver tas upp är om regeringens lovvärda ambitioner
              för Östersjöns miljö och de lovvärda ambitionerna på EU-nivå även
              motsvaras av den politik som förs här hemma i Sverige. Östersjön
              är hotad av övergödning och av gasledningen. Regeringen har dock
              varit synnerligen mild vad gäller frågan om gasledningen och det
              hot den utgör mot den känsliga miljön, och när det gäller övergödningen
              har regeringen nyligen föreslagit ett slopande av skatten på handelsgödsel.
              Naturskyddsföreningen har kritiserat förslaget i synnerligen skarpa
              ordalag och sagt att det undergräver trovärdigheten för politiken.
              Att övergödningen är ett hot mot Östersjön är sant, och det håller
              utskottet med om. Man kommer att försöka vidta åtgärder på EU-nivå
              för att motverka den. Men det räcker inte att vidta åtgärder på
              EU-nivå, utan man måste också vidta åtgärder i Sverige.
            </seg>
            <seg xml:id="i-0e1ca755c82a32f9-0">
              Herr talman! På det stora hela är detta ett bra förslag. Jag
              yrkar bifall till reservationen och hoppas att regeringens politik
              kommer att bli ännu bättre i framtiden.
            </seg>
          </u>
          <note type="speaker" xml:id="i-ff2e423ad5d61a2a-0">
            Anf. 150 GUSTAV BLIX (m):
          </note>
          <u who="gustav_blix_da6148" xml:id="i-c303f70925b36a63-0">
            <seg xml:id="i-3390f820d7d63644-0">
              Herr talman! Jag är född 1974. Om vi ser tillbaka på de 35 år
              som har gått i mitt liv ser vi att det har skett en enastående
              förändring av vår del av världen.
            </seg>
            <seg xml:id="i-29c871d2e1da2843-0">
              14 år gammal åkte jag för första gången över till den östra och
              centrala delen av Europa. Jag åkte med ett gäng basketungdomar
              i färja från Trelleborg till Rostock. Detta var 1988, och vi väcktes
              tidigt på morgonen av något som var som en skräckfilm fast med
              Tintin-stuk. De borduriska vakter och poliser som jag endast hade
              läst om i serieböckerna fanns nämligen på riktigt. Schäferhundarna
              var stora, och de sniffade intensivt igenom alla bussar, bilar
              och lastbilar som passerade Rostock på jakt efter idéer på väg
              in eller människor på väg ut.
            </seg>
            <seg xml:id="i-09e984aef6d631e9-0">
              15 år gammal grät jag när muren föll. Vi var många som grät den
              kvällen. Tyvärr gjorde inte alla det av riktigt samma anledning.
              Vi har haft en väldigt stark utställning här i riksdagen om den
              polska resan från diktatur, förtryck och kommunism till frihet,
              demokrati och en bättre framtid. I dag är vi 100 miljoner människor
              som bor i den här regionen, och vi lever i nio olika länder runt
              Östersjön. Åtta av de länderna är medlemmar i den europeiska unionen.
              Förutom Sverige är det också de fria staterna Finland, Estland,
              Lettland, Litauen, Polen, Danmark och Tyskland ett återförenat
              Tyskland med demokrati och frihet.
            </seg>
            <seg xml:id="i-ddcbf08f50a88fcc-0">
              Det nionde landet är tyvärr det alltmer auktoritära Ryssland.
              Där har utvecklingen av mänskliga rättigheter dessvärre gått tillbaka
              under senare år, och det finns all anledning för oss att återkomma
              i denna viktiga fråga i andra ärenden. Låt oss dock just nu fokusera
              på det viktiga arbete som görs för att samla EU:s länder och även
              Ryssland om de vill vara med i samarbetet, men framför allt EU:s
              eget arbete på fyra viktiga teman för att utveckla Östersjöregionen.
              Det handlar om miljö, ekonomisk utveckling mot välstånd, att bygga
              en attraktiv region och att bygga trygghet och säkerhet i vår
              del av världen.
            </seg>
            <seg xml:id="i-5ba099739c69d566-0">
              Både i rapporten och i det utlåtande vi i dag debatterar lyfts
              miljön fram som en särskilt viktig fråga. Att vi runt Östersjön
              ska möta de utmaningar som finns i form av övergödning och utfiskning
              är en särskilt stor och viktig fråga, och det är en fråga vi måste
              lösa tillsammans.
            </seg>
            <seg xml:id="i-823f00548e674cf9-0">
              Vi måste också tillsammans ta steget för att främja den ekonomiska
              utvecklingen. Här tror jag att ett särskilt viktigt steg är att
              förbättra transporterna, inte minst på den östra sidan av Östersjön.
              Om man till exempel jämför restiden vad gäller tåg på den västra
              och den östra sidan av Östersjön ser man att skillnaderna är häpnadsväckande.
              Om du ska åka tåg från Tallinn till Warszawa tar det sannolikt
              över 30 timmar. Den tågresan är inte längre än resan på 10 timmar
              mellan Sundsvall och Malmö i Sverige, eller för den delen mellan
              Amsterdam och Genève i Europa. Här har vi jättemycket att göra,
              och vi ska inte underskatta vilka fantastiska effekter vi kommer
              att få när detta väl är på plats.
            </seg>
            <seg xml:id="i-41b44ebae7c0b9b4-0">
              Det handlar om de transeuropeiska nätverken, och inom detta område
              finns också ett viktigt energisamarbete som vi nu på olika sätt
              arbetar för att få till stånd. Vi ska bygga gemensamma, säkra
              och trygga energiförbindelser som gör att vi alla har tillgång
              till trygg, säker och förhoppningsvis också mer miljövänlig energi
              i framtiden. Här kan vi särskilt lyfta fram det projekt vi i Sverige
              under många år har drivit i bred enighet, nämligen att bygga en
              elkabel över Östersjön till våra grannar i Baltikum för att trygga
              deras elförsörjning. Den kan förhoppningsvis vara på plats redan
              om ett par år.
            </seg>
            <seg xml:id="i-f3c12443b6cccee8-0">
              Ett ännu tydligare exempel på att allt flyter ihop och att det
              inte, som Max Andersson tog upp tidigare, finns något motsatsförhållande
              som gör att man antingen kan prata bara om miljö eller bara om
              annat är Ignalinaavvecklingen. Polenkabeln är nämligen en viktig
              del i att kunna avveckla det kärnkraftverk av Tjernobyltyp som
              fortfarande står i Ignalina. Då handlar det inte bara om miljö
              utan också om trygghet och säkerhet för människorna i den delen
              av världen.
            </seg>
            <seg xml:id="i-f7e6e7ec366725e0-0">
              Just på säkerhetsområdet tror jag att vi kommer att kunna göra
              mycket inte bara i samarbetet för sjösäkerheten i Östersjön utan
              också i kampen mot den internationella brottsligheten. Totalt
              handlar det om fyra teman, femton prioriterade områden och ett
              åttiotal flaggskeppsprojekt. Men det handlar inte om några nya
              pengar, utan vi ska använda de väsentliga resurser som kommer
              från EU till detta område på ett bättre och effektivare sätt.
            </seg>
            <seg xml:id="i-c33eee4a82570c75-0">
              Östersjön går nu före. Det är mycket tack vare ett arbete som
              vi i Sverige har bedrivit på alla sidor om de olika partierna,
              i Sveriges riksdag, i Europaparlamentet och även via regeringen
              genom olika konstellationer i rådet. Östersjön går före. Det är
              bra. Förhoppningsvis är detta ett första steg som också andra
              regioner i Europa kan följa efter. Det kan vara Donau, Alperna
              eller Svarta havet. Det är upp till dem nu, och det är också upp
              till oss att engagera oss i det arbete som sker där.
            </seg>
            <seg xml:id="i-fa8de3674dbf962a-0">
              I detta ärende har vi fått en motivreservation. Vi är överens
              om det mesta, men det finns en sak som oppositionen försöker lyfta
              fram. Det är det projekt som bolaget Nord Stream har att bygga
              en gasledning mellan Ryssland och Tyskland. Det är oerhört oseriöst
              att ta upp ett sådant ämne i ett ärende som inte handlar om detta.
              Det här ärendet handlar om Östersjöutvecklingen inom ramen för
              EU-samarbetet.
            </seg>
            <seg xml:id="i-ad266580d7c4e7a8-0">
              Vad vi till skillnad från den oseriösa oppositionen gör är en
              oerhört seriös och rigorös miljöprövning i enlighet med internationell
              rätt och de lagar vi har att följa i Sverige. Jag tror att det
              är det enda rätta sättet att hantera frågan nu, i stället för
              att som oppositionen försöka plocka billiga inrikespolitiska poäng
              genom att hänga på saker på ärenden där de inte hör hemma.
            </seg>
            <seg xml:id="i-7b340bdb35c16cff-0">
              Detta är ett viktigt ärende som handlar om hur vi kan bygga en
              ren, säker, fredlig, attraktiv och välmående Östersjöregion. Det
              är en väldigt spännande tid som nu ligger framför oss. Det har
              gått lång tid sedan Europa befriades det har gått 20 år i dag,
              och det ska vi uppmärksamma på olika sätt. Det är en stor förändring
              som har skett i denna del av världen under mitt liv. Jag har själv
              en tvåårig son hemma. Vi lägger nu grunden för att han och hans
              jämnåriga ska ha helt andra möjligheter i framtiden än vad vi
              hade när vi var små. Det är en fantastisk tid som ligger framför
              oss, men vi ska också komma ihåg att det med den här strategin
              faktiskt är så att arbetet bara har börjat.
            </seg>
          </u>
          <note type="speaker" xml:id="i-bc6c11eb40337afd-0">
            Anf. 151 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-4507cdecfb84e2b9-2">
            <seg xml:id="i-b29da26a9df3b1c4-0">
              Herr talman! Jag vill inleda med att yrka bifall till förslaget
              i utlåtandet i dess helhet.
            </seg>
            <seg xml:id="i-8dc3f6fca5235e8d-0">
              Förutom jag själv kommer Anita Brodén att gå upp i denna debatt,
              och hon kommer primärt att tala om aspekter kring Östersjön vad
              gäller klimat, miljö och vatten bland annat. Jag ska fokusera
              lite mer på organiserad brottslighet bland annat.
            </seg>
            <seg xml:id="i-6c1ac6729ab96e5c-0">
              När fyra nya Östersjöländer blev EU-medlemmar i och med den senaste
              utvidgningen innebar det att 100 miljoner människor lever och
              verkar i Östersjöregionen. Det är en väldigt spännande och dynamisk
              region vad gäller både tillväxt och miljö och att kunna samarbeta
              i kampen mot inte minst organiserad brottslighet.
            </seg>
            <seg xml:id="i-0a45064877896243-0">
              Före det första världskriget kunde resenärer ta sig från Paris
              till Sankt Petersburg utan pass. Denna fria rörlighet gick i graven
              när krigets skyttegravar grävdes i Europa. Europeiska unionen
              vill nu återinföra den fria rörlighet som en gång fanns på vår
              kontinent, men det förutsätter att vi kan bekämpa den kriminalitet
              som utnyttjar den fria rörligheten. EU:s polisbyrå Europol varnar
              för att den organiserade brottsligheten i Europa ökar för tillfället.
            </seg>
            <seg xml:id="i-f08e87101166bb16-0">
              Den organiserade Östersjöbrottsligheten, som jag tänkte lyfta
              upp här, handlar primärt om smuggling av vapen, narkotika och
              cigaretter, bilstölder och framför allt människohandel. Då Estland,
              Lettland, Litauen och Polen anslöt sig till EU 2004 blev Östersjön
              hela unionens innanhav. I väntan på ett europeiskt FBI, som vi
              i Folkpartiet har föreslagit under flera års tid, hoppas vi att
              Östersjöstrategin kan medverka till ett närmare samarbete mot
              den organiserade brottsligheten.
            </seg>
            <seg xml:id="i-7aeb24951b766b6f-0">
              Det finns många skäl att frukta att människohandeln ökar i den
              ekonomiska krisens svallvågor. Samverkan kring brottsbekämpning
              vad gäller slavhandel bör därför bli ett centralt område i Östersjöstrategin
              men också i EU:s östliga partnerskap, där bland annat Moldavien,
              Vitryssland och Ukraina ingår.
            </seg>
            <seg xml:id="i-7c1e2c4dcd7bd7ab-0">
              De flesta som utsätts för människohandel för sexuella syften
              är myndiga kvinnor, men det förekommer också handel med barn.
              Enligt en kartläggning genomförd av Östersjöstaternas råd uppmärksammas
              varje år 150 barn i regionen som misstänkta offer för människohandel.
              De flesta offer kommer från Östeuropa, framför allt Ryssland,
              Estland och Polen.
            </seg>
            <seg xml:id="i-b866eb4d75663bd4-0">
              Människohandeln kan här kopplas även till annan brottslighet.
              Offer för människohandel som förs till Sverige utnyttjas bland
              annat som kurirer för narkotika och kapitalvaror. Rikskriminalen
              lämnar varje år en lägesrapport till regeringen om människohandeln
              i Sverige. I dag går det inte att uppskatta hur många som är offer
              för människohandel i Sverige, men det är fråga om hundratals personer.
              Ett bättre polissamarbete kring Östersjön skulle kunna påverka
              väldigt mycket på denna front.
            </seg>
            <seg xml:id="i-6296feb1190fd350-0">
              Enligt Brå är Sverige i huvudsak en marknad för försäljning av
              narkotika. Det innebär att i stort sett all narkotika som konsumeras
              i landet är producerad och insmugglad i Sverige ofta via Östersjöområdet.
            </seg>
            <seg xml:id="i-0fcd3875e3192878-0">
              För Sveriges del är ett närmare samarbete med våra grannstater
              för att bekämpa brottsligheten kring Östersjön av stor betydelse
              i kampen mot införsel av narkotika i vårt land. Det menar senast
              en ganska färsk forskningsrapport, från februari detta år, Countering
              Narcotics Smuggling in Europes Eastern Neighborhood, från Institutet
              för säkerhets- och utvecklingspolitik, ISDP.
            </seg>
            <seg xml:id="i-a0f5d856890e5c66-0">
              Rapporten visar att det i hela regionen råder en brist på samordning
              och gemensamma insatser av ländernas brottsbekämpande myndigheter.
              För narkotikasmugglingen finns två områden som utmärker sig, och
              det är Baltikum och Östersjön samt länderna runt Svarta havet.
              Dessa länder knyts samman av Ukraina och Polen. Det är mest amfetaminpreparat
              som framställs, men genom Polen smugglas även heroin till Västeuropa.
              Ukraina blir också ett allt viktigare transitland för smuggling
              men också produktion av illegala droger.
            </seg>
            <seg xml:id="i-d3a37456e8591d3a-0">
              Här hoppas vi från Folkpartiets sida att Östersjöstrategin kan
              motverka denna smutsiga handel och därmed stärka polissamarbetet
              i Östersjöregionen och i denna del av Europeiska unionen.
            </seg>
          </u>
          <note type="speaker" xml:id="i-e8e35bbdb026283e-0">
            Anf. 152 SINIKKA BOHLIN (s):
          </note>
          <u who="sinikka_bohlin_caca82" xml:id="i-1d05f15a29a67900-5">
            <seg xml:id="i-8d5c3775ff7c81bf-0">
              Herr talman! Nordiska rådet utnyttjade tillfället att lämna synpunkter
              på Europeiska kommissionens öppna samråd om EU:s Östersjöstrategi.
              Vi valde i det skedet att inte beröra detaljerna i den föreslagna
              strategin. Däremot ville rådet lyfta fram ett antal övergripande
              och politiskt principiella synpunkter som vi ansåg bör beaktas
              i den fortsatta beredningen av Östersjöstrategin. Den parlamentariska
              Östersjökonferensen i september i år i Danmark följde upp i stort
              sett alla dessa frågor.
            </seg>
            <seg xml:id="i-5e51c3ba7c82006a-0">
              Det finns ett stort antal organisationer och aktiviteter inom
              vår Östersjöregion. Det är mellan regeringar, mellan parlamenten,
              mellan regionerna och också väldigt många NGO:er som finns här.
              Det positiva med denna mångfald är att den visar på brett engagemang
              på alla nivåer. Det negativa är att den medför risk för överlappning
              och slöseri med resurser. Alla behöver inte göra allting.
            </seg>
            <seg xml:id="i-ef843ebe7e24d7a6-0">
              Vad som behövs, enligt vår uppfattning, är enhetlighet och målinriktad
              politisk ledning för att driva frågor som berör Östersjöregionen,
              till exempel inom Östersjöstaternas råd. Ett sådant samarbetsforum
              skulle säkert bidra till en större genomslagskraft för olika insatser,
              göra Östersjöfrågorna synligare i ett bredare europeiskt och till
              och med globalt perspektiv genom att bygga nätverk, inte institutioner.
            </seg>
            <seg xml:id="i-d15a78445468d6ae-0">
              Östersjöstrategin bör enligt vår mening samordnas med den nordliga
              dimensionen, som utgör ett gemensamt övergripande ramverk för
              ömsesidigt och jämbördigt samarbete mellan EU, Ryssland, Island
              och Norge. Vikten av att engagera Ryssland på alla nivåer bör
              beaktas seriöst.
            </seg>
            <seg xml:id="i-5d37edd49fbc2ca1-0">
              Östersjöstrategin och den nordliga dimensionen liksom den planerade
              EU-strategin för Arktis som vi har diskuterat i dag bör ses som
              komplementära strategier som förstärker varandra.
            </seg>
            <seg xml:id="i-14e1e198e92a8106-0">
              Herr talman! EU:s Östersjöstrategi och alla länder bör erkänna
              och stödja implementeringen av Helcoms, Helsingforskommitténs,
              handlingsplan för Östersjön som ett centralt instrument för att
              återställa en god ekologisk balans i Östersjön till 2021. Planens
              struktur med nåbara mål, mätbara resultat och avtalade tidtabeller
              gör det möjligt att följa upp dess genomförande på ett bra sätt.
            </seg>
            <seg xml:id="i-16bf00a75c7d0f88-0">
              Alla parlament och regeringar runt Östersjön måste ta sitt ansvar
              genom utveckling av nationella handlingsprogram som kan behandlas
              av Helcoms ministermöte 2010.
            </seg>
            <seg xml:id="i-90f81cb00fb0846c-0">
              Östersjöstrategin bör även, som många andra har sagt här, bidra
              till att förstärka det regionala energisamarbetet runt Östersjön.
              En integrerad och optimerad regional syn på energifrågorna i Östersjöområdet
              bör främjas, naturligtvis med beaktande av att regionens länder
              har olika lösningar för sin energitillförsel. Vi har långt och
              internationellt erkänt kunnande inom miljöforskning, och denna
              tillgång kan mångdubblas genom ökat samarbete, exempelvis teknologiöverföring,
              forskning och utveckling samt yrkesutbildning det borde främjas
              för att utveckla förnybar energi, energieffektivitet och energibesparing
              inom alla sektorer i Östersjöregionen.
            </seg>
            <seg xml:id="i-437edbc2d37f281a-0">
              Målet med Östersjöstrategin måste vara att utveckla vårt gemensamma
              hav till en föregångsmodell i Europa, inom ett övergripande ramverk
              av hållbar utveckling, miljö, fysisk havsplanering och säkerhet
              till havs.
            </seg>
            <seg xml:id="i-99c30e890bd41306-0">
              Alla fartyg som trafikerar Östersjön måste uppfylla samma höga
              säkerhets- och miljöstandarder, oavsett flagg, med tanke på bland
              annat det snabbt ökande antalet oljetransporter på Östersjön och
              de hårda vinterförhållandena speciellt i de norra delarna av Östersjön.
            </seg>
            <seg xml:id="i-e8f3492c38de22a9-0">
              Herr talman! Östersjöstrategin kan också bidra till att utveckla
              regionen till en integrerad arbetsmarknad genom att främja och
              underlätta mobiliteten i regionen. Rättvisa, tydliga och tillgängliga
              grundläggande regler borde införas för arbetskraftens rörlighet,
              företagsetablering och serviceutbud, exempelvis genom öppenhet
              i regler och bestämmelser i olika länder runt Östersjön.
            </seg>
            <seg xml:id="i-6effc82b29ce618e-0">
              Den ekonomiska utvecklingen behöver inte orsaka obalans på arbetsmarknaden
              eller undergräva systemen för välfärd och social trygghet. Det
              är speciellt viktigt med en aktiv politik mot ungdomsarbetslösheten,
              till exempel genom harmonisering av yrkesutbildningsprogram och
              genom att stärka dialogen mellan sociala parter. Det är grunden
              för en positiv utveckling.
            </seg>
            <seg xml:id="i-8705b9e92fb2ac37-0">
              Som Birgitta Ohlsson sade är Östersjöstrategin till för oss människor
              som bor i regionen. Vi behöver förbättra säkerheten för regionens
              invånare. Den organiserade brottsligheten hör till de största
              hoten som regionen står inför i dag. Den tar sig uttryck i människohandel,
              narkotikahandel och korruption. Den organiserade brottsligheten
              är ett grundläggande hot mot civil säkerhet och demokrati.
            </seg>
            <seg xml:id="i-b5b0111970e29268-0">
              Människohandel är i regel inte ett problem för ett enskilt land
              och kan inte bekämpas bara inom ett land. Därför måste kampen
              inbegripa länderna som offren kommer ifrån, genomfartsländerna
              och mottagarländerna. Det är speciellt viktigt att koordinera
              samarbetet mellan institutioner som bekämpar människohandel på
              internationell nivå.
            </seg>
            <seg xml:id="i-96d13280e83eafc2-0">
              Sammanhållningen i ett samhälle är en grundförutsättning för
              säkerhet och trygghet. Om vissa befolkningsgrupper marginaliseras
              eller upplever sig förbisedda av samhället växer också risken
              för frustration och våldsamma motsättningar.
            </seg>
            <seg xml:id="i-abbd2deade6bd5cf-0">
              Herr talman! Ideella organisationer och många andra är engagerade.
              De är erfarna och kunniga. De spelar en ovärderlig roll både som
              opinionsbildare och som fristående experter. Deras åsikter, varningar
              och råd bör hanteras mycket seriöst och utgöra en tillgång i beredningen
              av Östersjöstrategin.
            </seg>
            <seg xml:id="i-b75413b8ae2de520-0">
              Samarbetet i Östersjöregionen har utvecklats. Det kan fungera
              som något av en förebild, som många andra har sagt, eller som
              en exportvara när det gäller parlamentarisk demokrati, god samhällsstyrning,
              civilsamhället, miljömedvetenhet, företagsansvar och folkligt
              engagemang. Det finns ingen motsättning mellan öst och väst eller
              mellan syd och nord. Det är förnuftigare att utgå från att alla
              parter vinner på att dela med sig av bästa praxis och uppmuntras
              av varandras resultat.
            </seg>
          </u>
          <note type="speaker" xml:id="i-1a7380e9b0bc08ce-0">
            Anf. 153 ELSE-MARIE LINDGREN (kd):
          </note>
          <u who="else-marie_lindgren_363582" xml:id="i-71a94a32592bc2fa-0">
            <seg xml:id="i-69802cf87448d1e1-0">
              Herr talman! Vi kristdemokrater är positiva till Östersjöstrategin.
              Vi är glada för att utskottet välkomnar den strategi som kommissionen
              presenterat. Vi hoppas att arbetet ska inledas så snart som möjligt
              efter Europeiska rådets beslut.
            </seg>
            <seg xml:id="i-f65bc260f0febfa2-0">
              Kommissionens förslag om en strategi för Östersjöregionen innehåller
              fyra övergripande mål vilka alla förutsätter ett gemensamt och
              skyndsamt agerande. Dessa är att skapa en hållbar miljö, att öka
              tillväxt och välstånd i regionen, att öka tillgängligheten och
              attraktionskraften samt att förbättra säkerheten och tryggheten
              i området.
            </seg>
            <seg xml:id="i-69f069ee16d699dc-0">
              Herr talman! Östersjön är en viktig fråga just nu under det svenska
              ordförandeskapet. Östersjön är ett känsligt hav med allvarliga
              problem. Problemen är skapade av oss. Vi är ca 100 miljoner människor
              runt havet. Östersjön lider av syrebrist på grund av utsläpp av
              kväve och fosfor. 80 000 kvadratkilometer av havsbotten är död.
              Olagliga oljeutsläpp och alltför intensivt fiske är också hot
              mot Östersjöns hälsa och måste motverkas.
            </seg>
            <seg xml:id="i-8ebdc5744cf423fd-0">
              När Kristdemokraterna på 60-talet lyfte fram vatten- och luftföroreningar
              som ett problem som hotade naturen fick vi tilltalsnamnet vatten-
              och luftpartiet. I dag sitter vi alla i samma båt, till och med
              ibland i Östersjön, och nu arbetar vi allesamman för en bättre
              miljö, ett uttryck som inte fanns på 60-talet. Vi talar om att
              några inte var födda då. Jag var ganska liten, och jag tror att
              många av er inte var födda på 60-talet.
            </seg>
            <seg xml:id="i-3d3249a40f8ceba1-0">
              Herr talman! Eftersom Östersjön utgör ett särskilt känsligt havsområde
              måste EU ställa särskilda krav på sjösäkerhet för att förebygga
              olyckor. Vi vet att trafiken har mångdubblats de senaste tio åren.
              Ca 2 000 fartyg rör sig varje dygn i Östersjön, och många av dem
              är lastade med farligt gods och olja. En enda olycka skulle kunna
              få oanade konsekvenser. Denna trafik innebär nya utmaningar för
              sjöövervakande myndigheter och katastrofberedskap. Vi måste ställa
              krav på exempelvis fartygens konstruktion och besättningens kompetens.
              Farleder och trafikleder ska vara utformade så att särskilt känsliga
              områden undviks samt att skador från oljeutsläpp blir minsta möjliga
              om de skulle uppstå. EU bör ge teknikbistånd till de nya medlemsländerna
              så att de kan uppgradera sina fartyg i sjösäkerhetshänseende.
            </seg>
            <seg xml:id="i-b1dd5c720b0789ab-0">
              Herr talman! För några veckor sedan fick jag tillfälle att se
              den multimediepresentation som försvarsminister Sten Tolgfors
              inledde mötet med när EU:s försvarsministrar var samlade. Den
              handlade om sjöövervakning och samarbete i Östersjön, det som
              vi nu kallar Sucbas. Under försvarsministrarnas efterföljande
              diskussion gavs det faktiskt ett starkt politiskt stöd till det
              svenska initiativet. Det är min uppfattning att den gemensamma
              sjöövervakningen går framåt, vilket är glädjande. Men vi kan inte
              bara lita på det EU ska göra. Vi måste också lyckas på hemmaplan.
              Sveriges maritima resurser borde kunna effektiviseras mer genom
              samarbete. Det skulle innebära fördelar, både miljömässig, ekonomiskt
              och säkerhetsmässigt.
            </seg>
            <seg xml:id="i-f2086432c39dcf32-0">
              Herr talman! Internationella konventioner och miljöprövning är
              det som Sverige kan åberopa när det gäller gasledningen i Östersjön.
              När detta gjorts kan Sverige ta ställning till gasledningens miljöpåverkan.
              Det är därför för tidigt att fatta beslut i frågan om att stoppa
              gasledningen. Var sak har sin tid och sin debatt.
            </seg>
            <seg xml:id="i-1d51160f3c8ac39c-0">
              Herr talman! Kampen mot den alltmer sofistikerade internationella
              brottsligheten är en högprioriterad fråga för Kristdemokraterna
              på EU-nivå. Lagstiftningen måste stärkas liksom polisens, tullens
              och Kustbevakningens kompetens. Nationell polis, tull och rättsväsen
              för ofta en ojämn kamp mot kriminaliteten som alltid rört sig
              över nationsgränser. Om vi ska kunna ta upp kampen mot brottsligheten
              måste därför frågor som polis- och tullsamarbete samt straffrättsligt
              samarbete, visering och vissa andra civilrättsliga frågor samordnas
              bättre inom unionen. Ökat samarbete över gränserna är en nödvändighet,
              men det förutsätter också en demokratisk kontroll och en väl genomarbetad
              underrättelseinformation.
            </seg>
            <seg xml:id="i-13799909d2087461-0">
              Herr talman! Avslutningsvis vill jag citera EU-minister Cecilia
              Malmström som uttryckte följande på det seminarium som anordnades
              om EU:s Östersjöstrategi. Hon sade: Östersjöstrategin är inte
              bara en strategi med vackra målsättningar. Det är en metodik och
              ett förhållningssätt som ska leda till konkret handling med klart
              definierade aktörer som tar ansvar för tydliga projekt.
            </seg>
            <seg xml:id="i-48713488b917a05a-0">
              Herr talman! Jag hoppas att detta blir verklighet. Därmed yrkar
              jag bifall till utlåtandet.
            </seg>
          </u>
          <note type="speaker" xml:id="i-3b77979ebfa5f68b-0">
            Anf. 154 GÖTE WAHLSTRÖM (s):
          </note>
          <u who="gote_wahlstrom_1fd1fe" next="cont" xml:id="i-f6e9c65f874846e6-0">
            <seg xml:id="i-e10498629cdc200c-0">
              Herr talman! Östersjön berör oss alla. Det visar inte minst de
              sju tidigare talarnas anföranden härifrån talarstolen. Jag blir
              något konfunderad över att majoriteten näst intill försöker förvägra
              oppositionen att lyfta fram det kanske största miljöprojektet
              som har gjorts och arbetats med i Östersjöområdet. Jag är inte
              insatt i den interna utskottshanteringen av frågan, men för mig
              utifrån känns det som att det ligger en hund begraven i det agerande
              och det synsätt som majoriteten här lyfter fram.
            </seg>
            <seg xml:id="i-9989020707c6b4ea-0">
              Herr talman! Att tala om Östersjön ger många ingångar till politiska
              samtal. Östersjön berör och påverkar många länder, och Östersjön
              berör också många människor, framför allt unga människor. Östersjösamarbetet
              har därför stor betydelse för många olika områden.
            </seg>
            <seg xml:id="i-0c3a58ba3d1d1044-0">
              Det första jag tänker på är givetvis det miljömässiga. Jag möter
              grupper bland annat här i Sveriges riksdag, och för dem brukar
              jag beskriva den miljömässiga situationen för det stora innanhavet
              det kanske mest påverkade innanhavet i världen. När man går ned
              i rännarbanan med en grupp ungdomar och beskriver hur det förhållandevis
              rena vattnet från Mälaren rinner ut i Östersjön och sedan fördelar
              sig på alla de nationer som finns runt omkring skapar det möjligheter
              till diskussion miljödebatt och miljödiskussion och en förståelse
              för politikens betydelse för att kunna påverka ett stort område
              och ett stort innanhavs situation i utvecklingen.
            </seg>
            <seg xml:id="i-1a38ab863e94434f-0">
              Herr talman! Jag vill genom Östersjöfrågorna lyfta fram betydelsen
              av utbildnings- och arbetsmarknadsfrågorna. Inom ramen för Östersjökonferensen
              tillsattes år 2007 en arbetsgrupp för att titta på och framlägga
              förslag till utvecklingsmöjligheter inom arbetsmarknadsområdet.
              En viktig ingång i det hela utgjordes av ungdomars möjligheter
              till utbildning, praktikarbete och kunskapsutbyte över ländernas
              gränser inom Östersjöområdet.
            </seg>
            <seg xml:id="i-91827a533488d818-0">
              En slutlig rapport överlämnades till Östersjökonferensen nu efter
              sommaren 2009. Rapporten var en bred redovisning av situationen
              i de enskilda staterna men också förslag på utvecklingsmöjligheter
              för att stärka regionen på en global marknad. Ingången för arbetet
              utgjordes inledningsvis av situationen med en åldrande befolkning
              och en i framtiden avsaknad av arbetskraft. Men när den globala
              finanskrisen träffade hela regionen övergick arbetet till att
              också identifiera de problem som en krympande arbetsmarknad skapar
              och effekterna av inte minst ungdomsarbetslösheten.
            </seg>
            <seg xml:id="i-92c78ff8dd846220-0">
              De nationella redovisningarna av arbetslösheten totalt och speciellt
              ungdomsarbetslösheten visade på stora svårigheter för många länder
              men också på hur enskilda nationer med politiskt mod vågade ta
              sig an problematiken och finna nya vägar för att motverka arbetslöshetens
              gissel.
            </seg>
            <seg xml:id="i-ab1d2d7c0ea2fbbb-0">
              Herr talman! Tyvärr kunde jag se hur Sverige halkade efter och
              i många stycken stack ut genom avsaknad av arbetsmarknads- och
              sysselsättningspolitik.
            </seg>
            <seg xml:id="i-bede53f6f78cd740-0">
              I problemet kan också möjligen skapas möjligheter. Genom att
              analysera de nationella problemen kan nationerna runt Östersjön
              även finna gemensamma åtgärder för att stärka regionen och individerna.
              Det kan handla om erfarenhetsutbyte inom utbildningens område
              men också möjligheten till praktikutbyte, inhämtande av ny kunskap
              för utveckling och så vidare. Det handlar också om en gränsöverskridande
              arbetsmarknad där utbudet av arbete och arbetskraft stärker regionen.
              Vi kan se det i Öresundsregionen, mellan Västsverige och Norge,
              mellan Haparanda och Torneå och också mellan södra Danmark och
              Nordtyskland. På flera områden växer gränsöverskridande arbetsmarknadsregioner
              upp, och möjligheterna skapas. Det är av största vikt att denna
              utveckling anammas men också organiseras så att individer känner
              trygghet i utvecklingen och inte utnyttjas på grund av nationella
              eller andra problembilder.
            </seg>
            <seg xml:id="i-c8ed6f49ba596bc5-0">
              Ett gott exempel på hur ett sådant arbete går till är de kontor
              som växer fram som informations- och stödfunktioner. Ett sådant
              utgörs av kontoret i Malmö som ger stöd till de många tusen personer
              som nu gränspendlar i området. Fackliga organisationers erfarenhetsutbyte
              är också viktiga delar för att nå ett bra resultat.
            </seg>
            <seg xml:id="i-201be3d0b48bb6cb-0">
              Sammantaget, herr talman, vill jag med detta anföra för den svenska
              regeringen att man bör ta fasta på bland annat det slutdokument
              som antogs vid den 16:e Östersjökonferensen vad gäller arbetsmarknadsfrågorna
              men att också ta intryck av hela det slutdokument som arbetsgruppen
              kring arbetsmarknadsfrågor överlämnade till konferensen i Nyborg
              efter sommaren.
            </seg>
          </u>
          <note xml:id="i-5117c13d891880cb-0">
            Anf. 155 ANITA BRODÉN (fp):
          </note>
          <u who="gote_wahlstrom_1fd1fe" prev="cont" xml:id="i-f184a2aad352ec4a-0">
            <seg xml:id="i-f39de011c246d495-0">
              Herr talman! Återigen får vi anledning att ta upp Östersjöfrågan
              med dess möjligheter men också de miljöhot som vi ser. I strategin
              som jag välkomnar fastslås det att miljön har en särställning.
              Vattenkvaliteten och den biologiska mångfalden ska förbättras.
              Övergödningsproblematiken och överfisket måste få en lösning.
            </seg>
            <seg xml:id="i-b3e9a627e47c4b62-0">
              Nordiska rådets miljö- och naturresursutskott tillsammans med
              näringsutskottet skrev, när vi hade möte på Åland för ett par
              veckor sedan, en skrivelse till samtliga fiskeministrar i Norden
              och vädjade till dem att de i samband med Östersjöstrategin också
              skulle ta med överfisket och framför allt förbjuda utkast, att
              använda sig av det här instrumentet och använda sig av Östersjöregionen.
              Jag vet att det är fem i tolv vad gäller att få in ytterligare
              en sådan frågeställning, men det kändes angeläget att pressa på.
              Om det inte går får vi fortsätta att agera från Nordiska rådets
              horisont men också agera i EU i samband med översynen av EU:s
              gemensamma fiskeripolitik för att se till att utkast förbjuds
              såväl i Östersjön som i övriga hav.
            </seg>
            <seg xml:id="i-2066a560490ea868-0">
              Vi ser att samarbete kan ge resultat, till exempel genom kontrollsamarbete
              i Östersjöregionen. Tack vare det samarbetet har vi lyckats få
              bukt med den största delen av det illegala fisket. Det kommer
              att krävas fortsatta påtryckningar för att vi ska få en fiskeripolitik
              som vi alla kan känna stolthet över och en fiskeripolitik som
              också tar hänsyn till tredje världens fiskare exempelvis utefter
              Västsaharas kust.
            </seg>
            <seg xml:id="i-3ad7a113dbdf272a-0">
              När EU arbetar för ett hållbart uttag kan vi känna en stolthet
              såväl inom EU som i de andra länderna. Ska vi lösa de miljöproblem
              som vi nu står inför och ska vi utveckla Östersjöregionen krävs
              det än mer samverkan mellan de nordiska länderna och också mellan
              de länder som ingår i det som vi kallar den nordliga dimensionen
              där bland annat Ryssland, baltiska länder och Norge finns med.
              Självklart krävs det också mer samverkan inom EU, och där är Östersjöstrategin
              ett otroligt viktigt verktyg som vi nu har att samtala kring.
            </seg>
            <seg xml:id="i-36623705cee5a7a7-0">
              Jag är övertygad om att Östersjöstrategin kommer att bli en modell
              för andra regioner inom EU. Och jag är väldigt nöjd, herr talman,
              med att det här steget nu tas för en sammanhållen Östersjöstrategi
              för miljöns skull men också för välfärdens skull, för hållbar
              utveckling, tillväxt, tillgänglighet, attraktionskraft, trygghet
              och för säkerhetens skull. Därför yrkar jag bifall till utlåtandet.
            </seg>
          </u>
          <note xml:id="i-2a1f598e71b17095-6">
            Överläggningen var härmed avslutad.
          </note>
          <note xml:id="i-e88a193fba03aa2a-0">
            17 § Fastställelse av Gränsöversynen SverigeFinland 2006
          </note>
          <note xml:id="i-b1d0b009d8723ac8-7">
            Föredrogs
          </note>
          <note type="speaker" xml:id="i-f4ed49da88dc1b47-0">
            Anf. 156 GUSTAV BLIX (m):
          </note>
          <u who="gustav_blix_da6148" next="cont" xml:id="i-ca0073fb78c4d7aa-0">
            <seg xml:id="i-530f265c92059a40-0">
              Herr talman! Jag måste erkänna att jag är nördig nog för att
              inte kunna hålla mig från att gå upp i talarstolen. Redan när
              jag läste propositionen insåg jag vilket unikt ärende detta var.
            </seg>
            <seg xml:id="i-e1c757c595b97e88-0">
              Ärendet gäller fastställande av gränsöversynen mellan Sverige
              och Finland efter freden 1809 och rikssprängningen. Vart 25:e
              år har vi tillsammans med finländarna satt oss ned och ändrat
              vår gemensamma gräns på ett sätt som nästan inget annat land i
              världen klarar av att göra. Jag vill bara säga, herr talman, att
              det är fantastiskt att vi lyckats bli så goda vänner med våra
              grannar att vi kan ha gemensamma kommissioner för att ändra på
              gränser, något som människor över hela världen oftast strider,
              mördar och dödar för.
            </seg>
            <seg xml:id="i-f1721db8fa986fad-0">
              Vi kan sträcka på oss och vara stolta över hur långt vi har kommit.
              Jag hoppas att fler kan följa efter.
            </seg>
          </u>
          <note xml:id="i-2a1f598e71b17095-7">
            Överläggningen var härmed avslutad.
          </note>
          <note xml:id="i-fb5f5dd4f72d43be-0">
            18 § Bordläggning och beslut om förlängd motionstid
          </note>
          <note xml:id="i-687b18e1399492be-0">
            Anmäldes och bordlades
          </note>
          <note xml:id="i-f7ee865e39a17f52-0">
            Kammaren biföll talmannens förslag att motionstiden för propositionerna
            2009/10:29 och 42 skulle förlängas till onsdagen den 11 november.
          </note>
          <note xml:id="i-024e616cd8732d74-0">
            19 § Anmälan om interpellationer
          </note>
          <note xml:id="i-13037cd588053223-0">
            Anmäldes att följande interpellationer framställts
          </note>
          <note xml:id="i-9e1fda04517f2b24-0">
            den 21 oktober
          </note>
          <note xml:id="i-ee85dd68268ebc52-0">
            Jacob Johnson
          </note>
          <note xml:id="i-b461ade7087c9c62-0">
            Raimo Pärssinen
          </note>
          <u who="gustav_blix_da6148" prev="cont" xml:id="i-bccc5711496353c2-0">
            <seg xml:id="i-f5e0a0443a2a3b17-0">
              Luciano Astudillo
            </seg>
          </u>
          <note xml:id="i-a2616b3630bdd82c-0">
            Marie Nordén
          </note>
          <note xml:id="i-a2616b3630bdd82c-1">
            Marie Nordén
          </note>
          <note xml:id="i-3f5d2228c0c8a5cc-0">
            Eva Sonidsson
          </note>
          <note xml:id="i-bd4e78e063c224ee-0">
            Interpellationerna redovisas i bilaga som fogats till riksdagens
            snabbprotokoll tisdagen den 3 november.
          </note>
          <note xml:id="i-f0a64bd6639029e8-0">
            20 § Anmälan om skriftliga svar på frågor
          </note>
          <note xml:id="i-fd9ef3963766b842-0">
            Anmäldes att skriftliga svar på följande frågor inkommit
          </note>
          <note xml:id="i-9e1fda04517f2b24-1">
            den 21 oktober
          </note>
          <note xml:id="i-ce06d2c976593970-0">
            Ameer Sachet
          </note>
          <note xml:id="i-c100682bf44575c7-0">
            Sven Bergström
          </note>
          <note xml:id="i-f1bdcf20b2dc7556-0">
            Eva Olofsson
          </note>
          <note xml:id="i-5b811cd7d9ccf60c-0">
            Lars Mejern Larsson
          </note>
          <note xml:id="i-0e713c159c88cbba-0">
            Tina Ehn
          </note>
          <note xml:id="i-94c596af2b90b744-0">
            Gunvor G Ericson
          </note>
          <note xml:id="i-a23b49ebcc21b6cc-0">
            Birgitta Eriksson
          </note>
          <note xml:id="i-6fdb0e62e7d193af-0">
            Lars Johansson
          </note>
          <note xml:id="i-3b0bcfa8b1371636-0">
            Carina Hägg
          </note>
          <note xml:id="i-f9c6549de06fca05-0">
            Christer Engelhardt
          </note>
          <note xml:id="i-28782a3795d71589-0">
            Lena Olsson
          </note>
          <note xml:id="i-07f8fe0b85fb238b-0">
            Catharina Bråkenhielm
          </note>
          <note xml:id="i-b0c4f367bad1adf0-0">
            Tina Acketoft
          </note>
          <note xml:id="i-8b86a99d67d3cd34-0">
            Ann-Kristine Johansson
          </note>
          <note xml:id="i-f571bc319b30867a-0">
            Ulla Andersson
          </note>
          <note xml:id="i-6881a054007adf36-0">
            Laila Bjurling
          </note>
          <note xml:id="i-95b82d194a56b8fc-0">
            Lars Lilja
          </note>
          <note xml:id="i-61ba8431734fae50-0">
            Hans Linde
          </note>
          <note xml:id="i-83096131eaf9a9cb-0">
            Svaren redovisas i bilaga som fogats till riksdagens snabbprotokoll
            tisdagen den 3 november.
          </note>
          <note xml:id="i-d18c9efc03663913-0">
            21 § Kammaren åtskildes kl. 20.01.
          </note>
          <note xml:id="i-4fbc7d6bfd5887db-0">
            Förhandlingarna leddes
          </note>
          <note xml:id="i-99506792b88184d3-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
