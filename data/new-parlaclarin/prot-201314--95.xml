<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--95</head>
          <docDate when="2013-04-03">2013-04-03</docDate>
        </div>
      </front>
      <body>
        <div>
          <note xml:id="i-e481e5101ce54a45-0">
            ﻿
          </note>
          <note xml:id="i-f775bfe365cf3834-0">
            Riksdagens protokoll
          </note>
          <note xml:id="i-ab37ce07af46144f-0">
            2013/14:95
          </note>
          <note xml:id="i-66ee79e24f73d510-0" type="date">
            Torsdagen den 3 april
          </note>
          <note xml:id="i-c3c21bd7aa81cb8a-0">
            Kl. 12:00 - 18:03
          </note>
          <note xml:id="i-9ad52e9484841d43-0">
            1 § Justering av protokoll
          </note>
          <note xml:id="i-c288045e2e7a3061-0">
            Protokollet för den 28 mars justerades.
          </note>
          <note xml:id="i-df7c321257e27c8d-0">
            2 § Anmälan om fördröjt svar på interpellation
          </note>
          <note xml:id="i-9588e9a43b984129-0">
            Följande skrivelse hade kommit in:
          </note>
          <note xml:id="i-644d9ad34e5829fc-0">
            Interpellation 2013/14:397
          </note>
          <note xml:id="i-3bd170addcb59084-0">
            Interpellation 2013/14:397 Tillsyn över försäkringsbolagens läkare
          </note>
          <note xml:id="i-292a7f0206f87e18-0">
            Interpellationen kommer att besvaras tisdagen den 6 maj 2014.
          </note>
          <note xml:id="i-54872b79bab4549f-0">
            Skälet till dröjsmålet är redan inplanerade aktiviteter.
          </note>
          <note xml:id="i-31371dbb84f758b0-0">
            Kjell Rempler
          </note>
          <note xml:id="i-3f6c8d785964d113-0">
            3 § Ärende för hänvisning till utskott
          </note>
          <note xml:id="i-21cc3460cdef0a20-0">
            Följande dokument hänvisades till utskott:
          </note>
          <note xml:id="i-3616c1aafa9508c4-0">
            den 28 maj
          </note>
          <note xml:id="i-6adb600f672c6002-0">
            4 § Riksrevisionens rapport om skattekontroll i statliga myndigheter
            och kommuner
          </note>
          <note xml:id="i-fe67bd8e068e20ef-0">
            Andre vice talmannen konstaterade att ingen talare var anmäld.
          </note>
          <note xml:id="i-31f4294c1e8343a2-0">
            5 § Folkhälsofrågor
          </note>
          <note type="speaker" xml:id="i-194b08ca99bc4f6d-0">
            Anf. 1 GUNNAR SANDBERG (S):
          </note>
          <u who="gunnar_sandberg_d88799" xml:id="i-5e9eeebc66de0999-0">
            <seg xml:id="i-42baa21f6ed4c315-0">
              Herr talman! Nu ska vi debattera socialutskottets betänkande
              SoU18 Folkhälsofrågor .
            </seg>
            <seg xml:id="i-8f9f051798759c2c-0">
              Herr talman! Det är en glädje att åter få stå här i riksdagen
              och presentera Socialdemokraternas syn på folkhälsa. Om svenska
              folket skulle tillfrågas om vad som är viktigast i livet skulle
              de flesta säga att det är att ha hälsan och må bra. Den som är
              sjuk och mår dåligt har ofta endast en önskan – att bli frisk.
            </seg>
            <seg xml:id="i-c6f455aad4925b27-0">
              Den som är frisk och mår bra har ofta många förhoppningar och
              drömmar i livet. Hälsa och välbefinnande är därför viktiga för
              individen. Folkhälsan i ett land är viktig för att ett land ska
              få kraft att blicka framåt mot nya drömmar och visioner. Folkhälsa
              borde därför vara en del i de flesta områden som vi politiker
              har ett inflytande över.
            </seg>
            <seg xml:id="i-8e6507e31de18b04-0">
              Hur ska det gå till?
            </seg>
            <seg xml:id="i-308ae5b3b944668f-0">
              För att presentera hur detta ska gå till vill jag dock först
              klarlägga några viktiga utgångspunkter för vad som har störst
              betydelse for folkhälsan, hur folkhälsan har utvecklats i Sverige
              och vad vi socialdemokrater skulle vilja göra för att förbättra
              folkhälsan ytterligare.
            </seg>
            <seg xml:id="i-c337e8a070e0c38a-0">
              Herr talman! I mitt anförande förra året lyfte jag fram att det
              är våra levnadsvillkor som har störst betydelse för hur en befolknings
              hälsa utvecklas. År 1750 var medellivslängden 40 år i Sverige
              – i dag är den över 80 år. Under dessa 260 år har medellivslängden
              ökat i en konstant takt. Låt oss tänka efter vad som har hänt
              då det gäller våra levnadsvillkor under denna tidsepok.
            </seg>
            <seg xml:id="i-09a4545e7e5171dd-0">
              Under större delen av 1900-talet har vi socialdemokrater bidragit
              till denna utveckling genom att forma den generella välfärdspolitiken
              sammanfattad i tanken om folkhemmet, där alla skulle bidra efter
              förmåga och få stöd efter behov. Alla skulle få en chans vid livets
              början, men också stöd under livets svårigheter med hjälp av generella
              skyddsnät och dessutom få avsluta livet så värdigt och rofyllt
              som möjligt.
            </seg>
            <seg xml:id="i-e576508d3b73c575-0">
              Herr talman! Det hävdas ofta att det till stor del är utvecklingen
              av hälso- och sjukvården som ligger bakom den förbättrade folkhälsan.
              Detta är delvis riktigt. Mödra- och barnhälsovård liksom förebyggande
              av hjärt-kärlsjukdomar är några sådana viktiga insatser. Men det
              är, som jag konstaterade tidigare, de förbättrade levnadsvillkoren
              som ligger bakom den förbättrade folkhälsan. Det är självklart
              viktigt att slå fast att sjukvården ska ta hand om våra folksjukdomar.
              Vi har i dag olika register och enkäter över dödsorsaker och sjukdomar.
              De ger en bra bild av utvecklingen av folksjukdomar och återfinns
              i våra folkhälsorapporter.
            </seg>
            <seg xml:id="i-d2d4435e75929406-0">
              Jag lyfte förra året också fram de oacceptabla ojämlikheterna
              i folkhälsan som finns mellan olika sociala grupper och geografiska
              områden. I den senaste rapporten från Socialstyrelsen och Folkhälsoinstitutet
              från 2013, Folkhälsan i Sverige , påtalar man att personer med
              kort utbildning har mycket sämre hälsa än de med lång utbildning.
            </seg>
            <seg xml:id="i-f4b02afefa2d4286-0">
              Rapporten säger följande: I yrkesverksamma åldrar är dödligheten
              mer än dubbelt så hög bland personer med förgymnasial utbildning
              som bland dem med eftergymnasial utbildning och skillnaden har
              ökat sedan början av 1990-talet. Alla stora dödsorsaker i befolkningen
              – hjärtsjukdom, stroke, cancer, olyckor, självmord och alkoholrelaterade
              diagnoser – är vanligare bland dem med kort utbildning. De som
              har kort utbildning upplever också sin hälsa som sämre och har
              mer psykisk ohälsa.
            </seg>
            <seg xml:id="i-d310e0a317026546-0">
              Herr talman! Rapporten fastslår vidare att utbildning är en indikator
              på socioekonomiska förhållanden. De lågutbildade har exempelvis
              sämre uppväxtvillkor och högre arbetslöshet, liksom sämre levnadsvanor.
              Skillnaderna är inte bara stora och ökar mellan olika sociala
              grupper i Sverige utan de är också stora och ökar mellan olika
              geografiska områden.
            </seg>
            <seg xml:id="i-7ccbe2395921ebcb-0">
              Dessa ökade skillnader beror till stor del på den snabbt ökande
              bostadssegregering som sker i Sverige i dag. Rapporten Folkhälsan
              i Sverige från 2012 konstaterade sammanfattningsvis att en mer
              dyster bild av läget framträder om de socioekonomiska förhållandenas
              betydelse för människors levnadsvanor beaktas.
            </seg>
            <seg xml:id="i-a56415cfe2ba485a-0">
              Vad har då gjorts och vad görs för att förbättra folkhälsan i
              Sverige?
            </seg>
            <seg xml:id="i-47223e5dd9dac586-0">
              Jag har redan lyft fram den enorma betydelsen av de förbättringar
              som skett av våra levnadsvanor stödda av den allmänna politiken,
              exempelvis införande av folkskolan, folkhemmet och utvecklingen
              av det generella välfärdssystemet.
            </seg>
            <seg xml:id="i-a8ca4f8b0f67aaec-0">
              Under 90-talet började frågan om folkhälsan att profilera sig
              i form av en rad nationella och lokala folkhälsorapporter. Folkhälsoinstitutet
              inrättades, en folkhälsominister tillsattes liksom en nationell
              folkhälsokommitté med experter och politiker som tog fram faktaunderlag
              gällande folkhälsan i Sverige. De mycket radikala elva folkhälsomålen
              antogs.
            </seg>
            <seg xml:id="i-c6b1c93c0a7bc425-0">
              Som nämns i den senaste rapporten Folkhälsan i Sverige har man
              fastslagit att det övergripande nationella folkhälsomålet för
              den svenska befolkningen är att skapa samhälleliga förutsättningar
              för en god hälsa på lika villkor för hela befolkningen.
            </seg>
            <seg xml:id="i-3e4b110ae35eb57c-0">
              Jag vill här än en gång föredra alla de elva folkhälsomålen för
              att senare komma tillbaka till hur dessa har beaktats under Alliansens
              regerande i Sverige. Dessa mål ska verka för att bland andra politiker
              ska arbeta för att alla svenskar får det bättre på följande områden:
            </seg>
            <seg xml:id="i-ff3f6cebb21a44db-0">
              Det radikala med dessa folkhälsomål är att de som är relaterade
              till våra levnadsvanor har satts först. Om individer upplever
              att de inte kan påverka de egna livsvillkoren och utvecklingen
              i samhället uppstår maktlöshet. Ekonomisk stress och social otrygghet
              skapar framför allt ökad psykisk ohälsa och ojämlikhet i hälsa.
              Redan under de tidiga åren skapas viktiga förutsättningar för
              hälsan framöver i livet. Delaktighet och inflytande över arbetslivet
              är viktigt och måste gå att kombinera med familj och fritid. Det
              är viktigt för folkhälsan. Betydelsen av miljö och hälsa har blivit
              allt tydligare under de senaste åren.
            </seg>
            <seg xml:id="i-6729af71fc4aec8b-0">
              Vad har då hänt med folkhälsoarbetet under Alliansens styre?
              Den förra socialdemokratiska regeringen flyttade Folkhälsoinstitutet
              från Helsingfors till Östersund, bland annat för att bredda arbetet
              med folkhälsan. Nu har åtminstone hälften flyttat tillbaka till
              Helsingfors. Dessutom har en stor omorganisation skett med inrättandet
              av den nya Folkhälsomyndigheten. Sådana flyttar och omorganisationer
              är förlamande för en myndighet, särskilt om det inte finns klara
              och tydliga skäl bakom förändringarna.
            </seg>
            <seg xml:id="i-72fd90ba5af670a7-0">
              Folkhälsoministern har abdikerat, och det är kanske lika bra
              med tanke på den folkhälsopolitik som har förts. De folkhälsomål
              som är relaterade till levnadsvillkor har inte märkts mycket,
              vare sig i verksamheterna inom folkhälsoområdet eller i den allmänna
              debatten. Fokus har varit på individinriktade levnadsvaneförändringar.
              Men finns det något som kan kallas arbete för ökad jämlikhet inom
              folkhälsoområdet?
            </seg>
            <seg xml:id="i-8fe1775db6249014-0">
              I dag går det inte ens lätt att hitta de elva folkhälsomålen
              på den nya myndighetens hemsida. Det känns som om mycket av det
              arbete som skedde under 90-talet för att utveckla folkhälsoarbetet
              har nedmonterats. En anda av hälsofascism har växt fram. Folkhälsoarbetet
              har blivit alltmer individinriktat.
            </seg>
            <seg xml:id="i-2debff69deab23f1-0">
              Vi socialdemokrater har en stark folkrörelsebakgrund. Att arbeta
              för delaktighet och att ta ett gemensamt ansvar har alltid satts
              i förgrunden. Detta gäller självfallet i allra högsta grad folkhälsoarbete.
            </seg>
            <seg xml:id="i-1f6a1ffec51809be-0">
              Att alla ska få vara med och få en ärlig chans att utvecklas
              till sin fulla potential är en annan viktig princip för oss. Att
              skapa jämlika ekonomiska och sociala förutsättningar för medborgare
              i Sverige är en central princip inom vårt parti. Detta gäller
              inte minst barn, sjuka, handikappade och äldre.
            </seg>
            <seg xml:id="i-2f6b692a153f52fb-0">
              Eftersom vi alltid har varit ett arbetarparti har också arbetsmiljö
              alltid legat oss varmt om hjärtat.
            </seg>
            <seg xml:id="i-71ce56998c086c7e-0">
              Jag vill understryka att vi socialdemokrater anser att de första
              folkhälsomålen är mycket viktiga för en bra och jämlik folkhälsa.
            </seg>
            <seg xml:id="i-288db17464d70b5f-0">
              Sammanfattningsvis vill jag även i år säga att vi med glädje
              kan se en allmänt förbättrad folkhälsa. Dock inte för alla. Jag
              hoppas att det inte kommer att gå med folkhälsoutvecklingen som
              med kunskapsutvecklingen i skolan. Folkhälsa kan snabbt försämras
              om vi inte tillsammans förbättrar våra levnadsvillkor. Exempelvis
              sjönk medellivslängden under den första tiden efter murens fall
              i Tyskland med cirka ett år per år under delar av 90-talet.
            </seg>
            <seg xml:id="i-f24969c2d5186fff-0">
              Vi socialdemokrater vill sätta förbättrade levnadsvillkor för
              alla först då det gäller det fortsatta folkhälsoarbetet. Vi vill
              därför genomföra följande åtgärder:
            </seg>
            <seg xml:id="i-cec38779053be0d7-0">
              Vi vill tillsätta en nationell kommission för att analysera levnadsvillkorens
              betydelse för folkhälsoutvecklingen fram till i dag med framåtblickande
              förslag till förbättrade folkhälsoåtgärder. Ett viktigt fokus
              ska ligga på hur jämlikheten kan öka gällande folkhälsan.
            </seg>
            <seg xml:id="i-25d82da6d27ece0a-0">
              Som underlag för detta arbete bör ingå den nationella folkhälsogruppens
              rapporter från 90-talet, professor Michael Marmots rapport till
              WHO, Closing the gap , liksom liknande rapporter som tagits fram
              i Malmö, Östergötland och Danmark. Kommissionen ska ha ett fokus
              på att presentera politiska förslag till åtgärder som kan genomföras
              på kort och lång sikt.
            </seg>
            <seg xml:id="i-f199b36274a96571-0">
              Resultatet från kommissionens arbete blir en ny folkhälsolag
              där förslagen kan inordnas för att kunna genomföras. Resultatet
              från kommissionens arbete kan också bli att föreslå en organisation
              för att förstärka det praktiska genomförandet av förslagen från
              kommissionen, eventuellt förstärkt av en folkhälsolag.
            </seg>
            <seg xml:id="i-84588dc87393f667-0">
              En anpassning av den nya folkhälsomyndighetens sätt att prioritera
              och arbeta kan bli en annan konsekvens av detta arbete.
            </seg>
            <seg xml:id="i-da5917e32e7ca233-0">
              Kristoffer Konarskis bok Jordmån för ett gott liv har på framsidan
              en bild av en planta som behöver näring från jorden liksom vatten
              och sol från luften för att kunna växa.
            </seg>
            <seg xml:id="i-3fafff5da38cb6a0-0">
              Att tillsammans skapa en god jordmån för ett gott liv för alla
              i Sverige kan vara en nog så bra vision för ett bra folkhälsoarbete
              i Sverige.
            </seg>
          </u>
          <note xml:id="i-379fda47968841fa-0">
            Herr talman! Jag yrkar till sist bifall till Socialdemokraternas
            reservationer 3 och 5.
          </note>
          <note xml:id="i-83cac709a137baeb-0">
            I detta anförande instämde Ann Arleklo, Catharina Bråkenhielm,
            Christer Engelhardt och Meeri Wasberg (alla S).
          </note>
          <note type="speaker" xml:id="i-f29426303299150c-0">
            Anf. 2 AGNETA LUTTROPP (MP):
          </note>
          <u who="agneta_luttropp_d343aa" xml:id="i-e47262b0cdb51097-0">
            <seg xml:id="i-16b2634f2ebd0ff3-0">
              Herr talman! Skillnaderna i hälsa är stora i Sverige med växande
              ekonomiska och sociala skillnader. Befolkningens hälsoutveckling,
              alltså folkhälsan, har en grundläggande betydelse för samhällsutvecklingen
              och påverkar också direkt behoven av hälso- och sjukvård. Det
              behövs mer strukturella insatser som förbättrar de faktorer i
              samhället som är hälsofrämjande och som påverkar människors livsvillkor
              och möjligheter.
            </seg>
            <seg xml:id="i-cb153062b3d86a56-0">
              Internationella valutafonden kom nyligen med en rapport som visar
              att stora inkomstskillnader kan leda till en långsammare och mindre
              hållbar ekonomisk tillväxt. Mindre sociala klyftor ger också ett
              hälsosammare samhälle. WHO ser den ojämlika hälsan som ett av
              vår tids största problem men menar samtidigt att det är möjligt
              att utjämna hälsoklyftorna inom en generation. Man har därför
              uppmanat medlemsländerna att tillsätta nationella kommissioner
              för en jämlik hälsa och ger tre rekommendationer.
            </seg>
            <seg xml:id="i-34a7df211a023b72-0">
              Den första rekommendationen är att man ska förbättra vardagslivets
              villkor. De strategiska områden som lyfts fram är jämlikhet från
              livets början, stödjande miljöer och friska människor, rättvis
              sysselsättning, sociala skyddsnät under hela livet och hälso-
              och sjukvård för alla.
            </seg>
            <seg xml:id="i-c88bc39bdef1bb2e-0">
              Den andra rekommendationen är att man ska motverka den orättvisa
              fördelningen av makt, pengar och resurser. De strategiska områden
              som lyfts fram är bland annat jämlikhet i hälsa i all politik
              som genomsyrar alla system, marknadens ansvar, jämställdhet mellan
              könen, ökat politiskt inflytande och god styrning av det globala
              samhället.
            </seg>
            <seg xml:id="i-43e10548ec679dc8-0">
              Den tredje och sista rekommendationen är att man ska mäta och
              förstå problemet och bedöma effekterna av olika åtgärder. De strategiska
              områden som lyfts fram är löpande uppföljning, forskning och utbildning
              gällande de sociala bestämningsfaktorerna för hälsa.
            </seg>
            <seg xml:id="i-41c3c3a6750070a3-0">
              I Sverige har denna WHO-uppmaning inte påverkat politiken nationellt.
              Däremot har vissa kommuner och landsting själva gjort det, till
              exempel Malmö kommun, Västra Götalandsregionen och Regionförbundet
              i Östergötland. Det är tråkigt att regeringen bara talar om livsstil
              när det i själva verket också handlar om livsvillkor.
            </seg>
            <seg xml:id="i-cb3ec1c4d6377f65-0">
              Hälsoskillnaderna ökar inom länder. I exempelvis Sverige skiljer
              det sju år i medellivslängd mellan en person i Mörby och en person
              i Ljusnarsberg. Det är större skillnad än mellan Sverige, där
              medellivslängden är 82 år, och Albanien, där medellivslängden
              är 77 år. Och det är större skillnad mellan olika socioekonomiska
              grupper än mellan könen.
            </seg>
            <seg xml:id="i-6239c659ec0d7c72-0">
              Stora skillnader är riskfaktorer för ökad ohälsa. Kan vi verkligen
              acceptera att de fortsätter att öka? Vårt svar är nej. Det handlar
              om humanism, etik och hållbar utveckling. Det finns både en individuell
              och en samhällsekonomisk vinst i att lyckas med att ta vara på
              varje människas möjlighet att växa till sin fulla potential och
              bidra till samhället.
            </seg>
            <seg xml:id="i-6281ed9b15412006-0">
              Använd den forskning och den kunskap som finns och modernisera
              politiken! Sjukvård och människors egna val är viktiga, men varje
              människa kan inte göra allt själv. Stress i arbetslivet och i
              den yttre miljön är viktiga orsaker till ohälsa. Även levnadsvanor
              påverkas i hög grad av den sociala situationen. Man kan som exempel
              ta fysisk aktivitet i vardagen. Finns det säkra cykelvägar mellan
              bostad och skola eller mellan bostad och arbete är det många fler
              som tar cykeln, vilket naturligtvis främjar hälsan. Det är bättre
              än att skjutsa barnen med bil. Finns det grönytor i närheten av
              bostadsområdet ökar den fysiska aktiviteten. Det är alltså mycket
              man kan göra i miljön för att förbättra livsstilen.
            </seg>
            <seg xml:id="i-0bf7c58502cab3c6-0">
              Men för många människor handlar det inte om val utan om hur vardagen
              ska gå ihop när sociala och ekonomiska förutsättningar sviktar.
              Därför är det också en folkhälsofråga att ha ett trygghetssystem
              som fungerar vid arbetslöshet och sjukdom samtidigt som det finns
              bra stöd för att åter komma till egenförsörjning.
            </seg>
            <seg xml:id="i-1bf3db76b1297e5e-0">
              Vi har tre konkreta förslag för en hållbar folkhälsopolitik i
              Sverige. För det första tycker vi i likhet med Socialdemokraterna
              och Vänsterpartiet att det ska tillsättas en nationell kommission
              för jämlik hälsa. Den bör bestå av forskare och experter som ska
              jobba likt Malmökommissionen men ha fokus på hela Sverige och
              komma med förslag till hur WHO:s rekommendationer kan genomföras.
            </seg>
            <seg xml:id="i-ea9d8529aff1e75c-0">
              För det andra tycker vi att man ska införa en folkhälsolag i
              Sverige som tydliggör olika aktörers ansvar. Det är också någonting
              WHO:s Europakommitté antog i september 2012 i och med någonting
              som heter Health 2020, där man ser nödvändigheten av sektorsövergripande
              insatser. Sverige har undertecknat detta ramverk, men sedan har
              det inte hänt så mycket mer.
            </seg>
            <seg xml:id="i-e4bf44fb9dc56afd-0">
              För det tredje tycker vi att det ska tillsättas en samordningsgrupp
              på Regeringskansliet som får i uppdrag att löpande följa och utvärdera
              politiken så att den bidrar till en socialt hållbar utveckling
              och minskade skillnader i hälsa.
            </seg>
            <seg xml:id="i-a6af4ac43262367a-0">
              Vi står alltså inför stora utmaningar när det gäller att hantera
              effekterna av skillnaderna i hälsa. Det kan handla om ökad bostadssegregation
              i storstäderna och uppkomsten av otrygga miljöer, social oro,
              konflikter och ett klimat där förtroendet för och tilliten till
              demokratin vacklar. En pusselbit för att motverka den utvecklingen
              är en folkhälsopolitik som utgår från ett jämlikhetsperspektiv.
            </seg>
          </u>
          <note type="speaker" xml:id="i-8a99477aa3eb44cc-0">
            Anf. 3 PER RAMHORN (SD):
          </note>
          <u who="per_ramhorn_d92e42" xml:id="i-6b632346d2cf67a1-0">
            <seg xml:id="i-6dab056d46e14b20-0">
              Herr talman! I dag debatterar vi betänkandet om folkhälsofrågor,
              vilket är ett stort och viktigt område man bör och måste prioritera.
              Det tjänar vi alla på i längden.
            </seg>
            <seg xml:id="i-09814d2471a5f3df-0">
              I Sverige har vi en relativt god folkhälsa jämfört med övriga
              länder, och det ska vi naturligtvis vara stolta över. Det finns
              dock mycket mer att göra inom detta område för att ytterligare
              förbättra det. Då tänker jag inte minst på den psykiska ohälsan,
              som har blivit som en epidemi.
            </seg>
            <seg xml:id="i-1a12f96a6c30a827-0">
              År 2010 valde 1 442 människor över 18 år att ta sina liv. Det
              är nästan fyra personer om dagen. Av dessa var 147 personer inte
              ens fyllda 24 år. Antalet självmord per 100 000 invånare har sedan
              1980-talet halverats för alla åldersgrupper – utom för den yngsta
              gruppen, 15–24 år. Där har antalet legat i det närmaste konstant.
              Däremot har självmordsförsöken ökat drastiskt inom denna grupp
              sedan 1997, medan de i den äldre gruppen har legat konstant eller
              ökat i liten mån. Det är uppenbart att de insatser som görs för
              att förhindra självmord inte når ut till ungdomarna i Sverige.
            </seg>
            <seg xml:id="i-5c046b77160d06ac-0">
              För män mellan 15 och 44 år är självmord den vanligaste dödsorsaken,
              och för kvinnor är det den näst vanligaste. Ungefär tre gånger
              fler dör genom att ta sitt liv jämfört med antalet som dör i trafiken.
              Samtidigt har arbetet för ökad trafiksäkerhet synliggjorts och
              uppmärksammats betydligt mer än de insatser som görs för att minska
              självmorden här i landet.
            </seg>
            <seg xml:id="i-077102b65f105efb-0">
              Herr talman! Under våren 2011 startade man ett för Sverige unikt
              projekt i Helsingfors med syftet att kraftigt minska antalet självmord
              i länet. En del i detta projekt är bättre samordning mellan olika
              räddningstjänster, så att man kan effektivisera utryckningar och
              garantera snabb och korrekt hjälp vid larm som indikerar självmord.
              En annan del är en kortare utbildning som syftar till att förbereda
              utryckningspersonal på situationer där de behöver känna till grunderna
              i bemötandet av personer som lider av psykisk ohälsa.
            </seg>
            <seg xml:id="i-980deb693124377c-0">
              Utöver detta genomförs en fysisk genomgång av staden, där planen
              är att förhindra självmord genom att exempelvis sätta upp stängsel
              vid platser som visat sig vara vanliga för självmord. Det gäller
              till exempel Västerbron. Många gånger kan självmord förhindras
              genom att tillfällena försvinner och impulsiva handlingar bromsas.
            </seg>
            <seg xml:id="i-8f68e5f6a09bac35-0">
              Alla de insatser som har inletts här i Helsingfors visar på ett
              stort engagemang och en stark vilja att gripa tag i det här stora
              problemet. Vi från Sverigedemokraterna anser att projektet bör
              utökas till att omfatta hela landet och samtidigt permanentas.
              Det finns dock fler satsningar som måste genomföras.
            </seg>
            <seg xml:id="i-ffe33ce1bfb77f86-0">
              Den psykiska ohälsan bland unga har ökat kraftigt och är nu vårt
              största folkhälsoproblem. En enkätstudie visar att så mycket som
              var tionde pojke och var femte flicka mår så dåligt att de skär
              sig med kniv eller rakblad för att dämpa sitt psykiska lidande,
              och psykisk ohälsa ligger bakom 90 procent av alla självmord som
              begås här i Sverige.
            </seg>
            <seg xml:id="i-7d19ca1e1f4b3665-0">
              Det är viktigt med en god och tillgänglig psykisk vård, och då
              särskilt för barn och ungdomar – det kan inte nog betonas. Det
              kommer att krävas omfattande insatser för att stärka denna. Dessutom
              fordras förstärkning av både skolpsykiatrin och kuratorsverksamheten,
              inte minst för att unga drar sig för att söka psykiatrisk vård
              externt.
            </seg>
            <seg xml:id="i-ad0abbd5ff6b34b0-0">
              Till sist, herr talman: Psykisk ohälsa är vår tids stora utmaning.
              Här måste vi arbeta för att förbättra situationen när det gäller
              alltifrån attitydförändringar och bemötande till tillgänglig vård.
              Det här är en av de viktigaste framtidsfrågorna vi har i Sverige
              om vi fortsättningsvis ska ha en god folkhälsa i landet.
            </seg>
          </u>
          <note xml:id="i-5552efff31c861a8-0">
            Jag yrkar bifall till vår reservation 6.
          </note>
          <note type="speaker" xml:id="i-9184964e8b380f2a-0">
            Anf. 4 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-e47262b0cdb51097-1">
            <seg xml:id="i-5ac5f7113edb19e2-0">
              Herr talman! Jag har egentligen ingen replik alls, utan jag ska
              rätta till ett misstag jag gjorde: Jag yrkade inte bifall till
              några reservationer. Därför vill jag härmed yrka bifall till reservation
              1 och reservation 4. Jag står naturligtvis bakom alla andra av
              Miljöpartiets reservationer, men det är dessa reservationer jag
              lyfter fram.
            </seg>
          </u>
          <note type="speaker" xml:id="i-6a6e05d23246bc35-0">
            Anf. 5 EVA OLOFSSON (V):
          </note>
          <u who="eva_olofsson_993bb0" xml:id="i-072010d78f726f7d-0">
            <seg xml:id="i-6c48ebd33314622e-0">
              Herr talman! Då ska inte jag glömma att yrka bifall. Jag börjar
              med att yrka bifall till reservation 3 om en kommission för jämlik
              hälsa.
            </seg>
            <seg xml:id="i-8fbce5adcc8d2d60-0">
              Vänsterpartiet ser bästa möjliga hälsa som en grundläggande mänsklig
              rättighet. En bra folkhälsa är en angelägenhet för hela samhället
              och inbegriper en lång rad områden. Det är ingen sjukvårdsfråga,
              utan det handlar om alla delar av samhället. I inledningen i Malmökommissionens
              rapport skriver man:
            </seg>
            <seg xml:id="i-4b4093152f6395c1-0">
              Samhällssystemen har en avgörande påverkan på huruvida ett barn
              kan växa upp, utvecklas till sin fulla potential och leva ett
              bra liv med god hälsa. Och tvärtom, samhällssystemen har en avgörande
              påverkan på huruvida en persons liv, utveckling och hälsa hämmas
              eller skadas. Mängder med forskning finns tillgänglig som beskriver
              hur en individs och en befolknings hälsa bestäms av strukturella
              samhällsfaktorer.
            </seg>
            <seg xml:id="i-051e43a9f446048c-0">
              Det är viktigt att säga att den inriktning folkhälsopolitiken
              har fått under den borgerliga regeringen har varit alldeles för
              fokuserad på att man ska ta stort eget ansvar för sin hälsa och
              sina levnadsfaktorer och alldeles för lite fokuserad på grundläggande
              samhälleliga strukturer. Ohälsa och en ojämlik hälsa grundläggs
              tidigt.
            </seg>
            <seg xml:id="i-1ea146290b4a296c-0">
              Därför är det viktigt att barn – alla barn – har rätt till en
              god uppväxt. Alla barn ska därför ha rätt till förskola. Vi i
              socialutskottet har nu på förmiddagen haft ett seminarium där
              man pekade på att det är alldeles grundläggande för de barn som
              är omhändertagna av samhället eller lever i familjer med dålig
              ekonomi som går på försörjningsstöd i flera år att få extra stöd
              i förskolan – och att de faktiskt får en förskoleplats. Det är
              tyvärr inte självklart att alla barn har samma rätt till förskola
              i dag.
            </seg>
            <seg xml:id="i-4e885ba12756a919-0">
              Att man också kan klara skolan och gå ur skolan med godkända
              betyg i nian är oerhört viktigt för att sedan klara sig bra i
              livet. Då måste vi ha en skola som satsar på likvärdighet och
              som är kompenserande för de barn som behöver mest stöd, inte en
              skola som sållar ut genom friskolesystem och skolval så att de
              barn som har bra stöd hemifrån hamnar på vissa skolor och barn
              med sämre förutsättningar hamnar på andra.
            </seg>
            <seg xml:id="i-136ae260228af930-0">
              Barn ska inte heller behöva växa upp i ekonomisk utsatthet.
            </seg>
            <seg xml:id="i-918d96983c0bd2d4-0">
              Vi ska heller inte ha trångboddhet. Barn ska inte växa upp i
              trångboddhet och bostadsbrist. Unga ska inte behöva flytta runt
              i kappsäck, medan äldre människor inte har råd att flytta till
              den moderna tillgängliga lägenhet som de behöver. En social bostadspolitik
              med hyresrätter till överkomliga hyror är en av våra viktigare
              folkhälsofrågor.
            </seg>
            <seg xml:id="i-9e3b7b0e613e8265-0">
              De ökande klasskillnaderna avspeglar sig i ökade hälsoskillnader.
              Personer med kort utbildning har, som vi har hört här tidigare,
              sämre hälsa än de med längre utbildning. I yrkesverksamma åldrar
              är dödligheten mer än dubbelt så hög bland personer med förgymnasial
              utbildning som bland dem med eftergymnasial utbildning, och skillnaden
              har ökat sedan 1990-talet. Alla stora dödsorsaker i befolkningen
              – hjärtsjukdom, stroke, cancer, olyckor, självmord och alkoholrelaterade
              diagnoser – är vanligare bland människor med kort utbildning.
              Det hänger ofta samman med arbetslöshet. Om man bor sämre, har
              sämre ekonomi eller har ett mer lågbetalt jobb upplever man sin
              hälsa som sämre och har mer psykisk ohälsa.
            </seg>
            <seg xml:id="i-6e00a240e5495e3f-0">
              Det behövs alltså en politik för arbete och för att stärka människors
              möjligheter att ta de arbeten som finns och kommer i stället för
              en förvaring i fas 3. Det behövs en arbetslöshetsförsäkring som
              ger trygghet tills man kommer i arbete igen och inte den nedrustade
              a-kassa som den borgerliga regeringen skapat och som gör att de
              flesta nu står utanför en försäkring när de blir arbetslösa och
              i stället tvingas till socialkontorens försörjningsstöd.
            </seg>
            <seg xml:id="i-5350fa5c387f6df8-0">
              Vi ska se till att det inte finns någon ungdomsarbetslöshet.
              Ungdomsarbetslöshet är en stor risk för att man ska må dåligt.
              I stället ska alla ungdomar garanteras utbildning – om de inte
              klarat gymnasiet – praktik, traineeuppgifter och arbeten.
            </seg>
            <seg xml:id="i-bfd20fa375e41999-0">
              Sjuka människor ska inte heller utsättas för ytterligare ekonomisk
              stress genom att bli utförsäkrade och hamna i den omöjliga situationen
              att anses för friska för att vara sjukskrivna men för sjuka för
              att arbeta.
            </seg>
            <seg xml:id="i-328e238104950c6b-0">
              Hälsa och folkhälsa hänger väldigt mycket ihop med vårt arbetsliv.
              Vi måste ha jobb där man kan leva på sin lön och påverka sina
              arbetsvillkor och där fasta jobb och heltid är norm i stället
              för den alltmer pressade arbetsmarknad vi har idag med otrygga
              timanställningar, stress, bemanningsföretag och därmed små möjligheter
              att kräva sin rätt. Det är ett arbetsliv i dag som inte minst
              ger höga sjukskrivningstal för många kvinnor som ofta tvingas
              arbeta under väldigt stressiga förhållanden.
            </seg>
            <seg xml:id="i-41c14c0523a7591b-0">
              Kvinnor har sämre hälsa än män. Det beror på att kvinnor, som
              jag sade, är överrepresenterade i jobb med dåliga arbetsmiljöer.
              Det är väldigt oroande när vi ser att det ofta handlar om arbeten
              där man jobbar med människor, med små barn, inom sjukvård eller
              äldreomsorg. Det blir ännu tuffare för dem att ha dåliga arbetsvillkor
              och känna att de inte räcker till för människor som behöver deras
              insatser.
            </seg>
            <seg xml:id="i-66c136df74e2f60f-0">
              Det är också oroande att unga kvinnors psykiska ohälsa liksom
              värk ökar.
            </seg>
            <seg xml:id="i-4070d8c048ecc208-0">
              Häromdagen träffade jag Synskadades riksförbund. De tog upp den
              stora ohälsan bland människor med funktionsnedsättning och kopplade
              den tydligt till den höga arbetslösheten bland deras medlemmar
              och andra med grava synnedsättningar. Den är ungefär 50 procent.
              De tog också upp svårigheten att påverka sitt vardagsliv.
            </seg>
            <seg xml:id="i-2649ad17c3668d6e-0">
              Efter att jag skrev lite på Facebook om den här debatten fick
              jag kommentarer om just detta. Människor med funktionsnedsättningar
              påpekar för mig hur viktigt det är att färdtjänsten, ledsagningen
              och den personliga assistansen fungerar, och de påpekade vikten
              av ett tillgängligt samhälle. De pekade också på hur liten medvetenhet
              det finns om det stöd man med funktionsnedsättningar behöver för
              att kunna delta i olika åtgärder och att man över huvud taget
              har svårt att ta upp den diskussionen med människor med funktionsnedsättningar.
            </seg>
            <seg xml:id="i-4ed63ef7afb86b59-0">
              Jag vill ta upp en annan fråga som också är väldigt viktig, nämligen
              våld mot kvinnor i nära relationer och våld mot barn.
            </seg>
            <seg xml:id="i-8805b3dd027f020d-0">
              Vi vet att många människor som mår dåligt i dag har varit utsatta
              för våld, sexuella övergrepp och psykiska övergrepp, och de har
              inte fått möjlighet att bearbeta det tillräckligt. Därför måste
              vi både förebygga våldet och se till att de som drabbas, många
              ungdomar, får stöd. De som utsatts för våld i nära relationer
              har kanske levt i ständig otrygghet med någon som de har levt
              ihop med som de har älskat eller fortfarande älskar. Det finns
              kvinnor och barn som ständigt lever utsatta för våld. Vi tycker
              att frihet från våld, speciellt våld i nära relationer, bör vara
              ett tolfte folkhälsomål.
            </seg>
            <seg xml:id="i-dc7369cbcda6bb40-0">
              Jag vill ta upp två frågor som vi också har tagit upp i betänkandet.
              Den ena handlar om att det är dags att se över smittskyddslagen.
            </seg>
            <seg xml:id="i-270475ea5f7353f9-0">
              När hiv/aids kom hit till Sverige vet alla vi som har sett Jonas
              Gardells Torka aldrig tårar utan handskar vad som hände i form
              av diskriminering, dåligt bemötande och stigmatisering.
            </seg>
            <seg xml:id="i-2ec2054df7d66a98-0">
              Det är viktigt att vi ser att vi har en smittskyddslag som lägger
              betydligt mer på de hiv-positiva själva, trots att hälsoläget
              nu ser helt annorlunda ut med bromsmediciner och inte alls den
              smittorisk som tidigare har funnits. Vi avviker från det som FN
              säger att man ska göra. Det är därför dags att se över smittskyddslagen
              ordentligt.
            </seg>
            <seg xml:id="i-d5d73c478aeea9f4-0">
              Jag vill också säga något om frågan om läkemedelsberoende. Vi
              har från RFHL fått höra hur viktigt det är att ta upp att så många
              människor är läkemedelsberoende men i stort sett inte får något
              stöd alls i dag. Vi tycker att det ska vara med i folkhälsomål
              11, som handlar om tobak, alkohol, narkotika, dopning och spel.
              Därigenom sätter vi ytterligare tryck på att man ska få hjälp
              när man har fastnat i ett läkemedelsberoende.
            </seg>
            <seg xml:id="i-7b355ef2f48d1388-0">
              Herr talman! Det intressanta på folkhälsoområdet har inte hänt
              på den nationella nivån. Vi kan nästan tala om åtta bortkastade
              år. Det intressanta som har hänt har hänt i Malmö med Malmökommissionens
              breda arbete. Oberoende forskare och människor med stor praktisk
              erfarenhet har tittat på hur man ska få en jämlik hälsa i Malmö.
              Man har sagt att om vi inte gör någonting nu kan vi inte bromsa
              en utveckling som handlar om Malmös struktur med många barn som
              annars skulle växa upp i fattigdom. Malmökommissionen har lagt
              fram en lång rad viktiga förslag på en lång rad områden.
            </seg>
            <seg xml:id="i-c16961af27febb98-0">
              Det andra exemplet är regionen Västra Götaland som har en samling
              för social hållbarhet och åtgärder för jämlik hälsa. Man har lagt
              dessa frågor under regional utveckling. Man talar om jämlik hälsa,
              social hållbarhet, uppväxtvillkor, utbildning, arbete, delaktighet,
              levnadsvanor och välfärd. Man är nu i färd med att upprätta kontrakt
              med olika kommuner för att de ihop med regionen Västra Götaland
              ska göra ett tydligare och bättre folkhälsoarbete.
            </seg>
            <seg xml:id="i-5b5e28cb75eda419-0">
              Herr talman! Vänsterpartiet har länge krävt motsvarande arbete
              på nationell nivå som det som Malmökommissionen och Västra Götaland
              gör. Vi vill ha ett arbete som ser över alla sektorer i Sverige
              och vad som samlat skulle behövas nationellt för att minska den
              ojämlika hälsan. Det har fått namnet Marmotkommissionen utifrån
              WHO:s arbete med sir Marmot, ett arbete som har fått genomslagskraft
              runt om i världen. Det har också kallats en kommission för jämlik
              hälsa. Nu verkar det tyvärr behövas ett regeringsskifte för att
              det arbete som man har gjort i Malmö, och som skulle behövas på
              nationell nivå, ska komma till stånd. Vi i de rödgröna partierna
              är helt överens om detta, men tyvärr har regeringen inte velat
              göra detta jobb.
            </seg>
          </u>
          <note type="speaker" xml:id="i-cd6d5c5e7af448e3-0">
            Anf. 6 ISABELLA JERNBECK (M):
          </note>
          <u who="isabella_jernbeck_2153e5" xml:id="i-77c97d2c86570372-0">
            <seg xml:id="i-6c9c6ad5f938f0b3-0">
              Herr talman! Frånvaron av en enhetlig definition av folkhälsa
              visar på den bredd och komplexitet det rör sig om. Det handlar
              om en rad olika saker såsom kost, motion, arbetsmiljö, utbildningsnivå,
              uppväxt och buller.
            </seg>
            <seg xml:id="i-985f8f83deae289d-0">
              Klart är i alla fall att folkhälsan utvecklats väl i takt med
              vårt ökade välstånd. Medellivslängden för såväl kvinnor som män
              ökar, fler sjukdomar upptäcks i tid och kan botas och vår tobaks-
              och alkoholkonsumtion minskar. Det hänger samman med ökade ekonomiska
              resurser, höjd utbildningsnivå, bättre sjukvård och kunskaper
              om hur vi kan främja hälsa och förebygga ohälsa.
            </seg>
            <seg xml:id="i-e7c485c3255e8733-0">
              Men samtidigt som vi blir friskare och lever längre står vi inför
              flera folkhälsopolitiska utmaningar. Det är därför bra med nya
              Folkhälsomyndigheten, som startade den 1 januari i år och ger
              bättre förutsättningar för detta arbete.
            </seg>
            <seg xml:id="i-b57dec10b6ed1364-0">
              Folkhälsopolitiken bör vara framåtsyftande, stimulerande och
              inspirerande. Människor har ju själva ett stort ansvar för sin
              hälsa. Det handlar om vad man dricker och hur mycket, vad man
              äter och hur mycket, om man röker och hur mycket man rör på sig.
              Allt detta kan man påverka själv som enskild individ men också
              påverka som förälder.
            </seg>
            <seg xml:id="i-0210950b2770c153-0">
              Vi vet att kost, motion, alkohol och rökning påverkar vår hälsa.
              Ändå är medvetandet om dessa faktorers inverkan på vår hälsa så
              olika. Alla de matprogram om hälsosam mat som visas i tv, alla
              dieter som presenteras och vetskapen att motion och idrott är
              mycket viktigt för att kroppen och psyket ska må bra kan inte
              ha undgått någon.
            </seg>
            <seg xml:id="i-2102c41f899b24f7-0">
              Ändå är det oroande få som rör sig tillräckligt varje dag. En
              undersökning visar att bara 1 procent av Sveriges befolkning rör
              sig mer än 30 minuter om dagen. Därför är det bra att vi moderater
              föreslår mer idrott i skolan och rätt till fysisk aktivitet på
              arbetsplatser. Då kan man starta med något som man kan fortsätta
              med resten av livet.
            </seg>
            <seg xml:id="i-a603b20be14c8dd8-0">
              Lika oroande som utebliven motion är att många människor äter
              alldeles för mycket och fel. Föräldrar har ett stort ansvar för
              att lägga en bra grund till sina barns hälsa. Det gäller tandvård,
              kost och glädje till rörelse och aktiviteter.
            </seg>
            <seg xml:id="i-79e3d413ad37cf53-0">
              Hjärt- och kärlsjukdomar ökar och hör till de livsstilssjukdomar
              som kan förebyggas med hälsosammare livsföring. De flesta av dessa
              faktorer kan vi själva påverka och undvika.
            </seg>
            <seg xml:id="i-b7614810d86467c1-0">
              Den enskilt viktigaste åtgärden för att förbättra folkhälsan
              i Sverige är att minska tobakskonsumtionen, vilket vi talade om
              i går. 12 000 dödfall och en tredjedel av all cancer i Sverige
              kan relateras till rökning.
            </seg>
            <seg xml:id="i-86d635ae8e0ca7b3-0">
              Att ta ansvar för och påverka den egna hälsan ska kännas engagerande
              och angeläget. Samhällets ansvar är att ge verktyg till den enskilde
              och förutsättningar att stödja den enskildes ansvarstagande genom
              en effektiv samverkan mellan offentliga, privata och civilsamhällets
              aktörer. Här är mödravårdscentraler, barnavårdscentraler och skolhälsovård
              mycket viktiga aktörer för att hjälpa och ge råd till både föräldrar
              och elever.
            </seg>
            <seg xml:id="i-cbcb7c75bcd18a4a-0">
              Herr talman! Forskningen visar tydligt att grunden för en god
              hälsa läggs tidigt i livet och att folkhälsa och högre utbildning
              går hand i hand. Ett flertal mätningar bekräftar att personer
              med kort utbildning har sämre hälsa än de med längre utbildning.
            </seg>
            <seg xml:id="i-c9b772409f0457f8-0">
              Utbildningsnivå är också tätt sammankopplad med socioekonomisk
              situation. Här visar forskningen att risken för dödlighet bland
              barn och unga är 30 procent högre i socioekonomiskt svaga grupper
              jämfört med socioekonomiskt starka grupper. Här är också risken
              för depression och ångest avsevärt högre.
            </seg>
            <seg xml:id="i-4654d698c04abc52-0">
              En bra skola som ger alla elever individuella förutsättningar
              till kunskaper är både på kort och på lång sikt avgörande för
              samhället i stort vad gäller tillväxt och välfärd men också för
              en ännu bättre folkhälsa. Därför är det bra med den nya skollagen
              från 2011, som alliansregeringen införde, med nya läroplaner och
              kursplaner med tydliga mål och kunskapskrav, tydliga regler för
              åtgärdsprogram och stärkt tillgång till elevhälsa.
            </seg>
            <seg xml:id="i-ce7bd65f8f04641b-0">
              Helt avgörande för samma faktorer är sysselsättning och arbete.
              Alliansens arbetslinje är här helt avgörande för landets tillväxt,
              välfärd, skola, vård och omsorg men bidrar också starkt till människors
              välmående. Att arbeta, kunna försörja sig själv och göra egna
              prioriteringar och val är av stor betydelse för hur vi mår. Alliansens
              satsningar på skola och jobb ger en bättre folkhälsa. Jag sätter
              ett likhetstecken mellan dem.
            </seg>
            <seg xml:id="i-8164de076c00044d-0">
              Herr talman! Inget är dock viktigare än att vi hjälper och förmår
              personer att ta sitt ansvar. Att göra det som ingen annan kan,
              att ta eget ansvar – det är där politiken måste gå in.
            </seg>
          </u>
          <note xml:id="i-3b7323bfc15d13e7-0">
            Jag yrkar bifall till utskottets förslag i betänkandet.
          </note>
          <note type="speaker" xml:id="i-eb83cc6009dbd4d6-0">
            Anf. 7 EVA OLOFSSON (V) replik:
          </note>
          <u who="eva_olofsson_993bb0" xml:id="i-072010d78f726f7d-1">
            <seg xml:id="i-202349395e8e48e0-0">
              Herr talman! Isabella Jernbeck är ett levande exempel på det
              jag talade om: att inte se samhällsstrukturerna som det viktigaste
              att jobba med utan säga att alla har ett stort ansvar och borde
              fatta från tv och tidningar att de ska röra sig mer, äta rätt
              och se till att barnen borstar tänderna och så vidare.
            </seg>
            <seg xml:id="i-570ad01f6ca44e5d-0">
              Jag vet att tandhälsan i delar av Angered och Bergsjön i Göteborg,
              där jag kommer från, är väldigt dålig hos en del barn. Det beror
              inte på att deras föräldrar inte vill att barnen ska ha en bra
              tandhälsa, utan det beror på att det saknas kunskap.
            </seg>
            <seg xml:id="i-4abe645abb8dc9f4-0">
              Jag mår illa av en moralism där man lägger ansvaret på föräldrarna
              och säger att de borde ha fixat detta när det handlar om att bygga
              upp strukturer som ger stöd och kunskap genom mvc, bvc och uppsökande
              folktandvård som jobbar ihop med förskola och skola.
            </seg>
            <seg xml:id="i-70401134525f5dc0-0">
              Det handlar också om att alla barn ska ha rätt till förskola.
              Barn till arbetslösa ska ha samma rätt som andra barn. Förskolan
              betyder ju så mycket. Varför ska de barn som behöver förskolan
              mest inte ha samma rätt som andra barn?
            </seg>
            <seg xml:id="i-3033d0f7c40058db-0">
              Vi måste ändra på detta och tänka efter hur vi bygger ett jämlikt
              samhälle och en jämlik skola.
            </seg>
            <seg xml:id="i-d90623840e5c4863-0">
              Enligt Marmotkommissionen och arbetet i Västra Götaland handlar
              det inte om att lägga över ansvaret på enskilda, utan det handlar
              om hur vi ser till att barnen får en bra uppväxt och kommer till
              förskolan, hur vi ser till att de familjer som lever länge på
              försörjningsstöd får bättre ekonomi, hur vi ser till att barn
              till föräldrar som tjänar lite får gratis fritidsaktiviteter och
              annat.
            </seg>
          </u>
          <note type="speaker" xml:id="i-3982d123e87bca29-0">
            Anf. 8 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-77c97d2c86570372-1">
            <seg xml:id="i-d5a48bb0abc0a1f7-0">
              Herr talman! Tänk om det vore så enkelt att vi kunde stifta lagar
              för att få en bättre folkhälsa. Men varken Eva Olofsson eller
              jag kan bestämma vad folk äter på fredags- och lördagskvällar,
              vad de dricker eller om de röker.
            </seg>
            <seg xml:id="i-9a0d63153684aad3-0">
              I Sverige har vi gratis tandvård för barn upp till 20 år. Bvc,
              mödravårdscentraler och skolhälsa har ett stort ansvar att informera
              föräldrar om de inte vet att det är viktigt att borsta tänderna.
            </seg>
            <seg xml:id="i-5b0a1135f2e001a3-0">
              Det viktigaste vi kan göra är att satsa på skolan och att se
              till att alla människor får ett jobb. Det är den viktigaste satsningen.
              Ska man känna sig ekonomiskt oberoende, som Eva Olofsson talade
              om, är jobblinjen det absolut viktigaste. Då kommer också folkhälsan.
              Med höjd utbildningsnivå höjs också folkhälsan.
            </seg>
          </u>
          <note type="speaker" xml:id="i-3267cd49b69c844d-0">
            Anf. 9 EVA OLOFSSON (V) replik:
          </note>
          <u who="eva_olofsson_993bb0" xml:id="i-072010d78f726f7d-2">
            <seg xml:id="i-fd82e0649f6375f6-0">
              Herr talman! Jag har aldrig sagt att vi ska stifta lagar om allt
              detta. Då missförstod du nog mig helt och hållet, Isabella Jernbeck.
              Det handlar om vilket samhälle vi har. Ska vi ha ett samhälle
              där klyftorna minskar mellan fattiga och rika och mellan kvinnor
              och män? Ska vi se till att människor med sämre hälsa som blir
              diskriminerade faktiskt inte blir det? Ska vi se till att samhället
              blir tillgängligt för människor med funktionsnedsättning?
            </seg>
            <seg xml:id="i-42f623629869a9b0-0">
              Vi har bvc, mvc och annat, men eftersom vi har detta problem
              måste vi medvetet jobba förebyggande. Om vi ska ha en skola för
              alla kan vi inte ha en skola där vi får större skillnader mellan
              skolor och inom skolor mellan de elever som klarar sig bra och
              de elever som klarar sig dåligt. Men denna struktur vill inte
              Moderaterna ändra på.
            </seg>
            <seg xml:id="i-f33636ec4c1185e4-0">
              Ska vi ha rätt till arbete och en bra arbetsmiljö kan vi inte
              ha en massa människor som går i fas 3 och mår skit, utan då ska
              människor få stöd att kunna ta jobb genom riktiga arbetsmarknadsinsatser,
              möjlighet att läsa in gymnasieutbildning och annan utbildning
              etcetera.
            </seg>
            <seg xml:id="i-31e6214ac284063b-0">
              Jag är helt säker på att den moderata politiken inte ger en bättre
              folkhälsa. Det visar egentligen forskningen också. Jag skulle
              vilja fråga om det inte vore dags med en folkhälsokommission som
              bygger på forskning och kunskaper och de erfarenheter som finns.
              Varför vill inte Moderaterna ha en sådan? Jag tycker att det skulle
              ge oss alla ett bra vetenskapligt och beprövat underlag för vilka
              insatser som behöver göras.
            </seg>
          </u>
          <note type="speaker" xml:id="i-49d1e6829469d417-0">
            Anf. 10 ISABELLA JERNBECK (M) replik:
          </note>
          <u who="isabella_jernbeck_2153e5" next="cont" xml:id="i-b804046bfa5af56e-0">
            <seg xml:id="i-b3d9b4bf1f5443a5-0">
              Herr talman! När det gäller att stifta lagar var det Eva Olofsson
              som här i debatten talade om att hon ville ha en folkhälsolag.
            </seg>
          </u>
          <note xml:id="i-337776f0871a1fd9-0">
            (EVA OLOFSSON (V): Nej!)
          </note>
          <u who="isabella_jernbeck_2153e5" prev="cont" xml:id="i-5e28a5ad9e1a4cd4-0">
            <seg xml:id="i-ad3a5e07e6af0e90-0">
              När det gäller det arbete som görs har SKL presenterat en rapport
              som heter Gör jämlikt – gör skillnad! Där finns 5 rekommendationer
              och 23 åtgärder. Departementet har tagit initiativ till ett forum
              för nationell samverkan. Man håller på att titta på förutsättningar
              från kommissionen och hur man kan samverka med myndigheter och
              branschorganisationer. Man tittar på vad man kan bidra till politiskt
              för att nå folkhälsomålen. Detta kommer att utvärderas och presenteras
              under hösten 2014.
            </seg>
            <seg xml:id="i-f27c3c9151dd0eda-0">
              Jag tror att vi har precis samma målsättning när det gäller att
              ge stöd och hjälp och att förbättra förutsättningarna för personer
              med funktionsnedsättning. Men det är just därför det är så viktigt
              att de som kan arbeta ska arbeta, vara med och bidra och betala
              skatt i Sverige. De ska inte leva på bidrag.
            </seg>
            <seg xml:id="i-2cf38da9e269ab34-0">
              När det gäller skolan kan man titta på var de bästa skolförutsättningarna
              finns. Det är i de borgerliga kommunerna. Skolan är ändå ett kommunalt
              ansvar. Om man tittar i Helsingfors ser man att de kommuner som
              har lyckats bäst är de där det finns friskolor som man kan välja.
              Det är i de kommuner där det finns flera valmöjligheter. Där har
              alla skolor blivit bättre. Där friskolor har etablerats har de
              kommunala skolorna blivit bättre. Det har gagnat alla elever.
              Alla har fått en bättre utbildning i de borgerligt styrda kommunerna.
            </seg>
          </u>
          <note type="speaker" xml:id="i-40bbc3205b1e595e-0">
            Anf. 11 GUNNAR SANDBERG (S) replik:
          </note>
          <u who="gunnar_sandberg_d88799" xml:id="i-5e9eeebc66de0999-1">
            <seg xml:id="i-54ee788895c41636-0">
              Herr talman! Låt oss utgå från att vi är överens, Isabella Jernbeck
              och jag, om att alla ska ha ett gott liv, må bra och vara friska.
              Jag tror att vi kan vara överens om det – alla som sitter här
              i dag och debatterar folkhälsan.
            </seg>
            <seg xml:id="i-47f1a7a87759e8f5-0">
              Men nu är det så att alla inte mår bra. Alla är inte friska.
              I mitt anförande nämnde jag att ojämlikheterna i befolkningen
              ökar. Det är inte bara Eva Olofsson, Agneta Luttropp och jag som
              tycker så. En kanadensisk forskare, Dennis Raphael, har i en artikel
              gått igenom hur välfärden har utvecklats i de nordiska länderna
              sedan 1980-talet. Vi har länge varit kända som världsledande i
              att föra en aktiv politik för god folkhälsa som har ett nära samband
              med en fungerande välfärdsstat. Men Dennis Raphael säger att vi
              nu kan se att ojämlikheterna i inkomster har ökat mest i Sverige
              mellan 1986 och 2010 enligt statistik från OECD år 2012. Enligt
              samma statistik har andelen fattiga i de nordiska länderna ökat
              mest i Sverige och är nu högst här. Samtidigt har de sociala utgifterna
              som andel av bruttonationalprodukten ökat minst, och nivån på
              försörjningsstödet har sjunkit snabbast i Sverige.
            </seg>
            <seg xml:id="i-0e6b6c9a218afe6c-0">
              Vilka initiativ har då regeringen tagit till något som kan kallas
              arbete för ökad jämlikhet inom folkhälsoområdet?
            </seg>
          </u>
          <note type="speaker" xml:id="i-f928ae7644dacd36-0">
            Anf. 12 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-77c97d2c86570372-2">
            <seg xml:id="i-119c2d2717dd0fb9-0">
              Herr talman! Det där kan man diskutera. Det går att läsa statistik
              olika, men enligt den statistik jag läser har klyftorna minskat
              sedan alliansregeringen tillträdde. Klyftorna ökade under S-regeringen
              trots att det på den tiden inte var ett sådant ekonomiskt utsatt
              läge. Detta måste man ändå säga är bra.
            </seg>
            <seg xml:id="i-f0c35a8aed49764f-0">
              Det är också den viktigaste punkten ur både jämställdhets- och
              jämlikhetsperspektiv att människor kan försörja sig själva. Därför
              är sänkt skatt för låginkomsttagare, som vi har genomfört, oerhört
              viktigt.
            </seg>
            <seg xml:id="i-4f80491dfcb8986d-0">
              Det är jättemycket som pågår på folkhälsoområdet. Vi har de elva
              folkhälsomålen där också arbetet inom alkohollagen, tobakslagen
              med mera ingår. Vi har också den nya Folkhälsomyndigheten som
              arbetar. De har specifika uppdrag, och de startade den 1 januari
              just för att arbeta med folkhälsomålen och förbättra förutsättningarna
              i arbetet.
            </seg>
          </u>
          <note type="speaker" xml:id="i-dfcb14588320a674-0">
            Anf. 13 GUNNAR SANDBERG (S) replik:
          </note>
          <u who="gunnar_sandberg_d88799" xml:id="i-5e9eeebc66de0999-2">
            <seg xml:id="i-a1dd9a1b7198c5ab-0">
              Herr talman! Jag nämnde i mitt anförande att levnadsvillkoren
              kanske är det som har orsakat den mest positiva utvecklingen när
              det gäller folkhälsan.
            </seg>
            <seg xml:id="i-b1c31d82b670f647-0">
              Isabella nämnde i sitt anförande att kosten är viktig. Det är
              självklart. Fysisk aktivitet är viktig. Det är jättebra att man
              inför fler idrottstimmar. Det är också viktigt att man försöker
              få till det så att fler kan vara delaktiga i idrott. Här i Helsingfors
              tror jag säkert att man skulle kunna bygga betydligt fler idrottshallar
              så att människor kan träna på skälig tid i stället för att tvingas
              utöva idrotten på tider som kanske inte är så himla bra. Det kan
              vara sent på kvällarna när man är elva tolv år.
            </seg>
            <seg xml:id="i-130a6e1831ff344f-0">
              När det gäller tobak går det säkert att göra mycket mer för att
              få folk att sluta röka med olika program. Utbildning har Isabella
              också nämnt.
            </seg>
            <seg xml:id="i-096917e762c40c44-0">
              Någon kommission, som vi har varit inne på från oppositionen,
              vill ni dock inte tillsätta. En kommission skulle kunna analysera
              utvecklingen av folkhälsan och komma med förslag till förbättringar.
            </seg>
            <seg xml:id="i-c6a4710be149bc90-0">
              Michael Marmot, en känd folkhälsoförespråkare, talade i förra
              veckan, den 25 mars, på en konferens på temat Håller Sverige ihop?
              Den arrangerades av Forte – det statliga forskningsrådet för hälsa,
              arbetsliv och välfärd. Han berättade där att han hade talat med
              svenskar som konstaterat att i Sveriges riksdag diskuteras fortfarande
              WHO:s rapport från 2008. Marmots kommentar var att det hade varit
              ännu bättre om man inte bara diskuterade utan även agerade och
              gjorde något när det gäller den ojämlika hälsan.
            </seg>
          </u>
          <note xml:id="i-b39220f3f2f4e89b-0">
            Delar Isabella Jernbeck denna syn?
          </note>
          <note type="speaker" xml:id="i-16721978183518a0-0">
            Anf. 14 ISABELLA JERNBECK (M) replik:
          </note>
          <u who="isabella_jernbeck_2153e5" xml:id="i-77c97d2c86570372-3">
            <seg xml:id="i-eeb0fb950f067804-0">
              Herr talman! Som jag sade tidigare pågår en översyn av detta
              – både när det gäller kommissionen och erfarenheter från Malmökommissionen.
              Man tittar också på hur man kan ha en bättre nationell samverkan.
              Detta ska utvärderas hösten 2014, så jag stannar vid det.
            </seg>
            <seg xml:id="i-bce7e45563dea87a-0">
              När man tittar på vad som är det viktigaste av allt detta får
              man säga att Sverige har en sjukvård av världsklass. Vi har den
              bästa cancervården i världen och även den bästa vården när det
              gäller hjärt- och kärlsjukdomar.
            </seg>
            <seg xml:id="i-aad3ae5b29c172c2-0">
              Men allting handlar till slut om skola, utbildning och jobb.
              Då måste man sätta in insatserna där de kan göra verkan på både
              kort och lång sikt. Det tror jag gäller för Malmö och för alla
              andra områden också. Där det finns personer som lever i mer utsatta
              områden gäller detta: Satsa på barnen och ge dem en bra utbildning!
              Sedan ska man se till att ungdomar får jobb – vilket vi gör allt
              för genom att sänka arbetsgivaravgifter för unga, genom en sänkt
              restaurangmoms och så vidare.
            </seg>
            <seg xml:id="i-6d5704cbed3dd5e7-0">
              Allt detta gör vi naturligtvis därför att chansen till arbete
              ska vara större. Det handlar hela tiden om utbildning och skola.
              Det är det viktigaste för att nå en mer jämlik folkhälsa.
            </seg>
          </u>
          <note type="speaker" xml:id="i-4c5d1b5492f8b57f-0">
            Anf. 15 BARBRO WESTERHOLM (FP):
          </note>
          <u who="barbro_westerholm_5984e9" xml:id="i-557475b85aa5e01d-0">
            <seg xml:id="i-183db8ead807671f-0">
              Herr talman! I morse höll jag föredrag om något som jag hade
              blivit ombedd att tala om. Frågan gällde: Kommer pengarna att
              räcka i vården? För Folkpartiets del är svaret: Ja, om vi gör
              rätt saker. Pengarna räcker om vi öppnar arbetsmarknaden för årsrika
              personer. Vi ska inte ha en arbetsmarknadspolitisk debatt här,
              men jag nämner detta ändå.
            </seg>
            <seg xml:id="i-e1eaacebc2564bbd-0">
              Det andra är att vi ska använda de skattepengar vi har på ett
              effektivare sätt, inte minst inom hälso- och sjukvården. Den debatten
              ska vi inte heller föra här.
            </seg>
            <seg xml:id="i-724b42f3751e5856-0">
              Det tredje är att förebygga den ohälsa som går att förebygga.
              Folkpartiet har arbetat med denna fråga mycket länge. Redan kring
              1980 kom frågan om en kommission upp. Det bildades en kommission.
              Den var väldigt aktiv under de första sammanträdena. Sedan började
              man skicka ersättare, och det hela liksom försvann ut i intet.
            </seg>
            <seg xml:id="i-f23ce9a454fb71d5-0">
              Vi kom fram till att man borde koncentrera folkhälsoarbetet i
              en myndighet där man kunde samla Sveriges bästa kompetens. Vi
              motionerade i riksdagen om denna myndighet, och den bildades med
              Socialdemokraternas stöd 1992. Det var lite kompromisser i sammanhanget,
              som det blir i politiska beslut, så det blev inte fullt ut som
              vi ville ha det.
            </seg>
            <seg xml:id="i-f4102f3dfe31e9b3-0">
              Sedan ville Socialdemokraterna stärka det folkhälsopolitiska
              arbetet och bildade en kommission under Ingvar Carlssons ledning.
              I början kom man på sammanträdena på hög nivå. Sedan skickade
              man ersättare, och till slut flöt det hela ut i tomma intet.
            </seg>
            <seg xml:id="i-acfc3d89c4be7b29-0">
              Erfarenheten av sådana här kommissioner är att om vi ska ha dem
              över huvud taget ska de vara tidsbegränsade och ha en begränsad
              uppgift med avrapportering. Annars är det bara ett slöseri med
              resurser. Vi har i stället trott på Folkhälsoinstitutet, men tyvärr
              beslöt ju Centern och Socialdemokraterna om en utlokalisering
              som gjorde att man tappade det mesta av den kompetens som fanns
              i myndigheten. Den har tyvärr inte gått att bygga upp fullt ut.
            </seg>
            <seg xml:id="i-bbf91f6ed01410da-0">
              Alliansregeringen har nu försökt att råda bot på det här genom
              att ombilda myndigheten till att bli Folkhälsomyndigheten där
              också smittskyddet ingår. Jag var med på invigningen, och jag
              har stort hopp om att man nu åter håller på att rekrytera Sveriges
              bästa inom folkhälsoområdet till att finnas i myndigheten och
              därmed bilda den här samlade resursen som kan arbeta i Marmots
              anda men i en annan organisatorisk form. Jag satt faktiskt med
              i Marmotkommissionen 2, så jag vet hur vi har diskuterat där kring
              vad som behöver göras och hur det kan göras. Det jag såg var att
              länder kan komma att behöva organisera det här på lite olika sätt
              för att nå målet, nämligen en mer jämlik hälsa än vad vi har i
              världen i dag.
            </seg>
            <seg xml:id="i-7d797ae42dea7944-0">
              Jag vill också ta upp några andra saker i det här sammanhanget.
              När det gäller det här med smittskyddslagen är det bara ett måste
              att den ändras så som Eva Olofsson nämnde. Nu pågår ett arbete
              i Regeringskansliet för att få den ändringen till stånd.
            </seg>
            <seg xml:id="i-ad04b62d24dc1083-0">
              Till min glädje ser jag att motioner som väcks i denna riksdag,
              som kanske bara kommenteras i betänkandena och sedan avslås, ändå
              har effekt i myndigheter och i Regeringskansliet. Det gäller det
              här med smittskyddslagen, det gäller det här med hepatit B och
              C och det gäller vaccinationsprogram. Vi som motionerar i denna
              riksdag ska inte sitta med neddragna mungipor och tro att ingenting
              händer, för det händer saker. Genom att vi motionerar ser omvärlden
              att vi har uppmärksammat frågan. I myndigheter men också bland
              olika organisationer driver man på utvecklingen i samma riktning.
            </seg>
            <seg xml:id="i-e6db56ce86ec172a-0">
              Sedan är jag väldigt glad åt att det här med läkemedelsmissbruk
              har kommit upp på prioriteringslistan. Det finns en folkpartimotion
              här om att läkemedelsmissbruk skulle läggas till målet om alkoholmissbruk
              och så vidare, men det har då sagts att det här i stor utsträckning
              är läkarinducerat och då inte ska läggas till målet för narkotika,
              alkohol, tobak och spelmissbruk. Det passar inte där. Däremot
              har utskottet kommit fram till, och Regeringskansliet arbetar
              med det, att få in det i ANDT-strategin. Det är alldeles utmärkt,
              därför att det här är ett borttappat beroende- och missbruksproblem.
              Det var väldigt uppe på dagordningen under 70- och 80-talen när
              vi hade fått de nya, lugnande sömnmedlen som visade sig ge beroende.
              Det gjordes en hel del på området, men sedan har frågan sjunkit
              undan och nu kommit upp till ytan igen. Det är inte bara fråga
              om förskrivna läkemedel, utan det finns preparat ute på svarta
              marknaden och på nätet också.
            </seg>
            <seg xml:id="i-e6c1c58a721af5a1-0">
              Jag har stor tilltro till att man inom ramen för ANDT-strategin
              nu tar med läkemedelsberoende och läkemedelsmissbruk som de allvarliga
              problem som de är. Vi vet inte ens hur många människor det rör
              sig om som är drabbade.
            </seg>
            <seg xml:id="i-5feb414714c87f22-0">
              När det gäller det här med en hälsolag kommer det upp gång efter
              annan i denna riksdag att vi ska lagstifta och göra det ända ned
              på detaljnivå. Jag höjer ett varningens finger för detta. Lagar
              som i ett skede kan vara välmenta kan slå bakut rejält, därför
              att det tar sådan tid att ändra lagar. Det är bättre att sätta
              upp mål. Vi har mål i hälso- och sjukvårdslagen, vi har det i
              socialtjänstlagen och vi har de folkhälsopolitiska målen. Allteftersom
              vi får ökad kunskap om olika ting kan vi utveckla arbetet under
              målrubriken, så att säga. Det ger större snabbhet och flexibilitet.
              Sedan är det ändå så att vi också utvärderar, och vi utvärderar
              mycket. Alliansregeringen har ju verkligen satt fingret på behovet
              av kvalitetssäkring, och då måste man veta vad som har gjorts
              och med vilka resultat. Så görs också inom det här området. Jag
              tycker alltså att detta att arbeta vidare med målsättningarna
              är den väg som vi ska gå.
            </seg>
          </u>
          <note xml:id="i-65b359de28a52951-0">
            Därmed, herr talman, yrkar jag bifall till förslaget i betänkandet.
          </note>
          <note type="speaker" xml:id="i-5c25c1e0a06dc96d-0">
            Anf. 16 EVA OLOFSSON (V) replik:
          </note>
          <u who="eva_olofsson_993bb0" xml:id="i-072010d78f726f7d-3">
            <seg xml:id="i-493678bbaf48f283-0">
              Herr talman! Jag är glad att Barbro Westerholm är så tydlig när
              det gäller smittskyddslagen, för det är verkligen dags att se
              över den. Det är ett konstigt synsätt att lägga allt ansvar på
              den ena personen när det är fråga om frivilligt sex där inget
              har hänt, man inte har överfört smitta och det inte heller var
              meningen men man ändå kan få fängelsedom för det. Det är något
              vi verkligen ska göra oss av med, och jag är glad att vi är överens
              om det.
            </seg>
            <seg xml:id="i-5ff6838da3021fda-0">
              Jag är också glad att vi är överens om att lyfta fram läkemedelsberoende.
              Den stora Missbruksutredningen lyfte fram detta tydligt och pekade
              på att det rör många människor och att de får detta beroende genom
              att sjukvården inte följer upp användningen. Det finns också beroende
              av receptfria läkemedel, det finns illegala preparat, som Barbro
              Westerholm sade, och det finns ett ganska vanligt blandmissbruk
              av allt möjligt: alkohol, narkotika, olika läkemedel och annat.
            </seg>
            <seg xml:id="i-a8839cb5ffe96e3b-0">
              Jag tycker att det viktiga är att vi får upp det här på dagordningen.
              Jag hade gärna sett det i målet. Vi har stött den motionen från
              Vänsterpartiet, och jag kan också säga att vi i vår budget har
              avsatt pengar för ett kompetenscentrum för läkemedelsberoende
              som Missbruksutredningen föreslog.
            </seg>
            <seg xml:id="i-cfe8561e5a43b8a2-0">
              Jag tänkte fråga om det här med en kommission för jämlik hälsa.
              Anser Barbro Westerholm att det inte behövs en sådan och att det
              har gjorts tillräckligt på nationell nivå för att föra samman
              kunskaper och erfarenheter och få in ett folkhälsoperspektiv inom
              alla politikområden och kanske få en ganska bred enighet utifrån
              forskning och evidens om vad som behöver göras när det gäller
              folkhälsa? Jag blir inte riktigt klok på det. Jag tycker att det
              behövs ett sådant jobb, och det är därför vi driver frågan om
              en kommission för jämlik hälsa.
            </seg>
          </u>
          <note type="speaker" xml:id="i-100a3629d3a7c7e1-0">
            Anf. 17 BARBRO WESTERHOLM (FP) replik:
          </note>
          <u who="barbro_westerholm_5984e9" xml:id="i-557475b85aa5e01d-1">
            <seg xml:id="i-30d972bc0c17f101-0">
              Herr talman! När det gäller en kommission menar jag att vi har
              gjort om Folkhälsoinstitutet till Folkhälsomyndigheten, och de
              rapporter jag får visar, som jag sade tidigare, att det nu börjar
              kunna knytas fler experter från olika områden till myndigheten.
              Jag vet också att man arbetar på bredden, och man rapporterar
              naturligtvis till Regeringskansliet när man upptäcker att man
              behöver insatser från den politiska nivån. Det gäller också kontakterna
              med SKL, för Sveriges kommuner och landsting är viktiga spelare
              här.
            </seg>
            <seg xml:id="i-f49d194c3dd7b913-0">
              Sedan kan det hända att det kommer någonting i budgetpropositionen
              till hösten, men jag är inte beredd att gå in på den diskussionen
              än. Det kan hända att det under en begränsad tid behövs något
              som liknar den här tvärpolitiska eller tvärsektoriella bredden
              som jag tror att Eva Olofsson är ute efter. Det är inte bara inom
              hälso- och sjukvården som man kommer åt ohälsoproblemen, utan
              alla sektorer är inblandade. Det är utbildningsväsendet, det är
              arbetslivet och så vidare. Det är alltså möjligt, men jag kan
              inte säga något om budgetpropositionen mer än att jag inte kan
              utesluta att det kommer något.
            </seg>
          </u>
          <note type="speaker" xml:id="i-4f30f0cef1060fa4-0">
            Anf. 18 EVA OLOFSSON (V) replik:
          </note>
          <u who="eva_olofsson_993bb0" xml:id="i-072010d78f726f7d-4">
            <seg xml:id="i-39bc3172facf827d-0">
              Herr talman! Då hoppas vi på det bästa.
            </seg>
            <seg xml:id="i-c2aa1745e9542d9c-0">
              Eftersom Barbro tog upp lagstiftning kan jag säga att det inte
              var Vänsterpartiet som föreslog det. Det var Miljöpartiet. Men
              de tror nog inte heller att det skulle fixa alltihop.
            </seg>
            <seg xml:id="i-0e2aaf21d84576f0-0">
              Jag skulle vilja ta upp en annan fråga som handlar om våld, våld
              mot kvinnor och våld mot barn, som är en stor folkhälsofråga,
              inte minst våld i nära relationer. Det finns inte med tydligt
              i folkhälsomålen. Vi vet att det handlar om tusentals människor.
              Vi vet också att det leder till väldigt traumatiska upplevelser.
              Och om man inte får tillräckligt stöd får man bära det med sig
              och må dåligt länge.
            </seg>
            <seg xml:id="i-941d23aba9b3e1a5-0">
              Om man går in och tittar på till exempel kvinnor som mår dåligt
              – det finns även män som har blivit utsatta för våld – är det
              vanligt att de har varit utsatta för övergrepp, våldtäkter, våld
              på olika sätt tidigare i livet. Det hänger sedan kvar på så sätt
              att de mår dåligt, kanske resten av sina liv om det vill sig illa
              och om de aldrig får hjälp.
            </seg>
            <seg xml:id="i-ef92a55d3868c046-0">
              Vi vill gärna ha ett tolfte folkhälsomål kring frihet från våld
              och våld i nära relationer, som man särskilt lyfter fram. Hur
              ställer sig Folkpartiet och Barbro Westerholm till det?
            </seg>
          </u>
          <note type="speaker" xml:id="i-4ba7c13d0e42f372-0">
            Anf. 19 BARBRO WESTERHOLM (FP) replik:
          </note>
          <u who="barbro_westerholm_5984e9" xml:id="i-557475b85aa5e01d-2">
            <seg xml:id="i-3f8531cf18683b13-0">
              Herr talman! Alliansregeringen har gjort mycket. Under Nyamko
              Sabunis tid kom det propositioner kring just våld mot kvinnor.
              Maria Arnholm har fortsatt med det arbetet. Det har legat i den
              ministerportföljen.
            </seg>
            <seg xml:id="i-5b702d05ac4de28e-0">
              Jag tror att det på ett sätt har varit bra att det har legat
              i en särskild portfölj, för att verkligen lyftas fram som det
              väldigt allvarliga samhällsproblem det är. Jag är faktiskt rädd
              för att om man lade det som ett tolfte mål skulle det nästan komma
              bort lite mer. Jag vill ha det tydligt för sig själv, och då vill
              jag också lägga till det som jag fick stöd för av Eva Olofsson
              när det gäller våld och övergrepp mot äldre personer. Då handlar
              det dock inte bara om kvinnor. Det handlar väl så mycket om män.
              Och där ser bilden annorlunda ut.
            </seg>
            <seg xml:id="i-39dfe2e77527e133-0">
              Jag vill nog ha det särskilt som en väldigt viktig och prioriterad
              fråga. Den är svår på det sättet att den också är dold i många
              sammanhang. Tobaksrökning ser vi. Vi ser vem som röker. Däremot
              kommer det våld som försiggår i nära relationer inte alls upp
              till ytan på samma sätt.
            </seg>
            <seg xml:id="i-dc414fd22ce967a2-0">
              Om man ser i kristallkulan tror jag att vi kommer att utvärdera
              de elva målen framöver. De börjar bli lite till åren nu. Då kommer
              vi att se över vad som ska läggas till eller om vi ska sätta upp
              målen på ett helt annat sätt än vi har gjort i Sverige. Andra
              länder har gått mer på sjukdomsgrupper.
            </seg>
          </u>
          <note type="speaker" xml:id="i-57766af18fd155b4-0">
            Anf. 20 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-e47262b0cdb51097-2">
            <seg xml:id="i-f97e6382451720f3-0">
              Herr talman! Det är väldigt mycket av det som Barbro säger som
              jag inte alls har svårt att hålla med om. Men eftersom vi tog
              upp det här med en folkhälsolag vill jag ändå förtydliga. Vår
              mening är inte alls att vi på något sätt ska gå in i detalj. Precis
              som Barbro tar upp är det meningen att vi ska ta fram mål och
              framför allt tydliggöra ansvaret på nationell nivå, på regional
              nivå och på lokal nivå.
            </seg>
            <seg xml:id="i-788987319a8a22a3-0">
              En folkhälsolag finns redan i Finland, den finns i Danmark och
              den finns i Norge. Det är alltså inte någonting konstigt på det
              viset. Det handlar om att se vad de olika politikerområdena har
              för uppdrag. Trots att vi har haft möjlighet att samverka, och
              trots att vi har haft propositionen En förnyad folkhälsopolitik
              sedan 2008 har det tyvärr haft väldigt lite effekt. Det tror jag
              att vi är eniga om.
            </seg>
            <seg xml:id="i-0a93edaec076bfd7-0">
              Statskontoret tittade förra året på de uppföljningssystem som
              fanns för folkhälsopolitiken. Man såg då att de hade så många
              delmål att det försvårade uppföljningen. De hade också 120 indikatorer.
              När det gäller en folkhälsolag är vi alltså definitivt inte inne
              på detaljer, visa av skadan.
            </seg>
          </u>
          <note type="speaker" xml:id="i-65660ff28a259a27-0">
            Anf. 21 BARBRO WESTERHOLM (FP) replik:
          </note>
          <u who="barbro_westerholm_5984e9" xml:id="i-557475b85aa5e01d-3">
            <seg xml:id="i-e08e1c614314fe29-0">
              Herr talman! Jag tycker att vi ska vara stolta över de olika
              hälsoregister som vi har. Jag skulle vilja säga att det gör Sverige
              till det land där vi bäst kan följa de olika hälsopolitiska insatser
              vi gör, inklusive att förebygga ohälsa. Hit kommer forskare från
              olika länder inom forskningsområdet epidemiologi. Här kan de nämligen
              följa upp frågeställningar som inte är möjliga i deras egna länder.
              Det handlar just om att vi har personnummer. Vi har sjukhusstatistik.
              Vi har receptstatistik. Vi har cancerstatistik etcetera. Det är
              öppenvårdstatistiken som brister i dag. Det skulle vara bra att
              ha den fullt utvecklad. Det är nämligen där de flesta söker hjälp
              med sina olika problem. Många av dem vore möjliga att förebygga.
            </seg>
            <seg xml:id="i-801f35c8fb626f22-0">
              Jag håller inte med dem som utvärderar värdet av dessa register.
              Jag vet att min egen kår inte heller håller med. Kåren upplever
              nog att utvärderarna inte har levt med frågeställningarna på ett
              sådant sätt att de förstår hur viktiga de epidemiologiska uppföljningarna
              är.
            </seg>
            <seg xml:id="i-fb560e93de165e06-0">
              När det gäller antalet parametrar ska vi visst titta på om det
              finns något som vi inte behöver föra in – det gör det säkert –
              men det mesta ger oss en väldigt god bild.
            </seg>
            <seg xml:id="i-c456164e546ef2c5-0">
              Om vi inte hade haft möjligheten att titta på statistiken hade
              vi aldrig kunnat få fram viktiga data om den ojämlika hälsan.
            </seg>
          </u>
          <note type="speaker" xml:id="i-afa6784a2558b209-0">
            Anf. 22 AGNETA LUTTROPP (MP) replik:
          </note>
          <u who="agneta_luttropp_d343aa" xml:id="i-e47262b0cdb51097-3">
            <seg xml:id="i-8eac4435c7f73dfa-0">
              Herr talman! Det här är som sagt var Statskontorets åsikter,
              framför allt att det är många indikatorer. De tycker inte att
              de många indikatorerna behövs eftersom att det helt enkelt inte
              har framgått att de har gjort någon skillnad. Det är det motivet
              man lämnar.
            </seg>
            <seg xml:id="i-8daa5625fb59f7d8-0">
              Min sista fråga handlar om Marmotkommissionen. Vi är nämligen
              även eniga – jag tror i alla fall att vi är eniga – om att det
              finns skillnader när det gäller kön, ålder, socioekonomiska förhållanden
              och så vidare. Det har ändå visat sig att på de tre områden –
              om vi bara håller oss till Sverige – där man har genomfört det
              som Marmotkommissionen rekommenderar har det verkligen haft betydelse.
              Om man då gör det nationellt, på vilket sätt skulle det kunna
              gå åt det andra hållet, det vill säga att det skulle öka skillnaderna?
              Så fort det kan minska skillnaderna ser jag bara fördelar med
              det. Vad finns det för faror med att det skulle gå åt det andra
              hållet?
            </seg>
          </u>
          <note type="speaker" xml:id="i-8044ec00e0d9c66d-0">
            Anf. 23 BARBRO WESTERHOLM (FP) replik:
          </note>
          <u who="barbro_westerholm_5984e9" xml:id="i-557475b85aa5e01d-4">
            <seg xml:id="i-ec1afc0cf2c57cd0-0">
              Herr talman! Vi har ingen god erfarenhet av det här på toppnivå.
              Däremot tror jag att det är alldeles utmärkt om man i landstingen
              lägger upp arbetet på liknande sätt som i Malmö. Men då är man
              alltså närmare verkligheten än man är på den nationella nivån.
            </seg>
            <seg xml:id="i-ce68d4e49eb7b296-0">
              Jag skulle vilja se att man inrättar den typen av verksamhet
              på fler ställen, men organiserad som det passar. I Umeå passar
              kanske inte det sättet som man har lagt upp det på i Malmö. Det
              måste man avgöra själv.
            </seg>
            <seg xml:id="i-5d465e146f4b1389-0">
              När det sedan gäller att rapportera in till ansvarig myndighet,
              Folkhälsomyndigheten, har de ett ansvar för att föra det vidare
              till Regeringskansliet om det är politiska beslut som måste tas.
              Jag tror alltså att det arbetssättet ger mer effekt än att man
              har det där molnet där uppe.
            </seg>
          </u>
          <note type="speaker" xml:id="i-7e8f6f5e5521178d-0">
            Anf. 24 GUNNAR SANDBERG (S) replik:
          </note>
          <u who="gunnar_sandberg_d88799" xml:id="i-5e9eeebc66de0999-3">
            <seg xml:id="i-a3632c15cee51e31-0">
              Herr talman! Jag noterar att vår ordförande i socialutskottet
              inte deltar i debatten. Jag hoppas att det beror på att han har
              mycket att göra. Men Barbro Westerholm är här och lika engagerad
              som jag i de här viktiga frågorna.
            </seg>
            <seg xml:id="i-3572675e4983fbff-0">
              Folkhälsomyndigheten har nämnts. När jag går in på Folkhälsomyndighetens
              hemsida och tittar är det svårt att hitta de elva folkhälsomålen.
              Det är säkert fler som varit inne och tittat och liksom jag blivit
              lite förvirrade. Gäller de fortfarande? Ja, de gäller. Jag tänkte
              fråga Barbro Westerholm om de viktigaste faktorerna som påverkar
              folkhälsan, levnadsvillkoren. Jag tror att Barbro Westerholm håller
              med mig. Hon är mer erfaren än jag, har varit med längre. Levnadsvillkoren
              återspeglas i de elva nationella folkhälsomålen som antagits i
              Sverige.
            </seg>
            <seg xml:id="i-2ddcf5c933713f19-0">
              Vad sker konkret i dag när det exempelvis gäller folkhälsomålet
              delaktighet och inflytande i samhället? Har delaktigheten och
              inflytandet ökat så att folkhälsan blivit bättre de senaste åren?
              Jag vill att Barbro Westerholm svarar på det. Hur har de ekonomiska
              och sociala förutsättningarna förbättrats för hela befolkningen?
              Hur har den ökade boendesegregationen påverkat folkhälsan? Har
              det ekonomiska och sociala utanförskapet minskat eller ökat i
              Sverige de senaste åren? Hur har det i så fall påverkat folkhälsan?
              Det är det första av de totalt elva folkhälsomålen.
            </seg>
          </u>
          <note type="speaker" xml:id="i-5b3df182eae490b4-0">
            Anf. 25 BARBRO WESTERHOLM (FP) replik:
          </note>
          <u who="barbro_westerholm_5984e9" xml:id="i-557475b85aa5e01d-5">
            <seg xml:id="i-33db03fb4d7b3d65-0">
              Herr talman! Det går inte att på två minuter svara på alla de
              frågorna. Så är det bara. Låt oss ta det här med delaktighet.
              Jag ser hur patientorganisationer, pensionärsorganisationer och
              andra intresseorganisationer mer och mer kommer in som rådgivare
              och informationsgivare i de politiska församlingarna. Jag har
              mest erfarenhet av pensionärskommittéerna på kommunal och landstingskommunal
              nivå. Det är ett utmärkt forum för samhällsmedborgare att kunna
              föra fram vad de tycker är tokigt och fel och sedan faktiskt påverka
              besluten i den politiska församlingen.
            </seg>
            <seg xml:id="i-0304e17df70a1d1e-0">
              Jag kan nämna att lagen mot åldersdiskriminering, som vi beslutat
              om i riksdagen, aldrig skulle ha gått igenom enbart på basis av
              enskilda motioner. Men vi hade LSU, ungdomarnas paraplyorganisation,
              och pensionärsorganisationerna som kom som en elefanthjord och
              sade: Vi måste ha den lagstiftningen. Vi accepterar inte att vi
              diskrimineras på grund av vår kronologiska ålder.
            </seg>
            <seg xml:id="i-87ba239aa2a61d37-0">
              Inom läkemedelskontrollen, framför allt inom TLV, alltså Tandvårds-
              och läkemedelsförmånsverket, tar man i bruk patientorganisationer
              när det gäller att bedöma olika typer av läkemedel. Jag har inte
              sett någon systematisk nylig undersökning av hur det ser ut. Det
              har gjorts studier av hur civilsamhället samverkar med de politiska
              makthavarna. Det är kanske dags att göra nya kartläggningar.
            </seg>
          </u>
          <note type="speaker" xml:id="i-a2c725360a48fc58-0">
            Anf. 26 GUNNAR SANDBERG (S) replik:
          </note>
          <u who="gunnar_sandberg_d88799" xml:id="i-5e9eeebc66de0999-4">
            <seg xml:id="i-143eef0f71abba9d-0">
              Herr talman! Jag fortsätter med levnadsvillkoren, för de är oerhört
              viktiga när det gäller folkhälsoarbetet.
            </seg>
            <seg xml:id="i-05a4d31fe9100d0d-0">
              Vi har en PISA-rapport, och utifrån den kan man fråga sig hur
              barns och ungdomars uppväxtvillkor har förbättrats. Hur går det
              med ungdomsarbetslösheten? Hur påverkar det den psykiska folkhälsan
              på kort sikt och den generella folkhälsan på lång sikt? Hur ser
              arbetsmiljön ut i dag? Som före detta byggnadsarbetare vet jag
              att det är tufft ute på arbetsplatserna. Hur klarar vi arbete,
              familjeliv och fritid i dag, och hur påverkar det folkhälsan?
              Ökande psykisk ohälsa rapporteras allt oftare bland sjukskrivna.
              Varför? Miljö och hälsa har åter uppmärksammats genom den senaste
              klimatrapporten. Vad gör vi som arbetar med folkhälsa på det området?
            </seg>
            <seg xml:id="i-0d1cd7e52c1e9995-0">
              Den viktigaste frågan är fortfarande: Vart tog folkhälsoarbetet
              relaterat till våra levnadsvillkor vägen?
            </seg>
          </u>
          <note type="speaker" xml:id="i-45e1cab87846de36-0">
            Anf. 27 BARBRO WESTERHOLM (FP) replik:
          </note>
          <u who="barbro_westerholm_5984e9" xml:id="i-557475b85aa5e01d-6">
            <seg xml:id="i-88e3cada37e27181-0">
              Herr talman! Det är en fråga som lever i varenda debatt, tycker
              jag. Inte minst kan vi läsa om det i tidningarna, och ministrar
              och kommunpolitiker tar upp den.
            </seg>
            <seg xml:id="i-187710c8cf22787f-0">
              Eftersom tiden är begränsad tänkte jag bara ta upp en sak som
              lyser igenom, och det är att människor vill känna sig behövda.
              De vill ha en roll i samhället. Jag har nog nämnt det tidigare
              i riksdagen, men jag vill ändå säga att jag ser tydligt att många
              i den årsrika generationen mår dåligt, också psykiskt. De känner
              sig inte behövda sedan de lämnat arbetslivet. De har inte hittat
              in i de olika organisationerna – Röda Korset, pensionärsorganisationerna
              och så vidare. De känner sig inte behövda av sin familj, upplever
              kanske till och med att de inte ska komma och lägga sig i.
            </seg>
            <seg xml:id="i-6322655356fe82f4-0">
              Vi måste skapa ett samhälle där alla känner sig behövda. Jag
              tror att de unga männen i gängen har känt sig obehövda i skolan,
              i familjen, i olika forum. Och var känner de sig då behövda? Jo,
              i det kriminella gänget. Det är jätteviktigt att alla i samhället
              arbetar för att barn och ungdomar ska känna sig behövda.
            </seg>
            <seg xml:id="i-325b20d2adaacfe6-0">
              När jag växte upp var jag på en fäbod i Dalarna. Där var jag
              behövd hela dagarna med att mjölka, ta ut korna i skogen och sådant.
              Jag var mycket stolt över det. Det var inte barnarbete. Jag var
              en del av ett samhälle.
            </seg>
          </u>
          <note type="speaker" xml:id="i-ef07336255535e99-0">
            Anf. 28 MAGNUS SJÖDAHL (KD):
          </note>
          <u who="magnus_sjodahl_55ce05" xml:id="i-6ae91a0f7a2c32d5-0">
            <seg xml:id="i-16ff98e36d9e71aa-0">
              Herr talman! Det är inte så att jag lider av tvångstankar och
              måste citera sånger vid mina anföranden. I går tror jag inte att
              jag gjorde det, men i dag kom jag att tänka på Thomas Di Leva
              av alla människor. En av hans mer kända strofer lyder: Vem ska
              jag tro på, tro på, tro på?
            </seg>
            <seg xml:id="i-c5de10f7875097b3-0">
              Den frågan ställer jag mig då och då, inte minst när det gäller
              kost och dess påverkan på hälsan. Här möts vi ofta av olika råd
              och information som kan skifta beroende på vem man lyssnar på,
              så det är inte alldeles enkelt att veta vad som är bäst. Det kan
              måhända också vara så att det i viss grad är individuellt. Allting
              passar inte för alla. Och vad är politikens ansvar, och vad är
              individens ansvar?
            </seg>
            <seg xml:id="i-eab1e8e30a2861c8-0">
              Herr talman! En god folkhälsa är viktigt av många skäl. Det handlar
              verkligen om livskvalitet. Ett uttryck lyder: Den som är frisk
              har många önskningar, den som är sjuk har bara en. Det ligger
              mycket i det. Glädjande nog har vi på många områden i Sverige
              gjort stora framsteg när det gäller det fysiska välmåendet. Många
              tunga och slitsamma arbeten har försvunnit – inte alla, men en
              hel del. I stället har vi i högre grad fått det som vi brukar
              kalla vällevnadssjukdomar.
            </seg>
            <seg xml:id="i-e606931c6507f339-0">
              Det finns naturligtvis mycket pengar att tjäna på att ha en god
              folkhälsa och undvika sjukdomar. Inte minst har vi vinsterna i
              form av mindre mänskligt lidande. Många sjukdomar är livsstilsrelaterade
              och skulle kunna reduceras till exempel genom förnuftigare val
              av kost, mer motion, mindre alkohol och tobak. Här tror jag att
              det råder god enighet om att det har en stor påverkan på hälsan.
              Enligt en folkhälsopolitisk rapport kostar den typen av livsstilsrelaterad
              ohälsa 120 miljarder årligen eller ungefär hälften av den samlade
              kostnaden för vården. Det är en närmast ofattbar summa.
            </seg>
            <seg xml:id="i-0923bc60b53432bb-0">
              Kunskap och information är viktigt för att medborgarna ska kunna
              fatta beslut om det som rör dem. Vi har samlat kunskapen om dessa
              frågor i den myndighet som heter just Folkhälsomyndigheten och
              som startade sin verksamhet i år. Syftet med bildandet av myndigheten
              var att förbättra förutsättningarna för ett mer effektivt och
              kunskapsbaserat arbete, att ta sig an folkhälsofrågorna på ett
              samlat och integrerat sätt och att utveckla formerna för ett kunskapsstöd
              som kan få ett bra genomslag hos olika huvudmän.
            </seg>
            <seg xml:id="i-9732be1be55d89f7-0">
              Allt blir dock inte bra. Det finns väl knappast någon kampanj
              som blivit mer förlöjligad än den som Socialstyrelsen hade för
              ganska många år sedan om att vi skulle äta sex till åtta brödskivor
              om dagen; jag tror att nästan alla minns den. Den kampanjen har
              fått symbolisera hur allmänheten upplever att myndigheter inte
              i alltför hög grad ska lägga sig i enskilda människors val. Dessutom
              var rådet i sig högst tveksamt, åtminstone utifrån dagens kunskapsläge.
              När information får karaktären av pekpinne riskerar den att motverka
              sitt syfte. Såväl kunskap som god pedagogik är viktigt när budskap
              ska kommuniceras.
            </seg>
            <seg xml:id="i-78d4d713238cf98c-0">
              Herr talman! Hur mäter vi då folkhälsa? Ett tecken på att folkhälsan
              blivit bättre är att medellivslängden har ökat under flera decennier
              och nu är ungefär 84 år för kvinnor och 80 år för män i Sverige.
              Könsskillnaderna har minskat. Vi män tar sakta men säkert in på
              kvinnorna när det gäller medellivslängd. Prognosen är att vi kommer
              att leva allt längre och att vi – kanske än viktigare – lägger
              friska år till våra liv. Enligt en prognos jag hört om kommer
              hälften av dem som föds i år att få uppleva sin 100-årsdag. Det
              är en fascinerande och fantastisk utveckling.
            </seg>
            <seg xml:id="i-51f3e32947541603-0">
              Det finns andra tydliga skillnader än de som gäller kön. En av
              de tydligaste gäller utbildning. Personer med kort utbildning
              har sämre hälsa än de med lång utbildning. En annan viktig faktor
              för god hälsa är att vara delaktig. Ensamhet är en mycket stor
              fara. Delaktighet i en gemenskap är en av de viktigaste sakerna
              för att må bra. Människan är en social varelse och lever och utvecklas
              i relation till sin nära omgivning. Att stärka små och nära gemenskaper,
              såsom familjen och ideella organisationer, tror vi kristdemokrater
              är väldigt viktigt för folkhälsan.
            </seg>
            <seg xml:id="i-d85d5ff373c85162-0">
              Grundläggande för det folkhälsopolitiska arbetet är god kännedom
              om hälsotillståndet och hälsoutvecklingen i befolkningen och om
              de faktorer i människors livsvillkor och levnadsvanor som har
              störst betydelse för att människor ska må bra. En viktig uppgift
              är att ge personer de verktyg som behövs för att ta hand om sin
              egen hälsa.
            </seg>
            <seg xml:id="i-f4542c785e60abe9-0">
              En metod som visat goda resultat är fysisk aktivitet på recept
              för att främja motion hos vårdsökande. Ett annat intressant exempel
              är skolor som har schemalagd fysisk träning varje dag. Det har
              gett väldigt positiva effekter, även på resultaten i de teoretiska
              ämnena och på det psykiska välmåendet. Ytterligare exempel som
              finns i många kommuner gäller förbättrade möjligheter till så
              kallad spontanidrott för såväl unga som vuxna. Tillgång till motionsspår
              och bollplaner är viktigt för att möjliggöra rörlighet.
            </seg>
            <seg xml:id="i-3e7475ccca5c23e0-0">
              Alkohol och tobak talade vi en hel del om här i går. Det är kända
              riskfaktorer. Vi har en god enighet om att vilja minska skadorna
              av detta. Där ser vi i huvudsak en positiv utveckling. Konsumtionen
              av alkohol och tobak minskar, vilket också har en direkt effekt
              på hälsan.
            </seg>
            <seg xml:id="i-165c42a0b4a6c5e7-0">
              Det finns goda kunskaper om vad som åstadkommer en bättre hälsa.
              Vi har goda förutsättningar för att skapa ännu bättre välmående
              bland befolkningen. Folkhälsomyndigheten har en central roll för
              att utveckla formerna för ett bättre kunskapsstöd.
            </seg>
          </u>
          <note xml:id="i-7b85fd53e03ab8ef-0">
            Jag yrkar bifall till förslaget i betänkandet.
          </note>
          <note xml:id="i-e64f7d7b3cae3176-0">
            I detta anförande instämde Anders Andersson (KD).
          </note>
          <note xml:id="i-1e0fde66802458c1-0">
            Överläggningen var härmed avslutad.
          </note>
          <note xml:id="i-37e1dc939eb3a991-0">
            6 § Nomineringar till Europeiska unionens domstol och Europeiska
            domstolen för de mänskliga rättigheterna
          </note>
          <note type="speaker" xml:id="i-c1c75f76784b9287-0">
            Anf. 29 MATTIAS JONSSON (S):
          </note>
          <u who="mattias_jonsson_1e696e" next="cont" xml:id="i-2f51166f34c7b23f-0">
            <seg xml:id="i-fb18eacd0ba9d28f-0">
              Herr talman! Vi ska nu debattera justitieutskottets betänkande
              JuU31 Nomineringar till Europeiska unionens domstol och Europeiska
              domstolen för de mänskliga rättigheterna .
            </seg>
            <seg xml:id="i-b6c7d68c969a7171-0">
              Regeringen har lagt fram en proposition med ett förslag till
              en ny lag som behandlas i dag och som anger hur nomineringar av
              domare och generaladvokater till Europeiska unionens domstol och
              av domare till Europeiska domstolen för de mänskliga rättigheterna
              ska beredas. Regeringens förslag kan ses som ett sätt att införa
              ett tydligare regelverk för hur nomineringsförfarandet ska gå
              till och är ett steg i rätt riktning.
            </seg>
            <seg xml:id="i-838311571d672d8f-0">
              Men det som skiljer Europeiska domstolen för de mänskliga rättigheterna
              från de svenska domstolarna är att dess verksamhet kan påverka
              svensk rättskipning på ett mer avgörande sätt i jämförelse med
              hur det fungerar i svenska domstolar. EU-rätten blir alltmer omfattande,
              och tolkningen av regelverket får allt större betydelse. Europeiska
              unionens domstol ser till att EU:s lagstiftning tillämpas på samma
              sätt i alla EU-länder och ägnar sig åt en betydande tolkningsverksamhet.
              Konsekvensen av den långtgående tolkningsverksamheten blir de
              facto att svensk inrikespolitik påverkas och även förändras.
            </seg>
            <seg xml:id="i-036dd7f65f8dee69-0">
              Detta talar för att regeringens inflytande bör vara större vid
              tillsättandet av domare till de europeiska domstolarna än vad
              som krävs vid tillsättningsprocessen vid svenska domstolar. Till
              viss del stärks inflytandet genom att regeringen ska utse en person
              med särskilda kunskaper om arbetet i berörda domstolar. Den personen
              bör ha ett starkt inflytande på arbetet i Domarnämnden. Det är
              i dag viktigt att det är regeringen som utser denna person. Denna
              uppgift bör därför inte kunna överlåtas till Regeringskansliet,
              som regeringen föreslår i sin proposition. Vi anser att den delen
              av förslaget bör avslås.
            </seg>
            <seg xml:id="i-5d40dbde6e15f687-0">
              Vi anser vidare att Domarnämnden ska lämna fler förslag vid nomineringar
              till Europeiska unionens domstol och Europeiska domstolen för
              de mänskliga rättigheterna. Det räcker inte med ett förslag, vilket
              kanske kommer att vara verkligheten. Då finns det ingenting att
              välja mellan. Regeringen ska ha flera personer att ta ställning
              till. Det måste finnas en reell valmöjlighet för regeringen. Dessutom
              är det viktigt med ett jämställdhetsperspektiv. Det ska ske en
              jämn fördelning mellan könen. Det här har vi reservationer om,
              och jag yrkar bifall till reservation 2 i betänkandet, herr talman.
            </seg>
          </u>
          <note xml:id="i-8b1eaf47a289ada7-0">
            Anf. 30 EWA THALÉN FINNÉ (M):
          </note>
          <u who="mattias_jonsson_1e696e" prev="cont" xml:id="i-b14a6d8f9d32b76f-0">
            <seg xml:id="i-e492546c76f9713f-0">
              Herr talman! Nu debatterar vi, som föregående talare sade, regeringens
              proposition om hur förfarandet ska gå till vid nomineringar till
              EU-domstolen och Europeiska domstolen för de mänskliga rättigheterna.
            </seg>
            <seg xml:id="i-d3f6c4e138adeaec-0">
              I propositionen Utnämning av ordinarie domare föreslogs att det
              skulle införas en domarnämnd med ansvar för beredningen av utnämningen
              av ordinarie domare. Nu tas steget till att även utnämningen av
              domare och generaladvokater i EU-domstolen och domare i Europadomstolen
              ska beredas av Domarnämnden, detta för att den vägledande principen
              om domstolars och domares oberoende ska markeras. Därför tas nu
              kallelseförfarandet bort även för dessa poster. I stället blir
              det ett öppet förfarande som tillgodoser intresset av öppenhet
              och demokratisk insyn liksom intresset av att kunna rekrytera
              självständiga och högt kvalificerade personer.
            </seg>
            <seg xml:id="i-808e302320e06ce5-0">
              Förfarandet kommer att gå till på det sättet att Utrikesdepartementet
              kontaktar Domarnämnden när ett ärende som ska beredas har initierats.
              Domarnämnden kommer att ta fram en kravprofil som tar sin utgångspunkt
              i de krav som ställs på den aktuella tjänsten. Kraven måste alltså
              ställas med beaktande av dels de krav som anges i de unionsrättsliga
              fördragen, dels de kriterier som den rådgivande kommittén i enlighet
              med artikel 255 i fördraget om Europeiska unionens funktionssätt
              i sina verksamhetsrapporter angett som relevanta. Till det måste
              naturligtvis kriterier som juridisk kompetens, arbetslivserfarenhet,
              lämplighet att utöva domarämbetet, garantier för oavhängighet
              och opartiskhet samt slutligen språkkunskaper och förmåga att
              arbeta i internationell miljö med flera olika rättstraditioner
              vägas in.
            </seg>
            <seg xml:id="i-b1cd84b9cfd68037-0">
              Därutöver ska domare i Europadomstolen vara moraliskt oförvitliga
              och uppfylla de villkor som erfordras för utnämning till högre
              domarämbeten eller vara rättslärda med erkänd kompetens. Kandidater
              ska ha kunskaper i de nationella rättssystemen och i internationell
              rätt. Praktisk juridisk erfarenhet är också önskvärd.
            </seg>
            <seg xml:id="i-9f532a8e15bee19d-0">
              Listan över kandidater ska normalt sett innehålla en kandidat
              av varje kön om inte ett av könen är underrepresenterat i domstolen
              eller om det finns exceptionella omständigheter som kräver avsteg
              från den regeln.
            </seg>
            <seg xml:id="i-93bccd3fb3cdef9d-0">
              När ärendet har initierats hos Domarnämnden ska nämnden förstärkas
              med en person utsedd av regeringen – eller av Regeringskansliet,
              om regeringen valt att delegera beslutet – med särskilda kunskaper
              om arbetet i den domstol ärendet avser. Denna person ska närvara
              och få yttra sig i Domarnämnden, detta för att säkerställa att
              rätt kompetens finns hos Domarnämnden i dessa ärenden. Efter Domarnämndens
              beredning har regeringen att fatta beslut om att nominera en kandidat
              till EU-domstolen eller tre till Europadomstolen.
            </seg>
            <seg xml:id="i-f988de925cf23480-0">
              I denna debatt kan jag konstatera att Socialdemokraterna och
              Vänsterpartiet anser att domarrollen i EU-domstolen och Europeiska
              domstolen ska politiseras. Det är åtminstone den tolkning jag
              kan göra av vad de skriver i sin reservation. Socialdemokraterna
              och Vänsterpartiet uttrycker det så här: att domstolarna på ett
              betydande sätt kan påverka svensk rättskipning. – – – att EU-rätten
              enligt regeringsformen är överordnad svensk lag samt att Europakonventionen
              är svensk lag. Det förhåller sig vidare så att Europeiska unionens
              domstol ägnar sig åt en betydande tolkningsverksamhet. Konsekvensen
              av denna tolkningsverksamhet blir att svensk inrikes politik de
              facto förändras. Socialdemokraternas och Vänsterpartiets slutsats
              är därmed att regeringen alltid har att utse den person som ska
              bistå Domarnämnden med kunskap.
            </seg>
            <seg xml:id="i-113ee01a982dc195-0">
              Att de faller in i att regeringen alltid ska utse personen kan
              de få stå för. Men jag finner motiveringen förvånande. Domstolar
              är alltid de som tolkar lagstiftning, och så måste det vara. Om
              vi som lagstiftare inte gillar utslagen i en domstol är det vi
              som har att ändra lagstiftningen. Vi kan inte kräva att domstolar
              och domare ska göra politiska avvägningar. De har att tolka den
              lag vi har antagit här i Sveriges riksdag vare sig det är en helt
              inhemsk svensk lag eller en lag initierad av EU.
            </seg>
            <seg xml:id="i-65aa2723e0da24c5-0">
              Skälet till att man gjort ändringar av utseende av ordinarie
              domare generellt och nu när det gäller domare och generaladvokater
              till EU-domstolen och domare till Europadomstolen är just att
              man vill understryka domarnas självständighet och domstolarnas
              oberoende. Det är viktigt i en modern rättsstat.
            </seg>
            <seg xml:id="i-39c701e84d88b8bf-0">
              Återupptagna förhandlingar
            </seg>
            <seg xml:id="i-f13f6ac59eab93f6-0">
              Vi övergår nu till dagens frågestund, och jag vill hälsa statsråden
              välkomna hit.
            </seg>
            <seg xml:id="i-2ed384c3c4e3921f-0">
              En fråga ska vara av övergripande allmänpolitiskt slag eller
              avse ett ämne som faller inom statsrådets ansvarsområde och rör
              dennes tjänsteutövning. Utbildningsminister Jan Björklund besvarar
              såväl allmänpolitiska frågor som frågor inom sitt eget ansvarsområde.
            </seg>
            <seg xml:id="i-6295286689a90cfe-0">
              Skolpengar till skatteparadis
            </seg>
          </u>
          <note xml:id="i-33006bd542c8ea2d-0">
            Propositionen En reformerad grundlag behandlades i riksdagen
            under riksdagsåret 2009/10. Riksdagen ansåg i likhet med regeringen
            och Grundlagsutredningen att det i regeringsformen skulle tas
            in en bestämmelse om att grunderna för förfarandet vid utnämning
            av ordinarie domare skulle meddelas i lag. Vidare anfördes hur
            viktigt det är att markera domstolarnas oberoende.
          </note>
          <note xml:id="i-3ad0222ca54da5f2-0">
            Med det, herr talman, yrkar jag bifall till utskottets förslag
            i betänkandet och avslag på reservationerna.
          </note>
          <note xml:id="i-1e0fde66802458c1-1">
            Överläggningen var härmed avslutad.
          </note>
          <note xml:id="i-8ea76c23780f5412-0">
            Ajournering
          </note>
          <note xml:id="i-90d1037bbc7bd043-0">
            Kammaren beslutade kl. 13.43 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note xml:id="i-0c68ec8c5b8052f3-0">
            Förhandlingarna återupptogs kl. 14.00.
          </note>
          <note xml:id="i-dd407dad938b58df-0">
            7 § Frågestund
          </note>
          <note xml:id="i-a756c828261543cc-0">
            Anf. 31 FÖRSTE VICE TALMANNEN:
          </note>
          <note xml:id="i-fd234adb280ae1ae-0">
            Frågor besvaras av utbildningsminister Jan Björklund, landsbygdsminister
            Eskil Erlandsson, statsrådet Peter Norman, statsrådet Hillevi
            Engström och statsrådet Erik Ullenhag. Statsrådet Ewa Björling
            utgår från dagens frågestund på grund av sjukdom.
          </note>
          <note type="speaker" xml:id="i-837cef7f52833eca-0">
            Anf. 32 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-c4ede542b9fd4658-0">
            <seg xml:id="i-95943401cba6ede4-0">
              Fru talman! I dagens Aftonbladet berättas det om skolpengar som
              försvinner till skatteparadis. Det är möjligt tack vare en mycket
              liberal skollagstiftning.
            </seg>
            <seg xml:id="i-4439da80207c7901-0">
              I februari 2006 tillsatte den dåvarande regeringen en utredning
              under ledning av en högt uppsatt jurist vid namn Lennart Svensäter.
              Man skulle försäkra sig om att de skattemedel som satsades på
              skolan också gick till elevernas utbildning. Utredaren fick nio
              månader på sig att ta fram nya regler som skulle förhindra att
              ägarna fritt fick ta ut pengar ur skolan, då vi såg att riskkapitalbolagen
              började intressera sig för den.
            </seg>
            <seg xml:id="i-98c30115fcb3800b-0">
              I oktober 2006 stoppade den nye skolministern Jan Björklund lagmannens
              utredning. Lagmannen fick inte ens lämna en rapport över hur långt
              han hade kommit. Därmed förhindrades framtagandet av regler som
              skulle ha gjort det som Aftonbladet rapporterade om mycket svårare.
            </seg>
            <seg xml:id="i-abb7fa17824146c1-0">
              Varför har regeringen aktivt motarbetat regler för att förhindra
              att pengar försvinner ur skolan, Jan Björklund?
            </seg>
          </u>
          <note type="speaker" xml:id="i-2294603a07777206-0">
            Anf. 33 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-0">
            <seg xml:id="i-355bc87a423a84d0-0">
              Fru talman! Kvalificerad skatteplanering är inte försvarbart.
              Det är oförsvarbart i synnerhet när det är företag som själva
              är engagerade i välfärdssektorn och som därmed har sina intäkter
              från skattemedel.
            </seg>
            <seg xml:id="i-1e647d4b98bc3ede-0">
              Jag har också läst artikeln i Aftonbladet. Jag ser i och för
              sig att Academedia i dag på sin hemsida bestrider uppgifterna,
              men man får själv reda ut vad som är sant och osant. Mer principiellt
              är det inte försvarbart. Därför jobbar regeringen nu ganska hårt
              med att skruva åt de räntesnurror som har varit tillåtna i skatteparadis.
            </seg>
            <seg xml:id="i-97e5e99c10cc76ec-0">
              Dessutom är vi sex partier – Ibrahim Baylans parti och mitt eget
              parti, regeringen, Socialdemokraterna och Miljöpartiet – som är
              överens om att nu införa regler som i praktiken kastar ut kortsiktigt
              tänkande riskkapitalbolag från skolsektorn.
            </seg>
            <seg xml:id="i-8d7d311b21596c15-0">
              Den enigheten är väldigt bra, och den tänker vi gå vidare med.
              Regeringen har i dag fattat beslut om en proposition till riksdagen
              i just denna fråga. Så reglerna är på väg att skärpas avsevärt
              och i brett samförstånd i denna riksdag, och det är bra.
            </seg>
          </u>
          <note type="speaker" xml:id="i-65a4e717025ce221-0">
            Anf. 34 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-c4ede542b9fd4658-1">
            <seg xml:id="i-b9e788b68b3c8ddc-0">
              Fru talman! Så här har det låtit från regeringen under de senaste
              åren. Men i praktisk handling har ju inte mycket gjorts för att
              försäkra sig om att de skattemedel som satsas på elevernas utbildning
              också stannar där.
            </seg>
            <seg xml:id="i-14bad4d1f83d5795-0">
              Det är mycket möjligt att det finns olika uppgifter i den här
              frågan. Men det är inte första gången som det rapporteras om att
              företag som uteslutande lever på skattemedel i välfärdssektorn
              – skolan, äldreomsorgen, sjukvården – smusslar undan pengar och
              minimerar sina skatteinbetalningar.
            </seg>
            <seg xml:id="i-545dd0f0f6503d87-0">
              Från regeringens håll hörs det nu en allt hårdare retorik. Jag
              hade hoppats att det som Jan Björklund säger i dag vore sant,
              att vi i dag skulle få en proposition till denna riksdag som skulle
              ha förhindrat detta. Men det är ju faktiskt inte sant, Jan Björklund.
            </seg>
            <seg xml:id="i-b9931ebf02be5acf-0">
              Regeringen har aktivt via de beslut som jag nyss nämnde motverkat
              att ta fram nya regler. Kravet på långsiktighet, som du relaterar
              till, har ni skjutit upp till efter valet, fast vi var överens
              om att det skulle tas fram en utredning i februari 2014.
            </seg>
            <seg xml:id="i-fdc90b410bc407a1-0">
              Återigen blir min fråga: Varför låter det bra, men det händer
              inget i praktiken?
            </seg>
          </u>
          <note type="speaker" xml:id="i-25d85d6fdac4a515-0">
            Anf. 35 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-1">
            <seg xml:id="i-ea4be07e2476a130-0">
              Fru talman! Det var ett väldigt märkligt påstående. Regeringen
              har i dag för några timmar sedan klubbat igenom en proposition
              till riksdagen som bygger på en sexpartiöverenskommelse där Ibrahim
              Baylan var en av signatärerna. Jag hoppas att vi alla står bakom
              den. Propositionen innebär ett första steg mot att skärpa reglerna.
            </seg>
            <seg xml:id="i-1f9089913836b8aa-0">
              Det är fantastiskt att vi har en sexpartiöverenskommelse. När
              Ibrahim Baylan var skolminister lyckades han inte nå ens en trepartiöverenskommelse
              med de tre rödgröna partierna i denna fråga. Det var ju därför
              som det aldrig blev någon skollag under er regeringstid.
            </seg>
            <seg xml:id="i-c2765739628d8481-0">
              Nu har vi åstadkommit en sexpartiöverenskommelse, och det är
              första gången som reglerna avsevärt kommer att stramas åt för
              den här typen av företeelser, som vi båda är överens om att de
              inte ska förekomma.
            </seg>
            <seg xml:id="i-77cb8a576def77b3-0">
              Jag vill inte se kortsiktiga ägare, väsentligen riskkapitalbolag,
              i friskolesektorn. Det är det som den nya lagstiftningen kommer
              att innebära, även om detaljerna ska tas fram av Ägarprövningsutredningen,
              och det har vi också varit överens om.
            </seg>
            <seg xml:id="i-e7d5d5ea5c28db46-0">
              Jag vill inte ha skatteplanering bland företag som ägnar sig
              åt verksamhet i välfärdssektorn. Det är aldrig försvarbart, och
              i synnerhet är det oförsvarbart i skolsektorn.
            </seg>
            <seg xml:id="i-2714b988cde433ea-0">
              Vi är helt överens. Jag förstår inte varför Ibrahim Baylan vill
              mucka gräl om det, när vi just har träffat en sexpartiöverenskommelse
              som kommer att lyfta dessa regelverk in i en modernare framtid.
            </seg>
            <seg xml:id="i-ec3ad66af56f94f0-0">
              Skolans estetiska ämnen
            </seg>
          </u>
          <note type="speaker" xml:id="i-60ae52bc336b847f-0">
            Anf. 36 TINA EHN (MP):
          </note>
          <u who="tina_ehn_94fa72" xml:id="i-927ed059acc4c5bf-0">
            <seg xml:id="i-109f9a18be11f56a-0">
              Fru talman! Min fråga går till utbildningsministern.
            </seg>
            <seg xml:id="i-b6af8c04ee7f4e59-0">
              Sverige har genom OECD:s PISA-undersökning nu fått besked om
              att svenska elever behöver bli bättre på problemlösning, och det
              är väldigt viktigt i skolan och genom livet. Det är också nära
              kopplat till kreativitet.
            </seg>
            <seg xml:id="i-8d2d9d62b8a40279-0">
              Centralt för kreativitetsbegreppet är nyskapande. Faktorer som
              kreativitet, motivation och koncentration utvecklas när vi skapar
              tillsammans med andra. Därför är estetiska ämnen i skolan viktiga
              och behöver uppvärderas.
            </seg>
            <seg xml:id="i-32d86be530576c15-0">
              Min fråga till utbildningsministern, som tidigare har dragit
              ned på de estetiska ämnena i skolan, är om han nu är beredd att
              gå fram med satsningar på de estetiska ämnena i skolan för att
              stärka elevernas förmåga till bland annat problemlösning.
            </seg>
          </u>
          <note type="speaker" xml:id="i-0c33c56e1b9bbee7-0">
            Anf. 37 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-2">
            <seg xml:id="i-5a65f398c618f389-0">
              Fru talman! Jag delar helt uppfattningen att de estetiska ämnena
              är viktiga. De upptar också en betydande del av timplanen i grundskolan
              och även på de flesta utbildningar i gymnasiet. Glädjande nog
              är det estetiska programmet det gymnasieprogram som ökar nästan
              allra mest just nu när det gäller ungdomar som söker till gymnasiet.
              Det är bra.
            </seg>
            <seg xml:id="i-2b0962b931d11def-0">
              Däremot är det en märklig slutsats som frågeställaren drar av
              PISA-undersökningen. Problemlösning är vi svaga på. När man tittar
              på vilka länder som kommer högt upp på listan har det ett mycket
              nära samband med kunskapsresultaten.
            </seg>
            <seg xml:id="i-08cd8da52fcf00f5-0">
              Elever som har goda teoretiska kunskaper blir också duktiga på
              att lösa problem, och elever som har svaga teoretiska kunskaper
              blir sämre på att lösa problem. Det är det som är slutsatsen av
              PISA-undersökningen, och inte någonting annat.
            </seg>
          </u>
          <note type="speaker" xml:id="i-7ac106bdbc1989a8-0">
            Anf. 38 TINA EHN (MP):
          </note>
          <u who="tina_ehn_94fa72" xml:id="i-927ed059acc4c5bf-1">
            <seg xml:id="i-7d3e7f3493883fc5-0">
              Fru talman! Det var ett intressant svar, tycker jag. Jag har
              ju hört och sett utbildningsministern prata sig varm för betyg
              i allt tidigare åldrar för att man ska kunna värdera elever och
              kanske få bättre resultat i olika mätundersökningar.
            </seg>
            <seg xml:id="i-a58e48a29dfc8a94-0">
              Men jag undrar då: Hur ser sambandet ut mellan betyg och problemlösning?
            </seg>
          </u>
          <note type="speaker" xml:id="i-e7f1501a0a1ad26a-0">
            Anf. 39 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-3">
            <seg xml:id="i-eb49a18fa3f03ff6-0">
              Fru talman! Tittar man på PISA-undersökningen, som är det mest
              kvalificerade internationella jämförelseinstrument som vi har,
              visar det sig att de asiatiska länderna samt Finland och Estland
              i Europa ligger högst, både i teoretiska kunskaper, till exempel
              i matematik och i naturvetenskap – ämnen som många elever uppfattar
              som ganska krävande – och problemlösning.
            </seg>
            <seg xml:id="i-8da5d4dfeeb02d9e-0">
              Vi länder som ligger lågt i kunskaper i teoretiska ämnen ligger
              också lågt i problemlösning. Det har funnits en myt i svensk utbildningspolitik,
              ofta odlad av de rödgröna partierna och av vänsterkrafter i skoldebatten,
              om att vi i Sverige inte ägnar oss åt faktarabblande kunskaper.
              Vi är i stället kreativa och problemlösande.
            </seg>
            <seg xml:id="i-034c5405a75d8a00-0">
              Nu visar det sig att det där inte håller, utan det hänger ihop.
              De elever som kan väldigt mycket i sina ämnen kan också lösa problem.
              De elever som kan för lite i sina ämnen klarar inte heller av
              att lösa problem, i varje fall inte så att det blir rätt.
            </seg>
            <seg xml:id="i-bcb2d4e2577f11ad-0">
              Goda kunskaper och problemlösningsförmåga hänger alltså ihop.
              Det är det som är innebörden i regeringens politik, att stärka
              den svenska kunskapsskolan med kunskapskrav, läroplaner, betyg,
              nationella prov, bättre lärarutbildning och så vidare.
            </seg>
          </u>
          <note xml:id="i-1209e13f4192cad4-0">
            Förstelärare
          </note>
          <note type="speaker" xml:id="i-ed4b7e3ec20db319-0">
            Anf. 40 MICHAEL SVENSSON (M):
          </note>
          <u who="michael_svensson_a6774e" xml:id="i-2574a89b15b31437-0">
            <seg xml:id="i-bf6a34f0fb9e48e9-0">
              Fru talman! Min fråga går också till utbildningsministern.
            </seg>
            <seg xml:id="i-f745f8a518ae1ae2-0">
              Framgångsfaktorer i topp 10-länderna är, visar det sig, höga
              förväntningar på elever, skickliga lärare och tydliga pedagogiska
              ledare i form av rektorer.
            </seg>
            <seg xml:id="i-4da3ca39b5004030-0">
              Det har nu satsats på förstelärare. Lönerna lyfts något, men
              jag har också förstått att det finns olika syn på förstelärarna
              ute i kommunerna. Räcker lönesatsningarna, och vad ska vi göra
              åt att det ser ut som en mosaik i olika kommuner? Man tolkar lagstiftningen
              på lite olika sätt.
            </seg>
          </u>
          <note type="speaker" xml:id="i-1e681f8cd8957ec1-0">
            Anf. 41 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-4">
            <seg xml:id="i-63128bd4dfa3bdf1-0">
              Fru talman! Om frågan ställs till mig vad jag tycker att vi ska
              göra åt att det är olika i olika kommuner när det gäller skolan
              är det klart att jag har ett svar på den: Jag tycker att vi ska
              återförstatliga den svenska skolan så att det blir mer likvärdigt.
            </seg>
            <seg xml:id="i-743c3e0e64b9cbce-0">
              Det är min bedömning att 290 kommuner var och en för sig inte
              kommer att ha de kvalificerade kunskaper som behövs för att lyfta
              den svenska skolan, och vi ska upp till tio i topp. Men nu är
              skolan kommunal, och vi måste jobba med den förutsättningen så
              länge det är så. Då menar jag att många kommuner inte tar sitt
              ansvar.
            </seg>
            <seg xml:id="i-be716997c5f220dd-0">
              Lärarlönerna har sjunkit under kommunaliseringens tid. Staten
              går nu in med en fullständigt unik satsning, där vi betalar lönelyft
              för skickliga lärare med statliga pengar, trots att lärarna är
              kommunalt anställda. Men vi är tvungna att göra det, för kommunerna
              har själva inte gjort det.
            </seg>
            <seg xml:id="i-819283cf4ea5bc0b-0">
              Lärarlönerna lyfts nu, och de behöver lyftas mycket mer. Det
              är helt korrekt – jag delar helt frågeställarens analys där. Sedan
              behövs många andra åtgärder också. Men skickliga lärare måste
              ha bra betalt.
            </seg>
          </u>
          <note type="speaker" xml:id="i-b0fb6c6766b0d1b2-0">
            Anf. 42 MICHAEL SVENSSON (M):
          </note>
          <u who="michael_svensson_a6774e" xml:id="i-2574a89b15b31437-1">
            <seg xml:id="i-32bee41ffc921e3e-0">
              Fru talman! Skolresultaten i svensk skola har fallit sedan 1999–2000,
              och det har fortsatt efter 2006. Det var inte så att lärarna och
              eleverna vaknade upp valnatten 2006 och tyckte: Nu har vi äntligen
              fått en borgerlig regering, så nu måste vi skärpa oss.
            </seg>
            <seg xml:id="i-434f6395b67bbbe1-0">
              Jag frågar naturligtvis som självkritisk allianspolitiker och
              vän av ordning: Varför kom inte alla reformerna redan 2007?
            </seg>
          </u>
          <note type="speaker" xml:id="i-a4ac56253504cf26-0">
            Anf. 43 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-5">
            <seg xml:id="i-e88b25553b65ba8b-0">
              Fru talman! Det är en viktig fråga: Varför dröjde de viktiga
              utbildningsreformerna till 2010–2011 när vi hade trätt till? Ja,
              det beror på att de ska förberedas ordentligt.
            </seg>
            <seg xml:id="i-7c22219c51c9f562-0">
              Jag var frustrerad när jag flyttade in i Utbildningsdepartementet
              hösten 2006, och jag tänkte så här: Nu har resultaten sjunkit
              i 10–15 år, och här måste det finnas fullt av förberedda reformer
              som man kan genomföra för att lyfta resultaten.
            </seg>
            <seg xml:id="i-5c75c3cb830e8310-0">
              Jag öppnade den första byrålådan i Ibrahim Baylans skrivbord,
              och den var helt tom. Jag öppnade den andra skrivbordslådan, och
              den var också helt tom. Jag tittade under skrivbordsunderlägget,
              och det fanns inte ens en post-it-lapp med en enda idé om vad
              som skulle göras. Vi fick börja från grunden att renovera den
              svenska skolan.
            </seg>
            <seg xml:id="i-1b7573709f25b91c-0">
              De flesta lärare tycker att reformtempot är för högt, samtidigt
              som det omgivande samhället tycker att reformtempot är lite för
              lågt och borde vara snabbare. Men jag menar att det är en god
              avvägning.
            </seg>
            <seg xml:id="i-4c5b45d7e46ba663-0">
              Vi har genomfört det största skolpolitiska reformskifte som har
              gjorts i svensk skolhistoria sedan folkskolans införande, och
              vi är mitt uppe i det just nu. Det måste förberedas ordentligt.
              Det tar några år med utredningar och förankring, och det ska vara
              genomarbetat.
            </seg>
            <seg xml:id="i-e28cd0655b748391-0">
              Skolresultaten för svenska och nyanlända elever
            </seg>
          </u>
          <note type="speaker" xml:id="i-eec07d0cbe4a8b8a-0">
            Anf. 44 CARINA HERRSTEDT (SD):
          </note>
          <u who="carina_herrstedt_94fbfa" xml:id="i-121705c575dcd3e5-0">
            <seg xml:id="i-560e90be7ee79add-0">
              Fru talman! Utbildningsministern kan stå kvar.
            </seg>
            <seg xml:id="i-3432eecd54c86b91-0">
              I den senaste PISA-rapporten, som mäter problemlösning och kreativitet,
              presterar Sverige sämre än någonsin, som någon har sagt här. Att
              det dåliga resultatet direkt kan kopplas till resultatet från
              tidigare PISA-rapport står helt klart. Men det finns någonting
              som oroar mig, och det är att rapporten visar att inrikesfödda
              elever i genomsnitt presterar bättre än elever med utländsk bakgrund
              födda i Sverige, som i sin tur presterar bättre än elever födda
              utomlands.
            </seg>
            <seg xml:id="i-11b497ef11b4246a-0">
              Detta påverkar, enligt tidigare analysresultat, nedgången marginellt
              eftersom det är en liten grupp och det är stora variationer inom
              gruppen. Men enligt rapporten är det svårt att bedöma om det finns
              indirekta effekter av den ökade andelen nyanlända och hur det
              har påverkat övriga elever, eftersom nyanlända ofta kräver mer
              resurser.
            </seg>
            <seg xml:id="i-abcc12c205de73bf-0">
              Min fråga är: Vad tror Björklund om de indirekta effekterna?
              Har man för avsikt att undersöka effekterna? Vilka förslag finns
              för att alla grupper ska lyckas bättre och få rätt förutsättningar?
            </seg>
          </u>
          <note type="speaker" xml:id="i-6f55daefc4814946-0">
            Anf. 45 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-6">
            <seg xml:id="i-a1c6489962dd2475-0">
              Fru talman! Jag tror att vi måste förstå en sak. Om man tar svenska
              elever som är födda i Sverige av svenska föräldrar och mäter vad
              de kan när de är 16 år, och så tar man elever som har kommit till
              Sverige i tolvårsåldern och inte kan ett ord svenska när de kommer
              hit och mäter dem mot samma kunskapskrav när de är 16 år, då är
              det självklart att de som kommer från ett annat land presterar
              lägre. Det kan finnas enskilda undantag, men i allt väsentligt
              är det självklart – det förstår var och en.
            </seg>
            <seg xml:id="i-eccdda241746d324-0">
              Att nyanlända elever inte når samma kunskapsmål lika fort som
              de som är uppvuxna här är inget konstigt. Vi får inte tro att
              det ska gå att fixa det så att de som kom hit alldeles nyligen
              kan lika mycket.
            </seg>
            <seg xml:id="i-16d8f24ab8b5180e-0">
              Däremot måste vi göra mer. Det har gjorts mängder av saker, och
              en av de saker vi prioriterar i den vårproposition vi nu lägger
              fram är att kraftigt öka antalet lektioner i svenska språket för
              de nyanlända eleverna. Varje elev ska få ytterligare 400 svensklektioner,
              och det är mycket. Det är 400 nya svensklektioner utöver de lektioner
              man redan får för att bli ännu bättre i svenska språket.
            </seg>
          </u>
          <note type="speaker" xml:id="i-8c5e1c8a68e65275-0">
            Anf. 46 CARINA HERRSTEDT (SD):
          </note>
          <u who="carina_herrstedt_94fbfa" xml:id="i-121705c575dcd3e5-1">
            <seg xml:id="i-ab8bc655872b1b91-0">
              Fru talman! Tack för svaret, Jan Björklund!
            </seg>
            <seg xml:id="i-d1c89b755bce4b2c-0">
              Jag lyssnade till Jan Björklunds anförande på skolriksdagen förra
              året, och där konstaterade han själv att invandringen i dag ser
              annorlunda ut än tidigare år och att det påverkar skolresultaten
              negativt. Jag håller med om att det är fullt naturligt att nyanlända
              inte kan prestera lika bra, att de har en större uppförsbacke,
              och därför tycker jag att det är självklart att man inte ska skylla
              de sämre resultaten på invandrarna eller på skolan.
            </seg>
            <seg xml:id="i-8493a34084a10237-0">
              För mig handlar det om att regeringen har misslyckats med integrationen
              och inte har lyckats skapa rätt förutsättningar för eleverna.
            </seg>
            <seg xml:id="i-bae3cf955b2366a2-0">
              Att öka antalet lektioner i svenska språket ställer jag mig absolut
              bakom. Frågan är då vilken betydelse man tycker att modersmålet
              har i detta fall.
            </seg>
          </u>
          <note type="speaker" xml:id="i-110403998006be61-0">
            Anf. 47 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-7">
            <seg xml:id="i-cff0d3ebae229356-0">
              Fru talman! För vår del är det självklart att det är svenska
              språket som är det centrala. Det är svenska som eleverna ska lära
              sig.
            </seg>
            <seg xml:id="i-87dbbbe7318d2027-0">
              Det var i och för sig bra att Carina Herrstedt sade att hon ställer
              sig bakom detta. Jag uppfattar att Sverigedemokraterna vill ha
              bort alla utgifter som på något sätt ger extra resurser till invandrare.
              Det är ju det som är kärnan i er budget för att ni ska finansiera
              allt det andra ni lovar. Det här är just en extra utgift som går
              till invandrarelever, och det vill ni ta bort i ert budgetförslag.
              Men det är bra om Carina Herrstedt står bakom det.
            </seg>
            <seg xml:id="i-a1423ad95ddc1e46-0">
              Det finns ingen quick fix. De ungdomar som inte kan svenska när
              de kommer hit i tolvårsåldern, kanske från ett land där skolgången
              inte ens har fungerat, måste lära sig svenska, både för att klara
              skolan och för att sedan kunna integreras. Då behövs det mer svenska,
              mer svenska och mer svenska. Man tänker också igenom hur undervisningen
              ska läggas upp. Det kostar naturligtvis resurser, men vi vet att
              integrationen kommer att fungera så mycket bättre om dessa ungdomar
              lär sig svenska.
            </seg>
            <seg xml:id="i-8883981b64df5d65-0">
              Det svenska biståndets fördelning mellan kvinnor och män
            </seg>
          </u>
          <note type="speaker" xml:id="i-d59f3656239d818b-0">
            Anf. 48 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-d0848a7b50b833a4-0">
            <seg xml:id="i-51153a8b32e03397-0">
              Fru talman! Kränkningar av kvinnors rättigheter är det vanligaste
              och mest omfattande brottet mot de mänskliga rättigheterna. Världen
              över begränsas kvinnor och unga flickor av diskriminerande lagstiftningar,
              samhällsnormer, traditioner och religioner. Kvinnors och barns
              rättigheter är grundläggande mänskliga rättigheter, men de är
              även en nyckel till utveckling, liksom fattigdomsbekämpning.
            </seg>
            <seg xml:id="i-5aba9d02480bda46-0">
              Könsdiskrimineringen är en viktig orsak till fattigdom. Den svenska
              utvecklingspolitiken utgår från två perspektiv: fattigdomsbekämpning
              och ett rättighetsperspektiv. Både fattigdom och inskränkningar
              av de mänskliga rättigheterna tar sig ofta olika uttryck för män
              och kvinnor. För att nå framgångar på dessa områden måste biståndet
              ha ett tydligt könsperspektiv och inkludera att mäns och kvinnors
              skilda villkor synliggörs, och politiken ska utformas så att den
              undanröjer förtryck och diskriminering.
            </seg>
            <seg xml:id="i-1579c9937f77a3df-0">
              Frågan är: Vad gör biståndsminister Hillevi Engström för att
              målet i biståndspolitiken ska vara att 50 procent av det svenska
              biståndet går till kvinnor?
            </seg>
          </u>
          <note type="speaker" xml:id="i-f2f444096208e3f0-0">
            Anf. 49 Statsrådet HILLEVI ENGSTRÖM (M):
          </note>
          <u who="unknown" xml:id="i-e58cdbf22466e711-8">
            <seg xml:id="i-d65d6ab2c88498e9-0">
              Fru talman! Tack, Amineh Kakabaveh, för frågan! Jag delar Amineh
              Kakabavehs analys att kvinnor äger mindre, tjänar mindre och är
              mer utsatta för våld – listan kan göras lång.
            </seg>
            <seg xml:id="i-6f51a416d2aad780-0">
              I Sverige har vi en relativt bra jämställdhet, men när jag träffar
              kvinnor från andra länder blir jag förtvivlad. Senast i förrgår
              var jag i Ukraina, och där har kvinnor en oerhört svag ställning
              i samhället. Våldet mot kvinnor är enormt, och fastän kvinnor
              har en hög utbildning tas de inte till vara.
            </seg>
            <seg xml:id="i-16d48dc64769b1c7-0">
              Av det och flera andra skäl är kvinnor och flickor prioriterade
              i det svenska biståndet. Det är en tydlig agenda som vi driver
              i alla sammanhang. Det är speciellt aktuellt inom Världsbanken,
              där Sverige har drivit fram att det i varje världsbanksprojekt
              ska finnas ett tydligt jämställdhetsmål. Det är smart economics,
              förutom att det är en mänsklig rättighet.
            </seg>
          </u>
          <note type="speaker" xml:id="i-2d37195ba050fd41-0">
            Anf. 50 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-d0848a7b50b833a4-1">
            <seg xml:id="i-5eb167abee296e49-0">
              Fru talman! Tack, Hillevi Engström! Jag delar din uppfattning.
              Det spelar ingen roll om det är i tredje världen eller i Sydeuropa
              – det är kvinnor, unga flickor och barn som lider. Därför finns
              det all anledning att gå på Vänsterpartiets förslag i den nya
              motionen om att minst 50 procent av svenskt bistånd borde satsas
              på kvinnor.
            </seg>
            <seg xml:id="i-49dfa5d7ab94be65-0">
              Vi vet till exempel att det på grund av kriget i Syrien finns
              många miljoner interna flyktingar, och externa flyktingar, och
              att många kvinnor och barn behöver humanitär hjälp. Där satsar
              Sverige en hel del, men inte direkt på kvinnor och barn. Därför
              finns det all anledning att se till att vårt bistånd har ett tydligt
              könsperspektiv, helt enkelt för att det ska komma till nytta för
              de mest behövande – det är kvinnor och barn.
            </seg>
          </u>
          <note type="speaker" xml:id="i-650db44fe342e5a0-0">
            Anf. 51 Statsrådet HILLEVI ENGSTRÖM (M):
          </note>
          <u who="unknown" xml:id="i-e58cdbf22466e711-9">
            <seg xml:id="i-952834244a8c38a5-0">
              Fru talman! Det är nog snarare så att det är en större satsning
              på flickor och kvinnor och barn. Vårt bistånd syftar till att
              hjälpa de mest behövande, de allra fattigaste, de allra mest förtryckta.
            </seg>
            <seg xml:id="i-44091b9fb8ce2ef3-0">
              Tittar vi till exempel på UNHCR:s insatser ser vi ett väldigt
              tydligt fokus på just barn och kvinnor. Vi vet att kvinnor när
              de har flytt från Syrien och kommit till en någorlunda fredad
              tillvaro i ett flyktingläger återigen blir utsatta för våld, hot
              och kränkningar. Därför står det på toppen av vår agenda att skydda
              flickor och kvinnor i konflikter och att hjälpa de allra mest
              behövande, som tyvärr alltför ofta, eller oftast, är just flickor
              och kvinnor och barn.
            </seg>
            <seg xml:id="i-9ca38df03e288d0d-0">
              Lärlingsutbildning för nyanlända
            </seg>
          </u>
          <note type="speaker" xml:id="i-51d16423cff2bdae-0">
            Anf. 52 CHRISTER NYLANDER (FP):
          </note>
          <u who="christer_nylander_d54edd" xml:id="i-099d90dee1880c83-0">
            <seg xml:id="i-5f3dcb531236a31b-0">
              Fru talman! Min fråga handlar om lärlingar och lärlingsutbildning.
              Den skulle kunna riktas till utbildningsministern, men jag tror
              att det är minst lika relevant att rikta den till integrationsministern.
            </seg>
            <seg xml:id="i-24d00d8f533647e0-0">
              Vi ser ju nu hur arbetsmarknaden utvecklas åt rätt håll, att
              fler människor får jobb och att arbetslösheten går ned. Samtidigt
              har vissa grupper ganska svårt att få in en fot på arbetsmarknaden.
              Det handlar om ungdomar utan gymnasieutbildning, människor som
              kommer till Sverige och andra grupper.
            </seg>
            <seg xml:id="i-c38e7e1b2d3dc588-0">
              Regeringen har gjort ganska mycket den senaste tiden för att
              underlätta lärlingsutbildningar. Det gäller inte minst på gymnasiesidan.
              Min fråga till integrationsministern är: Kan man lära sig av de
              reformerna för att underlätta för människor som kommer till Sverige
              så att de genom lärlingsutbildning kan etablera sig på svensk
              arbetsmarknad, försörja sig själva och få den självständighet
              som det innebär?
            </seg>
          </u>
          <note type="speaker" xml:id="i-bb75a69e299058bc-0">
            Anf. 53 Statsrådet ERIK ULLENHAG (FP):
          </note>
          <u who="unknown" xml:id="i-e58cdbf22466e711-10">
            <seg xml:id="i-bbff71d2bcd68905-0">
              Fru talman! Det korta svaret är ja. Vi behöver över huvud taget
              ha betydligt mer av ett jobbfokus på dem som är nyanlända i Sverige.
            </seg>
            <seg xml:id="i-77d6d1640415e6dd-0">
              Det finns två saker du saknar som nyanländ i Sverige. Den ena
              är det svenska språket. Den andra är kontakter – du känner inte
              människor. Vi har en arbetsmarknad i Sverige som i väldigt hög
              grad är uppbyggd kring att man får jobb via kontakter. Det är
              det vi försöker kompensera med integrationspolitiken och de insatser
              vi gör tidigt.
            </seg>
            <seg xml:id="i-11762c33993d7296-0">
              Det jag ser framför mig är att vi mer går mot att kombinera svenskundervisning
              för nyanlända med yrkespraktik eller arbetsplatsförlagda insatser.
              För att uttrycka det på ett mer vardagligt sätt: Det blir lättare
              att komma in i det svenska samhället och lära sig svenska språket
              om man kombinerar svenskundervisningen med att ha ett fikabord
              att gå till där man lär känna människor.
            </seg>
            <seg xml:id="i-e03ba46398c197de-0">
              Lärlingsanställningar spelar dessutom en stor roll för unga utrikes
              födda som inte har kommit in. De insatserna är särskilt viktiga
              för den gruppen. Att de inte kommer i arbete är fortfarande en
              av våra riktigt stora samhällsutmaningar.
            </seg>
          </u>
          <note type="speaker" xml:id="i-0a619901a7e34cab-0">
            Anf. 54 CHRISTER NYLANDER (FP):
          </note>
          <u who="christer_nylander_d54edd" xml:id="i-099d90dee1880c83-1">
            <seg xml:id="i-52f685da41a1c0ed-0">
              Fru talman! Tack för svaret, statsrådet! Det är som statsrådet
              säger: Att lära sig svenska på en arbetsplats innebär att man
              får ett nytt nätverk samtidigt som man lär sig språket. Det innebär
              också att man kommer in på arbetsmarknaden. Inte minst får man
              kontakt med en arbetsgivare i Sverige. När man väl har varit lärling
              får man ofta stanna kvar på samma arbetsplats. Det gäller både
              invandrare och ungdomar.
            </seg>
            <seg xml:id="i-936c5290c2b5dc70-0">
              Det är också ett bra sätt för företagare att hitta nya människor
              att rekrytera – det ska vi inte glömma bort – och att under lång
              tid lära känna en människa och se att hon eller han faktiskt kan
              bidra på ett väldigt bra sätt. Samtidigt ställer det krav på att
              vi har en fungerande validering i Sverige, men det är också i
              sig en validering av de kunskaper som de nyanlända har.
            </seg>
            <seg xml:id="i-fa0530eb785136eb-0">
              När vi diskuterar de här frågorna i denna kammare kommer det
              ofta upp krav på att endast de företag som har kollektivavtal
              ska få lov att använda sig av lärlingar. Det skulle innebära att
              framför allt små företag, inte minst hantverksföretag där vi har
              ett stort behov av nya människor i arbete, skulle stängas ute.
              Jag skulle vilja fråga integrationsministern hur det skulle påverka
              möjligheten till lärlingsanställningar för integration.
            </seg>
          </u>
          <note type="speaker" xml:id="i-e3434f5d01c53c01-0">
            Anf. 55 Statsrådet ERIK ULLENHAG (FP):
          </note>
          <u who="unknown" xml:id="i-e58cdbf22466e711-11">
            <seg xml:id="i-25261313e9ed00fa-0">
              Fru talman! Det är klart att jag ser ett behov av att vi ser
              till att få fram så många yrkespraktikplatser och lärlingsplatser
              som vi kan få fram. Då är det kontraproduktivt med den typen av
              begränsningar i systemet.
            </seg>
            <seg xml:id="i-4105751d7c644c14-0">
              Vi har under alldeles för lång tid haft en integrationspolitik
              i Sverige där man inte har utgått från vad människor kan bidra
              med och sett människor som har kommit till vårt land som väldigt
              svaga. Det försöker vi nu bryta med på punkt efter punkt.
            </seg>
            <seg xml:id="i-802a04bc83fcbe29-0">
              Utvecklingen går i rätt riktning. Vi har över 150 000 fler utrikes
              födda i jobb i dag än 2006. Är det samma sak som att samhällsproblemet
              är löst? På den frågan är svaret mycket tydligt nej. Vi har fortfarande
              stora utmaningar; vi behöver fortsätta tänka nytt. Att kunna använda
              lärlingsanställningar bredare för unga men också sänka trösklarna
              för nyanlända är nyckeln.
            </seg>
            <seg xml:id="i-c4c1a26072252c10-0">
              Det finns ingen viktigare integrationsinsats än att man får en
              egen lön att leva på och ett jobb att gå till. När man har det
              är det rätt lätt att komma in i det svenska samhället.
            </seg>
            <seg xml:id="i-1f09c975029a6a34-0">
              Vårdvalet och bristen på barnmorskor
            </seg>
          </u>
          <note type="speaker" xml:id="i-d5bb29dde15458e3-0">
            Anf. 56 INGELA NYLUND WATZ (S):
          </note>
          <u who="ingela_nylund_watz_731436" xml:id="i-0f8e6a9ebb473ea7-0">
            <seg xml:id="i-27689dbac307f6d4-0">
              Fru talman! Min fråga är till statsrådet Björklund, som företräder
              allmänpolitiken här i dag.
            </seg>
            <seg xml:id="i-265859188cde6561-0">
              Just nu pågår det en omfattande förlossningsvårdkris i Helsingforss
              läns landsting. För närvarande saknas det 80 barnmorskor i vår
              region. Oron bland blivande föräldrar är stor, och det finns risk
              att den förvärras eftersom krisen nu har spridit sig även till
              mödravårdsmottagningarna, som också drabbas av bristen på barnmorskor.
            </seg>
            <seg xml:id="i-26687a3759528813-0">
              Det betyder att läget är följande: Blivande föräldrar är oroliga
              före, inför och under förlossningen samt efter förlossningen.
            </seg>
            <seg xml:id="i-72dd4fe22238d7c4-0">
              Min fråga till statsrådet Björklund är därför: Anser statsrådet
              att vårdvalet som modell fungerar bra på områden som har brist
              på vitala resurser som till exempel personal?
            </seg>
          </u>
          <note type="speaker" xml:id="i-57bcd3713b13e9ae-0">
            Anf. 57 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-12">
            <seg xml:id="i-a3b8792781e5db43-0">
              Fru talman! Vårdvalet är viktigt. Det innebär att makten förflyttas
              från landstingspolitiker och landstingsbyråkrater till patienter,
              det vill säga till alla oss medborgare. Jag tycker att det är
              bra. Sedan är det självklart att valfriheten i verkligheten ibland
              begränsas av att det inte finns ett tillräckligt utbud på ett
              visst område.
            </seg>
            <seg xml:id="i-61c1701fe4c44282-0">
              Detta med barnmorskebristen är känt. Därför gör regeringen nu
              en rätt kraftig utbyggnad av barnmorskeutbildningen i Sverige
              och i Helsingforssregionen. Det aviserades för några dagar sedan,
              och det kommer med i vårpropositionen om någon vecka. Det tar
              ytterligare ett år innan de barnmorskorna är färdigutbildade,
              men det är en permanent utbyggnad eftersom Sverige är underförsörjt
              med barnmorskor. Det är en utbyggnad som egentligen borde ha skett
              för 15 år sedan, men vi gör den nu.
            </seg>
            <seg xml:id="i-fc33694c365a557c-0">
              Det är delvis där problemet har sin grund här i Helsingforssregionen
              – just den nyckelpersonal som behövs i förlossningsvården har
              det varit brist på. Men vi bygger nu ut de utbildningarna ganska
              kraftigt, i synnerhet här i Helsingforssområdet.
            </seg>
          </u>
          <note type="speaker" xml:id="i-33809afd02eefa97-0">
            Anf. 58 INGELA NYLUND WATZ (S):
          </note>
          <u who="ingela_nylund_watz_731436" xml:id="i-0f8e6a9ebb473ea7-1">
            <seg xml:id="i-4c0fd3b90a0a3bcb-0">
              Fru talman! Jag kan inte tolka statsrådet på annat sätt än att
              han bedömer att vårdvalet inom förlossningsvården i Helsingforss
              läns landsting fungerar bra.
            </seg>
            <seg xml:id="i-7ddce163255c5fc3-0">
              Låt mig då utveckla frågan lite. Anser statsrådet att det är
              en tillfredsställande situation att vi har ett system som innebär
              att det – trots att vi har brist på barnmorskor i till exempel
              Helsingforssregionen – är helt okej att öppna nya kliniker som
              dränerar andra kliniker på personal, vilket gör att hela vården
              får problem med bristande patientsäkerhet och med otrygghet? Ska
              jag tolka statsrådet så?
            </seg>
          </u>
          <note type="speaker" xml:id="i-9f99329eaf152b72-0">
            Anf. 59 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-13">
            <seg xml:id="i-ca4e43eed56fdad9-0">
              Fru talman! Jag sade just i mitt första svar att jag inte tycker
              att det fungerar bra. Det är därför vi bygger ut barnmorskeutbildningen
              i Helsingforssregionen.
            </seg>
            <seg xml:id="i-01b155a1e4812191-0">
              Det finns fullt av kompetenta landstingspolitiker här i Helsingforssregionen
              – Ingela Nylund Watz har själv varit en av dem – som får organisera
              exakt på vilka ställen förlossningar ska ske. Jag som utbildningsminister,
              regeringen och riksdagen ska inte ha några synpunkter på exakt
              var, på vilka sjukhus eller på vilka ställen i Helsingforss län
              de sker.
            </seg>
            <seg xml:id="i-a0a50b32c525caa6-0">
              Statens ansvar i sammanhanget är att se till att den akademiskt
              utbildade personal som behövs finns i tillräcklig omfattning.
              När det gäller barnmorskor gör den inte det. Det är därför vi
              nu bygger ut den utbildningen ganska kraftigt i det förslag som
              läggs på riksdagens bord i nästa vecka.
            </seg>
            <seg xml:id="i-9f01bb8fed76dd0b-0">
              Högskolebehörigheten i yrkesprogrammen
            </seg>
          </u>
          <note type="speaker" xml:id="i-f2e57a404fd95870-0">
            Anf. 60 THOMAS STRAND (S):
          </note>
          <u who="thomas_strand_7e1b27" xml:id="i-45cc30e664ffbee7-0">
            <seg xml:id="i-36d7b5416d29daf1-0">
              Fru talman! Jag vill ställa min fråga till utbildningsministern.
            </seg>
            <seg xml:id="i-b6c2dfbc3582df37-0">
              I måndags var jag på Finnvedens Gymnasium i Värnamo. Jag besökte
              bland annat restaurang- och livsmedelsprogrammet. Det var bekymrade
              och oroade lärare jag mötte. De ser att det är ett lågt söktryck
              på programmet. De var tydliga i sitt budskap till mig: Se till
              att den reform som regeringen införde, att tudela gymnasiet, upphör
              så att alla program ger allmän högskolebehörighet! Det skulle
              förändra situationen.
            </seg>
            <seg xml:id="i-75a8b353c3ae74c9-0">
              Därför är min fråga till utbildningsministern: Är det inte dags
              att se sanningen i vitögat? Den reform som du drev igenom var
              misslyckad och är misslyckad. Ungdomar flyr yrkesprogrammen. Är
              det inte dags att göra om och göra rätt?
            </seg>
          </u>
          <note type="speaker" xml:id="i-34763d7977fc846e-0">
            Anf. 61 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-14">
            <seg xml:id="i-9dc2495e864dc955-0">
              Fru talman! Jag tror att det vore ett mycket stort misstag att
              gå tillbaka till den gymnasieskola som skapades av Göran Persson
              och som innebar en enorm utslagning i varje årskull. En tredjedel
              av varje årskull slogs ut i den gymnasieskola som vi nu lämnar
              bakom oss.
            </seg>
            <seg xml:id="i-a592f69b2141bd9f-0">
              De hoppade av eller gick kanske färdigt men utan att bli godkända
              i slutändan. Det var för att man ställde kravet att varenda kotte
              ska bli högskolebehörig.
            </seg>
            <seg xml:id="i-54eb79eba7078fd1-0">
              Nu ser jag att ni går till val på att alla återigen ska bli högskolebehöriga
              och att den utbildningen dessutom ska bli obligatorisk. Sverige
              ska alltså bli det enda landet i hela världen som sätter upp kravet
              att hela befolkningen ska bli universitetskompetent. Inget annat
              land har tänkt den tanken.
            </seg>
            <seg xml:id="i-48708fc862772257-0">
              De länder som har låg ungdomsarbetslöshet och många sökande till
              yrkesutbildningar har i stället lärlingssystem. Så är det i Österrike,
              Tyskland, Danmark och Nederländerna. Det är den riktningen vi
              bör gå i. Alla vill inte bli akademiker. Alla kan inte bli akademiker,
              och ett samhälle fungerar inte om alla är akademiker.
            </seg>
          </u>
          <note type="speaker" xml:id="i-bed6813e117112e4-0">
            Anf. 62 THOMAS STRAND (S):
          </note>
          <u who="thomas_strand_7e1b27" xml:id="i-45cc30e664ffbee7-1">
            <seg xml:id="i-7ff9fb23840f5820-0">
              Fru talman! Det är märkligt att utbildningsministern slår dövörat
              till för verkligheten. Jag besöker många olika gymnasieskolor,
              och överallt får jag samma budskap från både lärare och elever:
              Det var en dålig reform när man tudelade gymnasiet och tog bort
              den allmänna högskolebehörigheten på yrkesprogrammen.
            </seg>
            <seg xml:id="i-14391a6eed1196f6-0">
              Nu har ni delvis backat efter massiv kritik från många håll,
              men det finns ändå en skillnad mellan de högskoleförberedande
              programmen och yrkesprogrammen. Det är den tudelningen som är
              misslyckad och leder fel, och vi ser i statistiken att elever
              lämnar yrkesprogrammen. Många skolor ser detta och är oerhört
              bekymrade för skolans framtid. Varför vill inte utbildningsministern
              se det problemet?
            </seg>
            <seg xml:id="i-a327d90b6c55686b-0">
              Vi behöver inte snacka om att alla ska bli akademiker, för både
              ministern och jag vet att det inte är så. Alla vill inte göra
              samma sak, men möjligheten måste finnas och dörrar ska vara öppna.
            </seg>
          </u>
          <note type="speaker" xml:id="i-da672e976e482c10-0">
            Anf. 63 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-15">
            <seg xml:id="i-d266d0093598ff19-0">
              Fru talman! Det är de ju, Thomas Strand. Det är fullt tillåtet
              för alla elever i svensk gymnasieskola att läsa in högskolebehörighet.
              Gör man det inte på gymnasiet är det en rättighet att göra det
              på komvux senare. Jag delar helt uppfattningen att alla dörrar
              ska vara öppna, men de måste också vara öppna för de ungdomar
              som vill gå ut i yrkeslivet utan att läsa in akademisk behörighet.
              Problemet med den skola ni skapade var att den skapade en enorm
              utslagning.
            </seg>
            <seg xml:id="i-efdc24e1937a8837-0">
              Jag tycker inte att den gymnasiereform som vi har gjort är färdig.
              Vi behöver utveckla den och gå ännu mer på lärlingsspåret. Vi
              behöver lära oss av de länder i Europa som har mer av lärlingssystem.
              Österrike har väldigt många som söker till yrkesutbildningar.
              Tyskland har det, liksom Danmark och Nederländerna. Där kräver
              man inte högskolebehörighet, men man har en yrkesutbildning i
              nära samarbete med näringslivet genom lärlingssystem. Det är den
              vägen vi bör gå i stället för att lagstifta om att alla ska bli
              akademiskt behöriga.
            </seg>
            <seg xml:id="i-5c9225d5a13f6947-0">
              Tvåårsregeln för utländska kvinnor som gift sig med svenska män
            </seg>
          </u>
          <note type="speaker" xml:id="i-37104d67a12fa601-0">
            Anf. 64 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-a61a934bb628f8f5-0">
            <seg xml:id="i-80eadf2092354e36-0">
              Fru talman! Jag tror att integrationsminister Erik Ullenhag kan
              svara på denna fråga.
            </seg>
            <seg xml:id="i-b58c29960a19d065-0">
              I landshövding Eva Erikssons utredning Kvinnor och barn i rättens
              gränsland lyfts en väldigt utsatt grupp fram, nämligen utländska
              kvinnor som förts in i Sverige av svenska män genom personlig
              anknytning och fått tillfälligt uppehållstillstånd. Enligt utredningen
              utsätts en mycket omfattande del av dem för våld och kränkningar,
              och kvinnan ges ingen möjlighet att lämna mannen utan att bli
              utvisad från Sverige. Vad anser ministern att vi kan göra för
              att synliggöra och hjälpa dessa kvinnor?
            </seg>
          </u>
          <note type="speaker" xml:id="i-4b851f1722c6fc75-0">
            Anf. 65 Statsrådet ERIK ULLENHAG (FP):
          </note>
          <u who="unknown" xml:id="i-e58cdbf22466e711-16">
            <seg xml:id="i-fef88bf9cb7a61f9-0">
              Fru talman! Det är precis som frågeställaren säger: Det finns
              en grupp kvinnor som kommer till Sverige, har gift sig med någon
              här och sedan hamnar i en misshandelssituation där den som utnyttjar
              dem är medveten om att de har svårt att gå till polisen eller
              myndigheter eftersom de bara får stanna så länge de fortfarande
              är gifta.
            </seg>
            <seg xml:id="i-6b821a90c0500922-0">
              Det finns ett antal förslag i Eva Erikssons utredning. Flera
              av dem är under genomförande. Vi följer frågan noggrant. Det finns
              en diskussion om huruvida man ska avskaffa den så kallade tvåårsregeln.
              Nackdelen med att avskaffa den är att det skulle bli mycket svårare
              för anhöriga att invandra över huvud taget. Då skulle det ta mycket
              längre tid för familjer att återförenas.
            </seg>
            <seg xml:id="i-b7b7a16f8c01caa2-0">
              Vi har valt att gå vidare på ett antal andra punkter, och vi
              följer frågan noga. Det finns dessutom en möjlighet om man vittnar
              och någon blir dömd att få stanna även om man inte har varit i
              en relation under två års tid.
            </seg>
          </u>
          <note type="speaker" xml:id="i-8a5bd3417011f934-0">
            Anf. 66 KARIN ÖSTRING BERGMAN (C):
          </note>
          <u who="ulf_berg_15a2cc" xml:id="i-a61a934bb628f8f5-1">
            <seg xml:id="i-39cfb8964e98daa1-0">
              Fru talman! Den andra sidan av frågan är männen. I utredningen
              går det att läsa att vissa svenska män sätter i system att föra
              hit en kvinna, utsätta henne för våld och övergrepp och sedan
              bryta relationen innan de två åren har gått och kvinnan alltså
              inte ännu har rätt att ompröva sitt uppehållstillstånd, för att
              sedan ta hit en ny kvinna. Vad anser ministern att vi kan göra
              för att stoppa dessa män, som för hit kvinnor på andra grunder
              än kärlek?
            </seg>
          </u>
          <note type="speaker" xml:id="i-0bf8f977b65b5f1d-0">
            Anf. 67 Statsrådet ERIK ULLENHAG (FP):
          </note>
          <u who="unknown" xml:id="i-e58cdbf22466e711-17">
            <seg xml:id="i-691d33e641696974-0">
              Fru talman! Till att börja med ska vi ha ett rättsväsen som fungerar,
              så att de faktiskt blir dömda. Det övergrepp man utsätter en person
              för när man slår, misshandlar, sexuellt utnyttjar och ibland systematiskt
              våldtar någon som är fånge i sitt eget hem, ska bestraffas. Då
              behöver vi ett rättsväsen som fungerar.
            </seg>
            <seg xml:id="i-58e8625e299f9cb9-0">
              Genom Beatrice Ask och regeringen har vi ökat kunskapen om sexualbrott.
              Vi har också sett över ett antal straffsatser. Jag tycker att
              vi hela tiden behöver följa utvecklingen. Det viktigaste är att
              samhället reagerar, i synnerhet på grova brott.
            </seg>
            <seg xml:id="i-b8f867713f99a2ba-0">
              Som steg 2 är jag inte främmande för att vi behöver hitta system
              för att förbättra informationen till de kvinnor det faktiskt berör.
              Om detta händer gång efter annan, är det då inte rimligt att den
              som är på väg till Sverige ska kunna få information om vem de
              är på väg till? Det är frågor som ligger under Beatrice Ask och
              Maria Arnholm, men jag tar med mig dem i regeringens fortsatta
              arbete och tackar för frågan.
            </seg>
            <seg xml:id="i-6c7c704ece8edc09-0">
              Kreditvärdigheten efter anstånd med skatteinbetalning
            </seg>
          </u>
          <note type="speaker" xml:id="i-12767719068581b0-0">
            Anf. 68 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-7b54acffbcc68140-0">
            <seg xml:id="i-c1cb75139a37c42d-0">
              Fru talman! Jag vänder mig till statsrådet Peter Norman.
            </seg>
            <seg xml:id="i-b8c997030cfb7327-0">
              Jag har fått ett brev, och jag tänkte läsa upp lite av innehållet
              i det. Bakgrunden är att en företagare på vårkanten hade fått
              en beställning på tre hus av en kund. De skulle levereras förra
              året i maj, juni och juli. Kunden ville inte eller kunde inte
              betala. Företaget hade bundit mycket kapital i form av personal-
              och materialkostnader. Företagaren kontaktade då Skatteverket
              och berättade om sin situation och bad muntligen om anstånd med
              skatteinbetalningen. Det gjordes en överenskommelse. Man var överens
              om att företaget skulle betala in pengar nästa månad och slutligen
              månaden därpå, alltså i två omgångar.
            </seg>
            <seg xml:id="i-229d7f7119755789-0">
              Företagaren trodde då att allt var frid och fröjd, ända tills
              det visade sig att han fick en försämrad kreditvärdighet hos sina
              leverantörer. Han trodde att han hade gjort en överenskommelse
              med Skatteverket, men den fungerade inte. Hur kan det komma sig?
            </seg>
          </u>
          <note type="speaker" xml:id="i-e8d81a8d905e5257-0">
            Anf. 69 Statsrådet PETER NORMAN (M):
          </note>
          <u who="unknown" xml:id="i-e58cdbf22466e711-18">
            <seg xml:id="i-a14c82d6f879e662-0">
              Fru talman! Jag måste uppriktigt sagt säga att jag inte är säker
              på att jag förstod frågan. Dessutom kan jag berätta att skatteärenden
              lyder under statsrådet Borg.
            </seg>
            <seg xml:id="i-4828de651ba31c30-0">
              Jag vore tacksam om jag kunde få en mer utförlig fråga. Jag förstod
              inte riktigt frågeställningen.
            </seg>
          </u>
          <note type="speaker" xml:id="i-90a6be6d398be45c-0">
            Anf. 70 KRISTER ÖRNFJÄDER (S):
          </note>
          <u who="krister_ornfjader_dc6a8a" xml:id="i-7b54acffbcc68140-1">
            <seg xml:id="i-9c552629dbe6ab5e-0">
              Fru talman! Frågan handlar om att man gör en överenskommelse
              som sedan inte fungerar. I den fortsatta handläggningen går man
              nämligen ut med att företagaren har en skatteskuld. Det innebär
              att budskapet till leverantörerna är att företagaren inte är kreditvärdig.
              Det innebär att de tar ut en högre avgift, så att företagaren
              får en högre kostnad. Det innebär också problem med försäkringsbolag
              därför att företagaren har en anmärkning.
            </seg>
            <seg xml:id="i-8a46bf4ae1eba061-0">
              Problemet i sig självt är att man tror att man har gjort en överenskommelse,
              men systemet fortsätter att hävda att man har en obetald skatteskuld.
              Om jag som privatperson ringer till Skattemyndigheten och begär
              uppskov i två veckor är det inga problem. Det antecknas, och sedan
              går det in i systemet. Men i det här fallet går det inte in i
              systemet.
            </seg>
          </u>
          <note type="speaker" xml:id="i-45ad7dbe1a1fd6dd-0">
            Anf. 71 Statsrådet PETER NORMAN (M):
          </note>
          <u who="unknown" xml:id="i-e58cdbf22466e711-19">
            <seg xml:id="i-5ce950521984d822-0">
              Fru talman! Jag vet fortfarande inte om jag riktigt förstår frågan.
              Om jag ska gissa handlar det om att banken i fråga gjorde en annan
              kreditbedömning av företagaren efter att han fick en uppgörelse
              med Skatteverket. Då är frågan om det finns skäl för det allmänna
              eller oss politiker att lägga sig i bankernas riskbedömning. I
              allmänhet gör det inte det.
            </seg>
            <seg xml:id="i-0c441c5e7b972cff-0">
              Banken måste naturligtvis själv bestämma vilken riskbedömning
              man gör och vilka kreditmöjligheter en företagare har. Dess bättre
              har vi i det här flera banker att gå till, så om man får nej hos
              en bank kanske man kan få bättre svar hos en annan bank. Vi har
              fyra stora fungerande banker och ett antal fristående sparbanker,
              så jag får hoppas att företagaren kan använda sin konsumentmakt
              till att gå till andra banker.
            </seg>
            <seg xml:id="i-54787f6385b6995c-0">
              Elever i behov av särskilt stöd
            </seg>
          </u>
          <note type="speaker" xml:id="i-b37f5fcbb9452197-0">
            Anf. 72 AGNETA LUTTROPP (MP):
          </note>
          <u who="agneta_luttropp_d343aa" xml:id="i-e47262b0cdb51097-4">
            <seg xml:id="i-05c09315edc14c36-0">
              Fru talman! Min fråga är också till utbildningsministern. Den
              handlar om tilläggsbeloppet för elever i – inte med – behov av
              särskilt stöd. Enligt en dom i Högsta förvaltningsdomstolen 2012
              – det var alltså inte ett politiskt beslut – ska det inte ges
              i undervisningssituationer. Skolan består ju till stor del av
              just undervisning.
            </seg>
            <seg xml:id="i-3f8d39d2bec36025-0">
              Frågan ställdes tidigare. Då svarade ministern helt självklart
              att ministern inte ville föregripa den utredning som då fanns
              och som bland annat skulle titta på tilläggsbeloppet i form av
              lagförändringar. Nu finns propositionen här, och det står ingenting
              om tilläggsbeloppet. Tänker skolministern agera på något sätt?
            </seg>
          </u>
          <note type="speaker" xml:id="i-319acf0ce0be46ab-0">
            Anf. 73 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-20">
            <seg xml:id="i-d7610a2135c09c20-0">
              Fru talman! Ja, vi tittar på den frågan med anledning av domen,
              som delvis kom som en överraskning för alla, även för regeringen.
              Det är dock en målkonflikt, ska sägas. Men jag tycker att det
              är problematiskt. Jag antar att frågeställaren också tycker det
              – det är därför frågan ställs.
            </seg>
            <seg xml:id="i-b16d54e675b7a352-0">
              Vi tittar på frågan och ska återkomma till riksdagen när vi har
              tagit ställning.
            </seg>
          </u>
          <note type="speaker" xml:id="i-f5824a379496ee28-0">
            Anf. 74 AGNETA LUTTROPP (MP):
          </note>
          <u who="agneta_luttropp_d343aa" xml:id="i-e47262b0cdb51097-5">
            <seg xml:id="i-b5cadab2db3181d8-0">
              Fru talman! Tack för svaret, ministern! Jag tycker att det låter
              bra. För mig är problemet att det blir en krock mellan skollagen,
              som ger elever i behov av särskilt stöd just rätten till stöd,
              och domen, som på ett sätt tar bort det stödet. Det är den krocken
              som bekymrar mig.
            </seg>
          </u>
          <note type="speaker" xml:id="i-54182c9f874271b6-0">
            Anf. 75 Utbildningsminister JAN BJÖRKLUND (FP):
          </note>
          <u who="unknown" xml:id="i-e58cdbf22466e711-21">
            <seg xml:id="i-b2b17675a75b3339-0">
              Fru talman! Den bekymrar mig också.
            </seg>
            <seg xml:id="i-8544e75b6ac4eba4-0">
              En svensk livsmedelsstrategi
            </seg>
          </u>
          <note type="speaker" xml:id="i-f8cce480ae0073f7-0">
            Anf. 76 ANDERS ANDERSSON (KD):
          </note>
          <u who="anders_andersson_62a6e6" xml:id="i-67eda783ce7186dd-0">
            <seg xml:id="i-d8c79c25ea6902e9-0">
              Fru talman! Jag har en fråga till lantbruksminister Eskil Erlandsson.
              Vi vet att de gröna näringarna är basen och grunden för en levande
              landsbygd. Många tar det för givet. Nu när det våras ser man fram
              emot de gröna ängarna och de vackra hagarna. Och kultur- och naturlandskapet
              uppskattas av oss alla. Vi vet att besöksnäringen växer också
              på landsbygden.
            </seg>
            <seg xml:id="i-d94f8c31b635a9d9-0">
              Men grunden och förutsättningen för gröna ängar och öppna hagar
              är faktiskt att det finns en matproduktion, en livsmedelsproduktion.
              Livsmedelsproduktionen är lite grann av grunden för ett aktivt
              jordbruk. Det är därför min fråga riktar sig till lantbruksministern.
            </seg>
            <seg xml:id="i-f86f8333ee665e3a-0">
              Vi har en diskussion – många bönder för den med mig – kring om
              det inte behövs en svensk livsmedelsstrategi som lyfter upp kvaliteten
              i det svenska jordbruket men också ger grunden för en strategi
              där vi kan behålla den levande landsbygden och de öppna hagarna.
            </seg>
          </u>
          <note type="speaker" xml:id="i-6dd5317fb4fa05c7-0">
            Anf. 77 Landsbygdsminister ESKIL ERLANDSSON (C):
          </note>
          <u who="unknown" xml:id="i-e58cdbf22466e711-22">
            <seg xml:id="i-4345179e08a3a0ba-0">
              Fru talman! Tack för frågeställningen, Anders Andersson! Jag
              instämmer i påståendet att vi bör och ska producera mer mat i
              vårt land, apropå att vi i dag har en förhållandevis stor import
              av vissa produkter som är möjliga att producera under goda förutsättningar
              och villkor i vårt land. Den här produktionen ger oss dessutom
              jobb. Svaret på den direkta frågan är: Ja, regeringen förbereder
              en sådan genom den konkurrenskraftsutredning som tillsattes för
              ungefär ett år sedan.
            </seg>
          </u>
          <note type="speaker" xml:id="i-63913c334502852c-0">
            Anf. 78 ANDERS ANDERSSON (KD):
          </note>
          <u who="anders_andersson_62a6e6" xml:id="i-67eda783ce7186dd-1">
            <seg xml:id="i-28788045d8b355ec-0">
              Fru talman! Jag tackar för beskedet. Jag vet att landsbygdsprogrammet
              också har gett signaler som öppnar för en levande landsbygd och
              insatser.
            </seg>
            <seg xml:id="i-260b456a65bb799f-0">
              Anledningen till att jag har fokus på detta är att jag träffar
              många bönder som redovisar sin vardag. Och vi är många i vårt
              land som tar del av glädjen i att kunna turista i, besöka och
              se ett aktivt landskap som växer fram. Men grunden för att vi
              ska kunna göra detta är ständigt att vi har en matproduktion och
              att det finns ett jordbruk som kan producera livsmedel till oss.
            </seg>
            <seg xml:id="i-0d660b155833a9fb-0">
              Det gäller därför, tror jag, att vara tydlig med att en svensk
              strategi när det gäller livsmedel skulle vara viktig för att just
              markera skillnaden i konkurrenskraft gentemot andra länder som
              importerar varor, som inte har samma kvalitet när det gäller djurhållning
              och som inte heller har samma skydd när det gäller livsmedelsproduktionen,
              grönsaker och annat. Det är därför som jag välkomnar och hoppas
              att vi kan se fram emot en svensk livsmedelsstrategi för landsbygdens
              utveckling men också för konsumenternas glädje.
            </seg>
          </u>
          <note type="speaker" xml:id="i-bdd9e18c484379a3-0">
            Anf. 79 Landsbygdsminister ESKIL ERLANDSSON (C):
          </note>
          <u who="unknown" xml:id="i-e58cdbf22466e711-23">
            <seg xml:id="i-753cf0ff47c1fee9-0">
              Fru talman! Tack ännu en gång för frågeställningen, Anders Andersson!
              Det är en angelägen frågeställning. Det är ett av skälen till
              att vi har hanterat de stödsystem som nu är aktuella, nämligen
              gårdsstödet och landsbygdsprogrammet, på det sätt som vi har gjort.
              Vi har skött de fördelningar som där är möjliga och gjort de val
              som där är möjliga. Det handlar nämligen om att se till att få
              fram en större och mer omfattande svensk matproduktion, för det
              ger oss jobb. Men det ger också ett underlag, precis som frågeställaren
              säger, för annan verksamhet på svensk landsbygd, till exempel
              turistverksamhet. Det är ju få människor som vill turista i ett
              land som bara är täckt av skog, exempelvis.
            </seg>
            <seg xml:id="i-3140fb9bdf346702-0">
              Bostäder för äldre på avfolkningsorter
            </seg>
          </u>
          <note type="speaker" xml:id="i-3f4986a6f54a2fc3-0">
            Anf. 80 BERIT HÖGMAN (S):
          </note>
          <u who="berit_hogman_28748f" xml:id="i-850806e5da21b8fb-0">
            <seg xml:id="i-772ead4d1928e364-0">
              Fru talman! Min fråga går också till landsbygdsminister Erlandsson.
              Om livsmedelsproduktion är en förutsättning för att bo på landsbygden
              är väl ändamålsenliga bostäder en annan förutsättning.
            </seg>
            <seg xml:id="i-8e97eb912aa7fc27-0">
              För ungefär en månad sedan kom Riksrevisionen med en rapport
              där man granskar bostäder för äldre på avfolkningsorter. Riksrevisionen
              konstaterar där att regeringen inte ger kommunerna de förutsättningar
              som faktiskt krävs för att kommunerna ska kunna leva upp till
              målen i bostadsförsörjningslagen. Hälften av de kommuner som svarade
              på den här enkäten sade att de inte klarar av att möta de äldres
              efterfrågan på ändamålsenliga bostäder.
            </seg>
            <seg xml:id="i-2660fac7c2570754-0">
              Som landsbygdsminister har Eskil Erlandsson ett genuint intresse
              av att människor ska leva och bo. Då är bostaden central. Min
              fråga blir: Vilka initiativ tänker ministern ta i den här frågan?
            </seg>
          </u>
          <note type="speaker" xml:id="i-32d61c94941a2c1f-0">
            Anf. 81 Landsbygdsminister ESKIL ERLANDSSON (C):
          </note>
          <u who="unknown" xml:id="i-e58cdbf22466e711-24">
            <seg xml:id="i-f690e93f67b74128-0">
              Fru talman! På mitt departement tas det ett antal initiativ på
              området, dock ej vad gäller bostäder, eftersom arbetet i regeringen
              är så fördelat att det sköts av ett annat departement. Men vi
              har mer eller mindre dagliga kontakter med varandra.
            </seg>
            <seg xml:id="i-451ede52167c1316-0">
              Då kan jag meddela, vilket är känt för kammaren, att vi under
              senare tid har gjort ett antal ändringar i förordningar som till
              exempel gäller förenklade byggregler, så att det blir billigare
              att få fram de bostäder som behövs för äldre men också för den
              som är yrkesverksam eller till och med ung i vårt samhälle. Det
              handlar om att vi ska få nya bostäder i vårt samhälle.
            </seg>
            <seg xml:id="i-ac06208533aeff5e-0">
              Dessutom känner kammaren väl till att vi sedan några år tillbaka
              återigen har ett system där staten kan gå in tillsammans med kommunen
              för att täcka de lån som det är brukligt att ta när man bygger
              en bostad. Det är ett system som inte fanns under ett antal år
              och som Socialdemokraterna faktiskt avskaffade under sin regeringsperiod.
              Dessförinnan fanns det under en mycket lång tidsperiod, och det
              möjliggjorde ett bostadsbyggande i alla delar av landet.
            </seg>
          </u>
          <note type="speaker" xml:id="i-277983f2b4bc2df6-0">
            Anf. 82 BERIT HÖGMAN (S):
          </note>
          <u who="berit_hogman_28748f" xml:id="i-850806e5da21b8fb-1">
            <seg xml:id="i-5ef54c6268fd9548-0">
              Fru talman! Nu kanske inte lösningen för de äldre är att bo i
              små Attefallskojor. Lösningen är nog det som redan har påbörjats,
              nämligen byggandet av trygghetsbostäder för äldre. Det är precis
              det som de små kommunerna inte klarar av, eftersom regeringen
              har satt för höga krav på vad som ska till för att man ska få
              ett sådant investeringsstöd.
            </seg>
            <seg xml:id="i-5405cbee6a2f85ea-0">
              Det är klart att det förhindrar en rörlighet på bostadsmarknaden
              som gör att yngre generationer kommer åt hus eller gårdar, eller
              gör att det sker en onödig urbanisering för att människor inte
              hittar en ändamålsenlig bostad så att de kan bo kvar på landsbygden.
            </seg>
            <seg xml:id="i-ff3a60d678a29797-0">
              Mitt råd till ministern är att han ska säga precis som Erik Ullenhag
              tidigare sade: Jag lovar att ta med det till mina kolleger. Det
              tycker jag att också landsbygdsministern ska göra i den här frågan.
            </seg>
          </u>
          <note type="speaker" xml:id="i-600f6f3d3e223bb8-0">
            Anf. 83 Landsbygdsminister ESKIL ERLANDSSON (C):
          </note>
          <u who="unknown" xml:id="i-e58cdbf22466e711-25">
            <seg xml:id="i-79b4edf5a42c9c14-0">
              Fru talman! Ja, det gör jag jättegärna, för jag instämmer i problematiken.
              Det är skälet till att vi rent allmänt regelförenklar så att det
              blir rimligare kostnadsmässigt – man kortar ned tidsintervaller
              och så vidare – att bygga bostäder för både äldre och yngre i
              alla delar av vårt land. Bostaden är ju en förutsättning för att
              man ska bo bra på olika orter.
            </seg>
            <seg xml:id="i-4894a0a764868112-0">
              Men det är också så att vi har infört ett system, vilket jag
              nämnde i mitt tidigare inlägg, som återigen innebär att staten
              tillsammans med en kommun kan gå in och stödja den finansiering
              som många gånger är nödvändig för att en bostad ska komma till.
            </seg>
            <seg xml:id="i-8456e525f7fd5978-0">
              Men jag tar jättegärna med mig frågeställningen – för den är
              viktig – till min kollega Stefan Attefall, som sköter det här
              i regeringsarbetet.
            </seg>
            <seg xml:id="i-55e34724814e37d5-0">
              Sveriges stöd till demokratiska krafter i Ukraina
            </seg>
          </u>
          <note type="speaker" xml:id="i-50102379a5ed8f34-0">
            Anf. 84 CHRISTIAN HOLM (M):
          </note>
          <u who="christian_holm_732a6f" xml:id="i-1bbd351f4001892f-0">
            <seg xml:id="i-1e1f8ee19aa278f6-0">
              Fru talman! Min fråga är riktad till biståndsminister Hillevi
              Engström.
            </seg>
            <seg xml:id="i-bae056094bcb6a55-0">
              Som biståndsministern sade i ett tidigare inlägg var hon under
              veckan i Ukraina. Det är ett land som under senare år har haft
              ganska turbulenta år med orange revolution och demokratisering
              och sedan en återgång till auktoritärt styre och odemokrati. Nu
              har vi sett början på något som kanske kan bli bra, genom att
              man har avsatt en odemokratisk regering och andra har tagit över
              och att det nu ska ske val.
            </seg>
            <seg xml:id="i-11b5982112066009-0">
              Allt det är gott och kan bana väg för en demokratisk utveckling
              men också en ekonomisk utveckling. Samtidigt ser vi den ryska
              aggressionen och den invasion av Krim som genomfördes, som sedermera
              ledde till att den delen annekterades. Vi följer debatten med
              spänning.
            </seg>
            <seg xml:id="i-eda4b09ff2890c11-0">
              Vad kan Sverige göra, och vad avser Sveriges biståndsminister
              att göra vad gäller stöd till demokratiska krafter i Ukraina?
              Vad kan vi göra för att förhindra korruptionen, och hur kan vi
              stärka samhällsinstitutionerna, så att vi banar väg för såväl
              demokratisk som ekonomisk utveckling i Ukraina?
            </seg>
          </u>
          <note type="speaker" xml:id="i-5eb69c6bfa048a77-0">
            Anf. 85 Statsrådet HILLEVI ENGSTRÖM (M):
          </note>
          <u who="unknown" xml:id="i-e58cdbf22466e711-26">
            <seg xml:id="i-998c151306349760-0">
              Fru talman! Tack, Christian Holm, för en viktig fråga!
            </seg>
            <seg xml:id="i-f8dc3c0418c21218-0">
              Vi har inom EU ett vänskapligt grannförhållande till Ukraina.
              Ukraina tillhör Europa. Det är med stor oro man kan följa den
              utveckling som har skett.
            </seg>
            <seg xml:id="i-bbeb8d7e5725d61e-0">
              När det gäller biståndet: Vi har varit i Ukraina sedan 1995.
              Regeringen har precis antagit en ny strategi i fråga om Ukraina.
              Den innebär betydande stöd ekonomiskt på tre olika områden, bland
              annat ett närmande till EU och Europa förstås, med mer av marknadsekonomi,
              mer korruptionsbekämpning, bättre företagsvillkor, mer miljösatsningar
              och klimatbidrag som gör att ukrainarna kan spara energi – de
              förbrukar i dag tre gånger så mycket energi som den normala europén
              – samt stöd till mänskliga rättigheter, inte minst kvinnoorganisationer,
              hbt-personer och utsatta grupper i Ukraina.
            </seg>
            <seg xml:id="i-bd91bacad170535c-0">
              Jag får fortsätta med några ytterligare punkter i mitt andra
              inlägg.
            </seg>
          </u>
          <note type="speaker" xml:id="i-d16e02ee2fa947ea-0">
            Anf. 86 CHRISTIAN HOLM (M):
          </note>
          <u who="christian_holm_732a6f" xml:id="i-1bbd351f4001892f-1">
            <seg xml:id="i-911e84873cf301cf-0">
              Fru talman! Tack, statsrådet, för svaret! Det är bra.
            </seg>
            <seg xml:id="i-93edf1a65bea62d5-0">
              Utvecklingen i Ukraina är mycket beroende av vad som händer och
              sker i det stora grannlandet Ryssland som också brottas med en
              rad problem, inte minst kring demokrati och mänskliga rättigheter,
              där man har Putin som blir alltmer auktoritär och hans regim som
              fortsatt förtrycker, hotar, terroriserar och fängslar oppositionella,
              journalister, hbtq-personer och så vidare.
            </seg>
            <seg xml:id="i-1a9b2c453c0dafde-0">
              Internationella riktlinjer och regelverk medger inte att vi använder
              svenskt bistånd i Ryssland, utifrån att landet är på en sådan
              ekonomisk nivå att man inte behöver göra det, vilket är fullt
              rimligt. Däremot blir problematiken att vi då inte heller har
              möjlighet att i ett auktoritärt, odemokratiskt land som Ryssland
              vara med och arbeta med biståndsmedel för att stödja journalister,
              oppositionella och alla de demokratiska krafter som finns.
            </seg>
            <seg xml:id="i-9f6619785eb1331a-0">
              Hur kan Sverige – som så tydligt prioriterar mänskliga rättigheter,
              demokrati, kvinnors och barns rättigheter och så vidare – vara
              med och bidra till att motverka de mörka krafter som stöds av
              den ryska regeringen, och hur kan vi påverka och stödja de demokratiska
              krafter som finns i landet?
            </seg>
          </u>
          <note type="speaker" xml:id="i-a3237da50199277f-0">
            Anf. 87 Statsrådet HILLEVI ENGSTRÖM (M):
          </note>
          <u who="unknown" xml:id="i-e58cdbf22466e711-27">
            <seg xml:id="i-8f48f143e5feb142-0">
              Fru talman! Det Christian Holm påstår är riktigt – att det är
              en otäck utveckling som vi ser i vårt östliga partnerskap. Det
              Ryssland har gjort sig skyldigt till är väl det minst goda grannskap
              man kan tänka sig, nämligen att annektera ett demokratiskt land.
              Vi har mycket starkt fördömt det och anser fortfarande att Krim
              är en del av Ukraina.
            </seg>
            <seg xml:id="i-c18978de35b41728-0">
              Det vi kan göra och faktiskt gör när det gäller Ryssland är inte
              att ge stöd från biståndsbudgeten, eftersom Ryssland är ett medelinkomstland.
              Däremot kan vi från utgiftsområde 5 ge stöd till just det som
              Christian Holm efterfrågar, det vill säga demokratiska organisationer,
              oppositionella och journalister. Speciellt i samband med Putins
              mycket aggressiva antihomolagar har vi stöttat aktivister i Ryssland
              och tänker fortsätta med det. Det är en viktig del att stödja
              människorna i Ryssland och se till att vi också kan förbättra
              förhållandena i Ukraina, som jag inledde med.
            </seg>
            <seg xml:id="i-25f7ef605feb37b7-0">
              Etableringslotsarna
            </seg>
          </u>
          <note type="speaker" xml:id="i-6a2e64af5f9d903d-0">
            Anf. 88 KERSTIN NILSSON (S):
          </note>
          <u who="kerstin_nilsson_b0911d" xml:id="i-cbca2ee7dab49305-0">
            <seg xml:id="i-4a5e8aa653902728-0">
              Fru talman! Min fråga går till statsrådet Ullenhag. Hur tycker
              statsrådet att det har fungerat och fungerar med etableringslotsarna?
            </seg>
          </u>
          <note type="speaker" xml:id="i-1dae5212bfa57bf9-0">
            Anf. 89 Statsrådet ERIK ULLENHAG (FP):
          </note>
          <u who="unknown" next="cont" xml:id="i-63e61d949973e027-0"/>
          <note xml:id="i-9953a7e37cd93728-0">
            Fru talman! Tack, Kerstin Nilsson, för frågan!
          </note>
          <u who="unknown" prev="cont" xml:id="i-0b238be851392e36-0">
            <seg xml:id="i-9e6294d1c89bafef-0">
              Etableringslotsarna är en del av den omläggning vi gör av integrationspolitiken.
              Vi har flyttat ansvar från kommunernas socialkontor till Arbetsförmedlingen
              för att få ett tydligare jobbfokus. Till det kan en nyanländ välja
              en etableringslots.
            </seg>
            <seg xml:id="i-5b5beac543ade5f1-0">
              En oro som fanns till en början var att det inte skulle finnas
              etableringslotsar över hela landet. Men det gör det. Nästan alla
              nyanlända väljer en etableringslots. Nästan alla nyanlända är
              också relativt nöjda med sin etableringslots.
            </seg>
            <seg xml:id="i-03f69ff9b042c1cf-0">
              Det intressanta att mäta är om det nya systemet fungerar bättre
              eller sämre än det gamla vad gäller starten i Sverige. Där ser
              vi att man ligger närmare arbetsmarknaden och att vi når bättre
              resultat med hela reformen.
            </seg>
            <seg xml:id="i-db4a9e1d29f41c75-0">
              När det sedan gäller konkreta etableringslotsar finns det uppgifter
              i medierna och även uppgifter som når mig om att alla etableringslotsar
              inte sköter sig. Där vill jag vara mycket tydlig: Det ska inte
              förekomma fusk i systemet. Arbetsförmedlingen ser nu över sin
              upphandling. Inom Regeringskansliet och på mitt departement tittar
              vi över vad vi kan göra ytterligare för att skärpa regelverket.
            </seg>
          </u>
          <note type="speaker" xml:id="i-a58834aa6ff52d28-0">
            Anf. 90 KERSTIN NILSSON (S):
          </note>
          <u who="kerstin_nilsson_b0911d" xml:id="i-cbca2ee7dab49305-1">
            <seg xml:id="i-b56c6c3aa2071332-0">
              Fru talman! Är det då statsrådets uppfattning att systemet med
              externa etableringslotsar är det bästa alternativet?
            </seg>
          </u>
          <note type="speaker" xml:id="i-ea834f480c8e49d8-0">
            Anf. 91 Statsrådet ERIK ULLENHAG (FP):
          </note>
          <u who="unknown" xml:id="i-e58cdbf22466e711-28">
            <seg xml:id="i-731464bd692d8f9f-0">
              Fru talman! Etableringslotsar är en del av de insatser som vi
              gör när människor kommer till Sverige. Som en komplettering med
              att få hjälp att hitta rätt i samhället fungerar det ofta relativt
              bra. Men det varierar.
            </seg>
            <seg xml:id="i-ed11edc751eb3400-0">
              Jag tycker att det är utmärkt att Läkarförbundet finns som etableringslotsar.
              Kommer jag till exempel med en läkarutbildning från ett annat
              land kan jag – utöver Arbetsförmedlingens stöd – ta hjälp av Läkarförbundet,
              som lotsar mig rätt.
            </seg>
            <seg xml:id="i-39784f03f4e73af4-0">
              Jag tycker att det är spännande att organisationer som Röda Korset
              har prövat att vara etableringslotsar. Där ger man de nätverk
              som människor saknar.
            </seg>
            <seg xml:id="i-a3c3c814fe1605ff-0">
              Det jag tror att frågeställaren är ute efter är att det finns
              ett antal etableringslotsar som har använt sig av marknadsföring
              som kan ifrågasättas och att det finns ett antal etableringslotsar
              som inte har hållit kvaliteten.
            </seg>
            <seg xml:id="i-55d799cea0beb14b-0">
              Där finns det ett regelverk som innebär att man ska dra in tillstånden.
              Just nu ser Arbetsförmedlingen över hela systemet med etableringslotsar
              när det gäller kontrollen. Det välkomnar jag. Däremot tror jag
              att vi behöver ha kompletterande aktörer vid sidan av Arbetsförmedlingen.
              Vi behöver fler personer som hjälper en nyanländ människa in i
              det svenska samhället för att snabbt få jobb och lära sig svenska
              språket.
            </seg>
            <seg xml:id="i-b223b9aa2f207f75-0">
              Regler som missgynnar svenska yrkesfiskare
            </seg>
          </u>
          <note type="speaker" xml:id="i-9f795749a1529cdb-0">
            Anf. 92 PETER JEPPSSON (S):
          </note>
          <u who="peter_jeppsson_5900ec" next="cont" xml:id="i-119a99a805946a08-0"/>
          <note xml:id="i-68adfd0d3ebf2c73-0">
            Fru talman! Jag ställde den 21 mars en fråga till landsbygdsminister
            Eskil Erlandsson om ensidigt missgynnande fiskeregler.
          </note>
          <u who="peter_jeppsson_5900ec" prev="cont" xml:id="i-f41dab3ac29f7708-0">
            <seg xml:id="i-a32cd5f5a589a5c5-0">
              Vi har i Sverige ett mer ingripande och försvårande regelverk
              för svenska fiskare än man exempelvis har i Danmark och andra
              EU-länder, trots att yrkesfiskarna bedriver verksamhet i samma
              områden och fångar samma arter.
            </seg>
            <seg xml:id="i-c6256716be7f50c9-0">
              Jag frågade ministern om det är ministerns mening att svenska
              företag ska diskrimineras på det sätt som min fråga berörde avseende
              det svenska ensidiga förbudet mot laxfiske med drivlina och krok.
            </seg>
            <seg xml:id="i-46bfca9f99f56a96-0">
              Fru talman! I går fick jag svaret. Landsbygdsministern skriver:
              Det rör sig dock ingalunda om ett ensidigt svenskt förbud för
              krokfiske utan motsvarande regler har införts också av Finland.
              Men ministern berör inte övriga länder.
            </seg>
            <seg xml:id="i-58e49640e89be322-0">
              Till saken hör beträffande det finska förbudet att det inte var
              så många som fiskade med krok och lina, och det är fortfarande
              tillåtet i Bottniska viken.
            </seg>
            <seg xml:id="i-579f41027923dc48-0">
              Min fråga kvarstår: Är det här rimligt?
            </seg>
          </u>
          <note type="speaker" xml:id="i-d079943d80327051-0">
            Anf. 93 Landsbygdsminister ESKIL ERLANDSSON (C):
          </note>
          <u who="unknown" xml:id="i-e58cdbf22466e711-29"/>
          <note xml:id="i-e90c5d3f7ca1c72b-0">
            Fru talman! Förlåt, vad var frågan?
          </note>
          <note type="speaker" xml:id="i-fd50cf36cfc27004-0">
            (PETER JEPPSSON (S):
          </note>
          <u who="peter_jeppsson_5900ec" xml:id="i-809bd88a5315cf29-0">
            <seg xml:id="i-48cda1eb647aa2ec-0">
              Om det är rimligt och acceptabelt att vi diskriminerar svenska
              fiskare på det här sättet.)
            </seg>
            <seg xml:id="i-b813bffeb12add28-0">
              Fru talman! Principiellt är svaret på den frågan nej. Jag anser
              att vi ska ha rimliga regler och att de ska etableras i alla de
              medlemsstater som är i en union. Ibland är det nödvändigt att
              ha särregler beroende på att – om vi talar om fisket – beståndssituationen
              i en del av EU:s vatten till exempel är annorlunda gentemot hur
              det är i andra delar.
            </seg>
          </u>
          <note type="speaker" xml:id="i-832e6b174b42e25f-0">
            Anf. 94 PETER JEPPSSON (S):
          </note>
          <u who="peter_jeppsson_5900ec" xml:id="i-809bd88a5315cf29-1">
            <seg xml:id="i-042f11a4236df03a-0">
              Fru talman! Ministern svarar inte på varför exempelvis Danmark
              och Polen tillåts fiska lax med krok och lina. I Finland berörde
              förbudet tre båtar, som dessutom snart är pensionerade, och man
              får fortfarande fiska i Bottniska viken.
            </seg>
            <seg xml:id="i-c5c2b0824d52bd19-0">
              Från Polen och Danmark bedrivs detta fiske som om ingenting har
              hänt, på samma platser där de blekingska laxfiskarna tidigare
              fick bedriva sitt fiske.
            </seg>
            <seg xml:id="i-493d7b66b25a1a6c-0">
              Svenska före detta laxfiskare går på knäna. De får betala av
              lån för båtar, redskap med mera som de har kvar. De tvingas alltså
              betala för något som de inte kan få någon inkomst av.
            </seg>
            <seg xml:id="i-986e8a27865a8948-0">
              Min fråga blir då: Är detta rimligt? Tänker ministern arbeta
              för att svenska laxfiskare fullt ut ersätts avseende inköpta redskap,
              båtar med mera?
            </seg>
          </u>
          <note type="speaker" xml:id="i-0cd6c9eaa065629a-0">
            Anf. 95 Landsbygdsminister ESKIL ERLANDSSON (C):
          </note>
          <u who="unknown" next="cont" xml:id="i-63e61d949973e027-1">
            <seg xml:id="i-c7723fb36675f2e9-0">
              Fru talman! Som jag sade i mitt tidigare inlägg ämnar jag fortsätta
              att arbeta för att det ska vara lika regler och lika förutsättningar
              i hela Europeiska unionen. Det är rimligt.
            </seg>
            <seg xml:id="i-526cc8862109fcc8-0">
              Den konkreta fråga frågeställaren tar upp gäller ett myndighetsbeslut
              som är fattat – förmodar jag – på beståndssituationsgrund. Det
              är myndigheten som ska avgöra den typen av ställningstaganden
              – ej jag eller regeringen i övrigt.
            </seg>
          </u>
          <note xml:id="i-4760d8b888734250-0">
            Anf. 96 FÖRSTE VICE TALMANNEN:
          </note>
          <u who="unknown" prev="cont" xml:id="i-0b238be851392e36-1">
            <seg xml:id="i-678dcfaf2ef183e8-0">
              Därmed är frågestunden avslutad, och jag tackar deltagande ministrar.
            </seg>
          </u>
          <note xml:id="i-6d93c16b0f0b17e2-0">
            8 § Näringspolitiska frågor
          </note>
          <note type="speaker" xml:id="i-a055897b81967a10-0">
            Anf. 97 CARINA ADOLFSSON ELGESTAM (S):
          </note>
          <u who="carina_adolfsson_elgestam_02d747" xml:id="i-504addaf9e881e4b-0">
            <seg xml:id="i-2da03fe30b632ff6-0">
              Fru talman! Vi socialdemokrater ser samhällsbygget som en armkrok
              – trygga människor vågar. Den välfärd som har skapats i Sverige
              och Norden har utvecklats tack vare en helhetssyn på samhället
              och på hur förutsättningar för ekonomisk utveckling skapas. För
              ett litet exportberoende land som har haft framgångar på världsmarknaden
              har detta bidragit till att vi har utvecklat vår välfärd och höjt
              människors levnadsstandard.
            </seg>
            <seg xml:id="i-fde70470c7c28ac5-0">
              Tillsammans med övriga nordiska länder har vi byggt upp välfärdsmodeller
              som bygger på att både kvinnor och män arbetar och att samhället
              reducerar de ekonomiska riskerna vid sjukdom och arbetslöshet.
              Sverige och andra nordiska länder är förebilder för många andra
              länder när de arbetar för ökad tillväxt.
            </seg>
            <seg xml:id="i-5d5131bde1845bf7-0">
              Vi socialdemokrater har satt ett tydligt mål. Sverige ska ha
              EU:s lägsta arbetslöshet 2020. För att nå det målet behövs en
              aktiv näringspolitik med insatser för stärkt samverkan, bättre
              innovationsklimat och bättre förutsättningar för företag att starta,
              växa och expandera.
            </seg>
            <seg xml:id="i-03322c7809275569-0">
              Sverige har vuxit sig starkt och skapat tillväxt genom att produktionen,
              kunskapsförädlingen, forskningen och innovationerna har upprätthållit
              en betydande internationell konkurrenskraft. Därför vill vi stärka
              konkurrenskraften, förbättra tillgången på riskkapital, underlätta
              exportsatsningar, stödja och främja växande företag. Vi vill inrätta
              ett nationellt innovationsråd och ett strategiskt samverkansprogram.
            </seg>
            <seg xml:id="i-1a71966c11e4c5b9-0">
              Vi vill se en ny modell för statlig kapitalförsörjning som är
              kopplad till regionala inkubatorer. Vi vill också införa en lag
              om kortare betaltider för företag, vilket klubbades i riksdagen
              för mer än ett år sedan – men vi väntar fortfarande på leverans.
              Vi vill också ta bort ansvaret för andra sjuklöneveckan för företagen.
              Vi tror på ett samhälle där politik och näringsliv går hand i
              hand i stället för skattesänkningar.
            </seg>
            <seg xml:id="i-aba70df1b8a52b27-0">
              Fru talman! De arbetsintegrerade sociala företagen spänner över
              ett brett fält av olika typer av företag. Gemensamt för dessa
              företag är att de inte drivs av vinstintresse. I stället har de
              sociala och samhälleliga mål. Vi vill att företagen inom sektorn
              kan utvecklas och stärkas. Vi vill att Tillväxtverkets regleringsbrev
              förtydligas när det gäller hur stödet för företag som verkar inom
              området för den sociala ekonomin kan stärkas inom myndighetens
              verksamhetsområde. Vi vill också att informationsinsatserna om
              social ekonomi och socialt företagande ökar. Vi vill utreda behov
              och utformning av särskilda program för affärsutveckling i sociala
              företag. Vi vill också se kompetensutveckling för de arbetsintegrerade
              sociala företagen, framför allt så att ledarkompetensen stärks.
            </seg>
            <seg xml:id="i-180f3c6d61787404-0">
              Ett enhälligt utskott har tidigare varit överens om vikten av
              att regeringen intensifierar sitt arbete med socialt företagande.
              Enligt vår uppfattning finns det fortfarande mycket kvar att göra
              för att stödja företagsformen. Det sociala företagandet har stora
              möjligheter att bidra till långsiktig hållbar tillväxt. Den stärker
              dessutom omställningsförmågan i svensk ekonomi, vilket är en viktig
              del när det gäller människors vilja och förmåga att utvecklas
              och försörja sig själva.
            </seg>
            <seg xml:id="i-253f3edab3889bf5-0">
              Fru talman! Regelförenklingar är en viktig fråga för alla våra
              företag och engagerar många. Dock har alla olika utgångspunkter
              för hur de ser på regelförenklingarna i förhållande till vilket
              företag de äger och inom vilken bransch de verkar. Att starta,
              driva och äga företag i Sverige ska vara enkelt. Det skapar förutsättningar
              för fler jobb och ökad välfärd. I dag upplever många företagare
              att den administrativa bördan tar för mycket tid, pengar och resurser
              i anspråk.
            </seg>
            <seg xml:id="i-10ad62ff48b393ef-0">
              Vi anser att det är angeläget att förenkla vardagen för Sveriges
              företagare och entreprenörer. När Riksrevisionen granskade regeringens
              arbete med regelförenklingar under perioden 2006–2010 i förhållande
              till uppsatta mål – 25 procent var det visst – var slutsatsen
              att regeringen var långt ifrån målet att skapa en märkbar positiv
              förändring i företagarnas vardag. Vi kan konstatera att Riksrevisionens
              rapport är ett kvitto på att regeringens och alliansmajoritetens
              politik för regelförenklingar har misslyckats.
            </seg>
            <seg xml:id="i-45eafe477ca90b18-0">
              Av Regelrådets årsrapport 2013 framgår det att andelen tillstyrkta
              förslag för 2013 är 52 procent. Det är en markant försämring jämfört
              med 2012 då andelen var 74 procent. Regeringskansliet var dessutom
              klart sämre än myndigheterna med endast 36 procent tillstyrkta
              förslag, vilket kan jämföras med 66 procent för myndigheterna.
              Ett ytterligare bevis på regeringens passivitet är att Sverige
              har åkt ned till plats 61 i Världsbankens rangordning vad gäller
              hur lätt det är att starta företag i Sverige. För att klara den
              internationella konkurrensen måste svenska företag ständigt utvecklas
              och nya växa fram. Vi vill se en tydligare prioritering av tunga
              regelområden och fokus på regelbördan i lagar och förordningar
              och att regelförenklingsarbetet utvecklas.
            </seg>
            <seg xml:id="i-8814d76bf9f02190-0">
              Fru talman! Vårt land erbjuder fantastiska möjligheter till upplevelser
              av olika slag. Därför vill vi socialdemokrater göra en strategisk
              satsning på besökningsnäringen. Den svenska besöksnäringen skapar
              arbetstillfällen och genererar inkomster med strategiska satsningar.
              Då kan branschen växa och även positionera Sverige internationellt.
            </seg>
            <seg xml:id="i-0c2b6c205ecc5fe1-0">
              Branschen har tagit fram en strategi för att främja besöksnäringen.
              Nu måste politiken samarbeta med näringen för att stimulera tillväxten
              inom besöksnäringen. Det kan ske genom att samarbeta strategiskt
              med kommuner, regioner och organisationer. Vi vill särskilt sätta
              fokus på internationell marknadsföring och destinationsutveckling.
              Vi vill också att Sverige får fler internationella evenemang.
              Också det kan vi se som en strategi nationellt och internationellt
              med idrott, kultur och större konferenser.
            </seg>
            <seg xml:id="i-544d5eca3e5c7fe5-0">
              Fru talman! Vi vill se en utveckling av de kreativa och kulturella
              näringarna, precis som vi vill se en utveckling av den svenska
              skogsnäringen. Skogsnäringen är en viktig basnäring som skapar
              sysselsättning i hela landet och spelar en mycket stor och viktig
              roll när det gäller utvecklingen mot ett hållbart samhälle.
            </seg>
            <seg xml:id="i-5491a87fa1a2c978-0">
              Fru talman! Förmodligen är detta mitt sista anförande här i kammaren.
              Mot bakgrund av det kan jag berätta att en av de första motionerna
              som jag skrev här i riksdagen tillsammans med en partikamrat handlade
              om ett nationellt handlingsprogram för ökat träanvändande. Tyvärr
              tog det ett par år innan de andra 347 ledamöterna förstod hur
              klok denna motion var och det blev ett tillkännagivande. I dag
              har man kommit en liten bit på väg. Men jag kan ändå inte låta
              bli att passa på att säga följande. Om man kopplar ihop de kreativa
              och kulturella näringarna med skogsnäringen skulle vi kunna se
              nya innovationer, inte minst kopplade till modebranschen. En satsning
              på trä och en satsning på skogsnäringen skapar jobb och tillväxt
              i Sverige. Jag är lika övertygad om det i dag som jag var för
              nästan 16 år sedan.
            </seg>
            <seg xml:id="i-352c5eccf0d81b6f-0">
              Fru talman! Vi tror att industrin har en framtid i Sverige med
              redskap som utvecklar och arbetskraft med kunskap så att vi kan
              utveckla och växa. Sverige behöver en nystart. Sverige behöver
              inte mer skattesänkningar som en lösning på nästan allting. Sverige
              behöver samverkan mellan politik, näringsliv, akademi och fackföreningsrörelse.
              Vi behöver gemensamma investeringar så att vi tillsammans kan
              vässa konkurrenskraften och så att jobben blir fler.
            </seg>
            <seg xml:id="i-19c6246d7e910c55-0">
              Vi står naturligtvis bakom alla våra reservationer, men för tids
              vinnande yrkar jag bifall bara till motivreservationerna 3 och
              8.
            </seg>
          </u>
          <note xml:id="i-f21d4bcabbca1620-0">
            I detta anförande instämde Ingemar Nilsson och Jennie Nilsson
            (båda S).
          </note>
          <note type="speaker" xml:id="i-d57d435c03f8c383-0">
            Anf. 98 JONAS ERIKSSON (MP):
          </note>
          <u who="jonas_eriksson_d455a5" xml:id="i-13b37484ff11c04a-0">
            <seg xml:id="i-8ff38ea6903eb97a-0">
              Fru talman! Näringslivspolitiska frågor berör en mängd olika
              områden. Jag tänkte ta upp några av dem.
            </seg>
            <seg xml:id="i-e969cae41808dc70-0">
              Jag ska börja mitt anförande med ett nedslag i företagarnas vardag.
              Miljöpartiet vill att det ska vara enkelt både att starta och
              att driva företag. Där finns det mycket att göra. Jag tror att
              alla partier i riksdagen är överens om det.
            </seg>
            <seg xml:id="i-3d107d7995850a77-0">
              Vi i Miljöpartiet vill lägga mycket fokus på att se över statens
              främjandeinsatser. Det sker i dag ett främjande på många olika
              nivåer och av olika myndigheter, ibland något överlappande. Vi
              tror att det finns ett utrymme att göra samordningsvinster där.
            </seg>
            <seg xml:id="i-7128ecffa7f83bbf-0">
              Vi tycker också att det initiativ som har tagits med att satsa
              på inkubatorverksamhet är bra och tror att man behöver lägga mer
              resurser där. I vår senaste budget skjuter vi till sådana resurser.
            </seg>
            <seg xml:id="i-4cca0038bf36cfaa-0">
              Det är också viktigt att tidigt ge ungdomar självförtroende att
              ta vara på idéer och utveckla dem inom företagande. Vi vill därför
              ge mer resurser till verksamheter liknande Ung Företagsamhet.
              Denna typ av verksamhet behöver inte bara bedrivas i program på
              gymnasiet som riktar sig till människor som studerar inom ekonomi.
              Företagsamhet är lika viktigt inom andra sektorer inom utbildningen,
              såväl de praktiska utbildningarna som de teoretiska.
            </seg>
            <seg xml:id="i-c48567fd5ca3fa67-0">
              Det finns, som har tagits upp i flera inlägg här i debatten,
              mycket att göra i regelförenklingsarbetet när det gäller företag.
              Ett konkret förslag som vi har lyft fram från Miljöpartiets sida
              är att sjuklöneansvaret ska slopas. Det är någonting som många
              småföretagare har lyft fram som en av de viktigaste frågorna.
              Det skulle kunna finnas en majoritet i riksdagen för att ta ett
              steg i denna riktning. Det finns flera partier som för diskussioner
              åt det hållet. Men vårt förslag är att slopa det helt för företag
              upp till tio anställda.
            </seg>
            <seg xml:id="i-ae85c724c29a3615-0">
              De lagar som vi stiftar och de regler som vi fattar beslut om
              här i riksdagen tillämpas ofta på lokal nivå. Därför är det viktigt
              att regelförenklingsarbetet också ges utrymme på den lokala nivån.
              Vi vet alla hur tufft det är ute i kommunerna att försöka arbeta
              snabbt med handläggning och minska handläggningstiderna och ha
              en god service till både medborgare och företag. Därför kan det
              vara svårt att finna utrymme att lägga ärenden åt sidan och titta
              på hur man kan effektivisera sin handläggning. Vi vill skapa ett
              sådant utrymme för kommuner och länsstyrelser genom att skjuta
              till extra resurser – 50 miljoner kronor i vår senaste budget.
              Men vi vill också ge ett generellt uppdrag till myndigheterna
              med mer resurser att möta upp detta kommunala arbete så att det
              sker ett samarbete över alla nivåer i landet. Det är viktigt.
            </seg>
            <seg xml:id="i-dc6291260052b247-0">
              Tillgång till startkapital och krediter är också ett område där
              vi ser att det brister. Man kan se att andelen banklån har minskat
              när det gäller företagsfinansiering. Det är svårt att få krediter.
              Det kan också handla om möjligheter för företag som har bra affärsidéer
              och har en etablerad verksamhet som skulle kunna leva väl.
            </seg>
            <seg xml:id="i-ede0d17cf8d0f1a2-0">
              Min bedömning och analys är att bankkoncentrationen och den minskade
              lokala närvaron av banker har haft en negativ effekt på företags
              möjligheter att få del av lånekapital när man vill starta och
              driva ett företag. Jag har därför motionerat i riksdagen om att
              regeringen måste utreda hur man kan förbättra den lokala banknärvaron
              och hur man kan öka konkurrensen mellan banker.
            </seg>
            <seg xml:id="i-2861402226a81d72-0">
              Det är inte bara banker som har resurser för startkapital. Vi
              har också en del statliga aktörer på detta område. Även där har
              det påbörjats ett samordningsarbete, vilket jag tycker är positivt,
              och det finns mer att göra där. Inte minst har Riksrevisionen
              i sin senaste rapport pekat på hur lite av det statliga riskkapitalet
              som går till såddfinansiering och företag i tidiga skeden. Där
              finns det mycket att göra, och det vill vi att man tar tag i.
            </seg>
            <seg xml:id="i-0f8ca3e4a94a64f3-0">
              I företagarnas vardag handlar det också om kompetensförsörjning.
              Senast i morse kunde vi höra på nyheterna att man misslyckas i
              nästan var sjunde rekrytering för att man inte hittar rätt personal.
              Man låter bli att anställa trots att man egentligen har ett behov.
              Det handlar förstås om olika typer av kompetens. De flesta småföretagare
              kanske inte kräver de mest högutbildade. Men även när det gäller
              yrkeskompetens och att få unga människor att ta jobb finns det
              stora brister.
            </seg>
            <seg xml:id="i-24bce480b3b14f90-0">
              Vi tycker därför att det är viktigt att man satsar på skolan
              och ger ungdomarna en god anställbarhet, så att vi får en skola
              som fungerar, och att man satsar på fler praktikplatser, utbildningsplatser
              på komvux och yrkeshögskolan. Läser man vår budget hittar man
              resurser även för detta.
            </seg>
            <seg xml:id="i-1624428b8c55c721-0">
              Om vi däremot tittar på hur alliansregeringen har utnyttjat reformutrymmet
              i den senaste budgeten kan vi se att endast 2 ½ procent av reformutrymmet
              har gått till skolan.
            </seg>
            <seg xml:id="i-ba41acb75642e905-0">
              Detta är en del i näringslivet, alltså att få företag att starta
              och att leva. Men det är också viktigt att man satsar på företag
              som vill växa och anställa fler. Då är det viktigt att det finns
              ett fungerande trygghetssystem i samhället så att människor vågar
              flytta på sig, byta jobb och gå vidare i karriären, att företag
              kan rekrytera och att människor vågar säga upp sig för att ta
              ett annat arbete och kanske också starta eget när de redan har
              en fast anställning.
            </seg>
            <seg xml:id="i-4bdd4acba6b10ef8-0">
              Därför är inte de nedskärningar bra som alliansregeringen har
              gjort i arbetslöshetsförsäkringen. Det är inte heller bra med
              de kraftiga försämringar som man har gjort i sjukförsäkringen.
              Människor ska känna sig trygga i samhället. Det gynnar också företagens
              och näringslivets utveckling.
            </seg>
            <seg xml:id="i-74479b610ae027d0-0">
              Högutbildade människor med stor kompetens kan vara svåra att
              få tag på även i Sverige. Därför är det också bra med en rörlig
              internationell arbetsmarknad. Det är positivt att svenskar kan
              arbeta utomlands men att vi också välkomnar kompetens från andra
              länder till Sverige.
            </seg>
            <seg xml:id="i-53b5754362ec52b8-0">
              Ett svårt område för en del företag i tidiga skeden är just att
              ha råd att rekrytera och betala lön till en kompetent medarbetare.
              Därför föreslår vi i Miljöpartiet halverade arbetsgivaravgifter
              för unga, forskningsinriktade företag, och vi har även föreslagit
              en förändrad beskattning av personaloptioner för att göra det
              möjligt att betala genom ett framtida delägarskap i företag och
              skapa mer utrymme för lön.
            </seg>
            <seg xml:id="i-0b4e74c0a0ead9dc-0">
              Exportstödet, som vi debatterade i kammaren ganska nyligen, har
              också fått kraftig kritik. Regeringen delar inte kritiken utan
              tycker att allting är bra. Jag delar dock mer Riksrevisionens
              synpunkter på att man behöver se till att stödet kommer dit det
              ska, nämligen till de företag som inte själva har den kompetens
              de behöver för att ta sig utanför landets gränser.
            </seg>
            <seg xml:id="i-dd79557037c8595f-0">
              Fru talman! Talartiden går, men jag ska beröra ytterligare två
              områden i mitt anförande. Det är jämställdhet, och det är socialt
              företagande.
            </seg>
            <seg xml:id="i-63c910399672b956-0">
              Trots höga ambitioner från flertalet partier kan man se att löneskillnaderna
              mellan män och kvinnor i näringslivet och på arbetsmarknaden kvarstår.
              Man kan se att antalet kvinnor som driver företag är lägre än
              antalet män, och antalet kvinnor med företag som har anställda
              är ännu färre. Förändringstakten är låg. Det här är högst otillfredsställande.
            </seg>
            <seg xml:id="i-ab37721dea17eee1-0">
              Miljöpartiet har flera förslag som ska driva på jämställdhetsarbetet.
              Vi vill till exempel ha årliga lönekartläggningar för företag
              med fler än tio anställda, vi tillskjuter medel för att minska
              skillnaderna i den statliga sektorn – alltså den vi kan styra
              själva – och vi tycker att man ska ta initiativ till en handlingsplan
              i samverkan med arbetsmarknadens parter. Vi har också föreslagit
              att man kvoterar till bolagsstyrelser för företag av en viss storlek.
              Vi tror att det är viktigt, för kompetensen finns och kvinnorna
              finns. De behöver få en möjlighet, och där måste strukturerna
              förändras.
            </seg>
            <seg xml:id="i-aa73de771ac1435d-0">
              När det gäller socialt företagande fyller de sociala företagen
              en mycket viktig funktion i samhället. Många vill få ut mer av
              sitt företag än att bara tjäna pengar. Socialt företagande underlättar
              för människor som står långt ifrån arbetsmarknaden att komma tillbaka
              till den. Det fördjupar demokratin och stimulerar företagande,
              och det främjar människors initiativförmåga. Vi tycker att det
              har gjorts för lite här – det görs satsningar, men man kan se
              att utvecklingen inom socialt företagande står still. Vi har högre
              mål.
            </seg>
            <seg xml:id="i-65aed6d8fbf6a3b0-0">
              Vi vill därför utöka informationssatsningarna om socialt företagande,
              vilket ligger på Tillväxtverket. Fler ska få kunskap och inse
              vilka möjligheter som finns inom dagens ramar. Vi vill också skjuta
              till mer resurser för program vad gäller affärsutveckling och
              ledarskapsutbildning för dem som i dag driver sociala företag.
              Vi ser också att de sociala företagen har svårt att hitta kapital
              för att finansiera sina verksamheter när de ska starta, och vi
              vill att regeringen tillsätter en utredning för att se hur dessa
              möjligheter kan förbättras.
            </seg>
            <seg xml:id="i-80455c228bf7587f-0">
              Fru talman! Det finns mycket att beröra när det gäller näringspolitiken,
              och vi kommer att göra det i olika debatter. Det här var mitt
              inlägg i dagens debatt – kanske blir det replikskiften.
            </seg>
            <seg xml:id="i-c7aae8007d1a005a-0">
              Jag står bakom samtliga reservationer med Miljöpartiet i kanten,
              men för tids vinnande yrkar jag bifall endast till reservation
              nr 1.
            </seg>
          </u>
          <note type="speaker" xml:id="i-b8792ae499709e86-0">
            Anf. 99 ANNA HAGWALL (SD):
          </note>
          <u who="anna_hagwall_738c73" xml:id="i-b9c75a969040564e-0">
            <seg xml:id="i-b69035fe714b63de-0">
              Fru talman! Jag vill börja med att yrka bifall till reservation
              14.
            </seg>
            <seg xml:id="i-a613c9ef1a135d62-0">
              Vi har diskuterat näringspolitik en hel del under året och vet
              varandras inställningar. Ni ledamöter känner till SD:s inställning,
              som i mångt och mycket överensstämmer med regeringens politik.
              Arbetsmarknadsminister Elisabeth Svantesson blir ofta konfronterad
              i medierna om arbetslösheten, och hon påpekar mycket klokt att
              det i Sverige faktiskt råder marknadsekonomi och inte planekonomi.
              Vad politiker kan göra är att skapa förutsättningar för människor
              att starta företag, underlätta för dem att förverkliga sina idéer,
              ge människor stöd i deras vilja att bli entreprenörer och hjälpa
              företag att växa.
            </seg>
            <seg xml:id="i-16c52c30076b7be6-0">
              Vår målsättning är också att skapa förutsättningar för Sverige
              att stå som en stark industri-, innovations- och kunskapsnation.
              Vår basindustri är en viktig motor i tillväxten. För att basindustrin
              i Sverige ska kunna konkurrera på lika villkor på den internationella
              marknaden behöver förutsättningarna kartläggas och branschprogram
              utvecklas i ett långsiktigt perspektiv.
            </seg>
            <seg xml:id="i-622a4114454b1443-0">
              Vi har historiskt haft god tillgång till råvaror från egna gruvor,
              billig inhemsk energi och en även i internationell jämförelse
              högklassigt välutbildad arbetskraft. Det har varit avgörande för
              den starka ställning industrin fortfarande har även globalt. Basindustrin
              är viktig för sysselsättningen och viktig för den svenska välfärden.
              Vi tycker att det är en självklarhet att fortsätta arbeta för
              en förbättring av dessa företags villkor.
            </seg>
            <seg xml:id="i-0932d4a80d2c4ff9-0">
              Fru talman! Vi har i den ekonomiska vårmotionen lanserat en gedigen
              satsning på den svenska landsbygden, där 1,4 miljoner människor
              bor. Det finns näringar som kan blomstra på landsbygden, och avfolkningstrenden
              kan motverkas genom att vi skapar optimala förutsättningar för
              tillväxt och sysselsättning i landsbygdsmiljöer.
            </seg>
            <seg xml:id="i-e2b33890324f38eb-0">
              För industrier som skog, jordbruk, vattenbruk, besöksnäring,
              gruvor och mineraler samt natur- och kulturmiljöer önskar vi skapa
              förutsättningar för en kraftig men hållbar tillväxt. Olika styrmedel
              såsom regleringar, skatter och subventioner kan mildra vissa problem
              på kort sikt, men de kan naturligtvis inte lösa utmaningen på
              lång sikt.
            </seg>
            <seg xml:id="i-aa1b3b36be7a5f0d-0">
              För oss är gruvnäringen en basindustri av största vikt. Den svenska
              gruvnäringen har långa anor från förkristen tid och medeltid,
              då en tredjedel av Europas samlade kopparproduktion skedde i Falu
              koppargruva. Det behövs en kraftig upprustning av Malmbanan samt
              en kapacitetsökning på flera sträckor, mer satsningar på utbildningar
              kopplade till näringen, längre civilingenjörsutbildningar och
              kortare kvalificerade yrkesutbildningar. Därför önskar vi avsätta
              resurser för utbildningar och öka antalet utbildningsplatser med
              inriktning mot gruv- och mineralverksamhet.
            </seg>
            <seg xml:id="i-841c07fa5362b931-0">
              Fru talman! Jag måste nämna behovet av attitydförändringar. Vi
              föräldrar och politiker måste klargöra för våra barn och unga
              vad yrkesval har för konsekvenser på sikt. Jag var i tisdags i
              Rättvik på en budgetkonferens där jag fick höra att den lokala
              gymnasieskolan måste lägga ned utbildningar som ingen söker, medan
              den linje som lär ut hur man gullar med små sällskapsdjur är den
              mest populära och sökta linjen. Hur många jobb kan man hitta efter
              en sådan utbildning?
            </seg>
            <seg xml:id="i-39ee5be67cd20e5c-0">
              Detta är lite beklämmande, särskilt när den lokala näringen inte
              hittar den kompetenta arbetskraft som mer och mer efterfrågas
              i den högteknologiska industrin och teknikföretagen. Borde inte
              arbetsmarknaden, vi politiker och vuxna kunna styra detta lite
              klokare och resurseffektivare, med betoning på vilka utbildningar
              som behövs där ute i verkligheten?
            </seg>
            <seg xml:id="i-f6893638e16f8f9e-0">
              Fru talman! I Sverige har skogen brukats i industriell skala
              sedan 500–600 år f.Kr. I dag sysselsätter skogsindustrin 200 000
              människor. Sverige är världens näst största exportör av papper,
              pappersmassa och trävaror, och näringen är beroende av transporter.
              Vi vill ge Inlandsbanan och Tvärbanan ett rejält lyft. Inlandsbanan
              behöver högre axeltryck, och den behöver få ett modernt trafikledningssystem
              samt elektrifieras i samtliga delar. Även Tvärbanan behöver elektrifieras,
              och därutöver behövs bättre terminaler för skogsråvaran.
            </seg>
            <seg xml:id="i-5456f1de954fa306-0">
              Vi vill öka anslagen till forskningen om skogs- och träprogrammet,
              där vi redan är en ledande nation. Textilier, bioplaster, superstarka
              kompositer, kolfibermaterial och en ny generation drivmedel kan
              utvecklas och produceras på våra fabriker och göra att Sverige
              behåller sin position som världsledande nation.
            </seg>
            <seg xml:id="i-2dec3d6d58371828-0">
              Våra tusen sjöar och över två hundra mil kust är blygsamt utnyttjade.
              Sverige har potential att bygga upp ett hållbart och omfattande
              vattenbruk med ökad sysselsättning i livsmedelsförsörjning och
              mer intäkter till det gemensamma. Vi kan med Norge som förebild
              öka fiskodlingen från 12 000 ton fisk till 300 000 ton.
            </seg>
            <seg xml:id="i-84a38f31dc060011-0">
              Fru talman! När det gäller jordbruk är felaktig lagstiftning
              och dålig prioritering talande. Vi borde gynna den inhemska livsmedelsproduktionen
              mycket mer. Många direktiv som EU har beslutat har långtgående
              återverkningar på det svenska jordbruket. Med vår djurskyddslagstiftning
              blir livsmedlen dyrare. Vid upphandling väljs de bort, till och
              med av våra egna kommuner. Vad jordbruksministern skulle kunna
              göra är att kompensera våra bönder för merkostnader som uppkommer
              när man är mer human när det gäller djuruppfödning.
            </seg>
            <seg xml:id="i-5182f16a7cc20364-0">
              Sverigedemokraterna har valt turism och besöksnäring som prioriterade
              områden, där det finns stora expansionsmöjligheter. Näringen bidrar
              redan med stora intäkter till vår välfärd, men det går att förbättra
              ännu mer.
            </seg>
            <seg xml:id="i-281f3d5ea90aa1af-0">
              Vi vill öka anslagen till mindre flygplatser med lönsamhetsproblem
              samt till viss trafik av samhällsintresse. Vi vill underlätta
              för uppförande av nya anläggningar i fjällmiljö, som hotell och
              skidliftar. Det finns gott om kapitalstarka, pigga, medelålders
              människor i den rika världen vilkas stora intresse är att resa
              och uppleva världen, som de inte haft möjlighet till tidigare.
              Sverige är ett paradis, för alla kan hitta det som de söker, från
              avskildhet och tystnad till stora folkfester, bilträffar, sportevenemang
              och inte minst unika naturupplevelser.
            </seg>
            <seg xml:id="i-18824d3324851a83-0">
              Jag vill avslutningsvis ta upp ett område som ligger mig varmt
              om hjärtat, nämligen ägarskifte i familjeföretag. Företag som
              byggts upp under lång tid, som har gått i arv i flera generationer,
              måste läggas ned därför att nästa arvinge inte har möjlighet eller
              vilja att driva företaget vidare. Med bättre lagstiftning skulle
              vi kunna underlätta övertagandet, matcha ihop folk som vill starta
              eget med dem som vill gå i pension. Entreprenörer som vill att
              företaget lever vidare, och som inte har söner eller döttrar som
              vill ta över, behöver ges möjlighet till detta.
            </seg>
            <seg xml:id="i-2708710bee96e0a7-0">
              Jag hoppas på goda idéer och en generös inställning från alla
              här inne, dels för att kunna bevara vår företagskultur och tillvarata
              kompetens, dels för att ge företaget en chans till fortlevnad
              och utveckling. Vi politiker har en svår uppgift att tillfredsställa
              alla intressen, men jag tror att det skiljer sig när det gäller
              hur och med vilka medel vi ska skapa dessa goda förutsättningar.
            </seg>
            <seg xml:id="i-a15f99f7090da300-0">
              Jag är optimist. Utgångsläget är bättre än i många andra länder.
              Det visar att våra politiker en gång i tiden har fattat kloka
              beslut. Det är bara att fortsätta på den utstakade stigen.
            </seg>
          </u>
          <note type="speaker" xml:id="i-9ae534a4db7992c6-0">
            Anf. 100 KENT PERSSON (V):
          </note>
          <u who="kent_persson_8dd737" xml:id="i-2991abf1ad430aeb-0">
            <seg xml:id="i-2ca83a355e10dd99-0">
              Fru talman! Denna debatt handlar om en del motioner från allmänna
              motionstiden och är egentligen en fortsättning på den debatt som
              vi hade om budgetförutsättningarna inom utgiftsområdet och även
              om de statliga företagen.
            </seg>
            <seg xml:id="i-290bcf47c2f6eb1f-0">
              I detta motionsbetänkande finns en rad motioner om socialt företagande
              och kvinnors möjligheter att starta företag men även om besöksnäringen.
              Jag kommer i mitt anförande att hålla mig till företagsfrämjande
              insatser. Det är ändå det som är grunden för företagarnas förutsättningar
              att växa och konkurrera på en världsmarknad.
            </seg>
            <seg xml:id="i-e7ba86c2e5138030-0">
              Då måste jag börja med frågan om utbildning, som är grunden för
              att vi ska ha arbetskraft och blivande företagare som kan konkurrera
              med omvärlden. Tyvärr kan vi se att resultaten av de senaste PISA-undersökningarna
              som har presenterats inte är speciellt ljusa. Om vi inte lyckas
              åtgärda detta kommer det att bli stora utmaningar framöver att
              starta företag och hitta kompetent arbetskraft.
            </seg>
            <seg xml:id="i-3e7455e5018e0040-0">
              Vi ser redan i dag att matchningen på arbetsmarknaden är väldigt
              svår. Företagen misslyckas när de söker arbetskraft för att fylla
              luckor och utvecklas som de ska. Det är någonting som är väldigt
              allvarligt. Och det är ingenting som har uppkommit nu, utan så
              här har det varit under en rad av år.
            </seg>
            <seg xml:id="i-b4e7871ef2e18b9e-0">
              Jag och Vänsterpartiet menar att Arbetsförmedlingens uppgifter
              måste ses över. De måste finnas ute på arbetsplatserna och se
              vilka behov som finns. Uppgiften måste vara att matcha de behov
              som finns och inte att ha någon form av fas 3-stöd som inte leder
              någonstans.
            </seg>
            <seg xml:id="i-1f7f5686fc19c4e3-0">
              En annan del är att det måste finnas bostäder och infrastruktur.
              Bostäder och infrastruktur är en förutsättning för företagande
              och arbetskraft. Man måste kunna komma till arbetsplatserna, och
              företagen måste ha möjligheter att frakta sina varor på järnväg
              eller vägar. Här är det stora problem. Det här är områden som
              har varit Sveriges styrkeområden tidigare. Det som har burit upp
              väldigt många av våra företag är kompetent arbetskraft och bra
              infrastruktur. Det gäller såväl telekommunikationer som järnvägar
              och vägar samt även bostäder.
            </seg>
            <seg xml:id="i-7ea933c1ed6014a3-0">
              I dag kan vi se att hela den här bilden krackelerar, och det
              ganska rejält. Det innebär att vi står inför enorma utmaningar
              om vi inte lyckas åtgärda detta.
            </seg>
            <seg xml:id="i-837fd411f69840cd-0">
              När vi för något år sedan hade de kalla och snörika vinterdagarna
              fick inte Stora Enso och Kvarnsveden ut sina produkter och fick
              heller inte in sina insatsvaror. Det var produkter som skulle
              ut på världsmarknaden. De gick ut med ett pressmeddelande: Kommer
              inte det här att åtgärdas kommer vi inte att kunna fortsätta investera
              i Sverige. Då får vi lägga investeringarna någon annanstans.
            </seg>
            <seg xml:id="i-95bd66503af6555c-0">
              Det här var för något år sedan. Tyvärr är situationen än sämre
              i dag än vad den var då. Om man ska åka tåg i dag får man vara
              ute i god tid. Det fanns en tid då vi kunde ställa klockan efter
              SJ:s tidtabell, men det var länge sedan. Det behövs stora insatser
              här.
            </seg>
            <seg xml:id="i-550867b49135887f-0">
              Det behövs också andra främjande insatser, bland annat när man
              ska starta företag. Vi vet i dag att förutsättningarna för kvinnor
              och män att starta företag är olika. Vår syn på kvinnors företagande
              är annorlunda än vår syn på mäns företagande.
            </seg>
            <seg xml:id="i-618ac57fe357dba1-0">
              Vi kan också se att insatserna från främjande verksamheter är
              väldigt olika. Kvinnors företagande bedöms på ett annorlunda sätt
              än mäns företagande. Det måste givetvis åtgärdas. Det här är ingenting
              som jag står här och hittar på, utan det är Tillväxtverkets analys
              av deras projekt om kvinnors möjligheter att bedriva företagande.
              Det finns egentligen ingen uppföljning av resultat av insatser
              för kvinnors företagande. Det finns en rad förbättringar att göra
              inom den delen.
            </seg>
            <seg xml:id="i-addef4f05812236f-0">
              Allt detta ska ske i ett ekonomiskt landskap där den ekonomiska
              makten håller på att förflyttas från de gamla industriländerna
              till Asien och växande ekonomier. Det kan vi inte möta med lägre
              löner och sämre arbetsvillkor. Det är en väg som bara kommer att
              leda mot botten. Den insats som vi måste göra är att höja värdet
              av det vi producerar i form av varor och tjänster. Kunskapsinnehållet
              måste bli betydligt större än vad det är i dag, och det ska ske
              med en omvärld där den globala konkurrensen ökar, där klimatutmaningarna
              är påtagliga och med en växande befolkning som kräver sin del
              av resurserna.
            </seg>
            <seg xml:id="i-1edd7be7cd50c1f2-0">
              Det här är utmaningar men även hot inför framtiden. Men om vi
              bara ser det som utmaningar har vi i grunden väldigt goda förutsättningar
              i Sverige. Vi har nu fått en innovationsstrategi här i riksdagen
              som vi i Vänsterpartiet är väldigt positiva till. Vi hade önskat
              något mer än den, men den var ett steg i rätt riktning. Den bygger
              ju mycket på det som vi föreslog 2010, så det är väl inte så konstigt
              att jag ger den beröm. Det är en del positiva insatser i den.
            </seg>
            <seg xml:id="i-b2cff809eff216f4-0">
              Det finns utmaningar inom detta område som måste åtgärdas. I
              Sverige är vi duktiga på att ta fram idéer, men vi är dåliga på
              att kommersialisera våra idéer. Den stora orsaken till det är
              hur vi använder vårt riskkapital, både det statliga och det privata.
              Det privata riskkapitalet råder vi inte över, men det statliga
              råder vi över.
            </seg>
            <seg xml:id="i-3fd3ff35c9406ca8-0">
              Vänsterpartiet vill se en ökad konsolidering, det vill säga att
              vi för samman det statliga riskkapitalet. Det är inte brist på
              riskkapital, men det är brist på samordning och inriktning. Framför
              allt är staten inne och konkurrerar på områden där staten inte
              bör vara, alltså på det privata området där det redan finns riskkapital.
              Det statliga riskkapitalet ska verka där det behövs bäst. Dels
              som såddkapital i ett tidigt skede, dels när man går från det
              tidiga skedet över till en färdig produkt eller tjänst.
            </seg>
            <seg xml:id="i-2072764c40fa1d7e-0">
              När detta är i ordning kan vi också ha en exportfrämjande verksamhet.
              Exportnäringen behöver öka. I dag är vi beroende av export till
              Europa, men vi behöver söka oss till marknader utanför Europa.
            </seg>
            <seg xml:id="i-98f774c1c149e948-0">
              För att detta ska fungera bra måste vi ha konkurrens på lika
              villkor för företag i Sverige. Så ser det tyvärr inte ut i dag.
              Jag och Vänsterpartiet menar att alla utländska företag ska ha
              skyldighet att anmäla sig och sina anställda till Skatteverket.
              Det är först då vi kan få en kontroll av att de bedriver en verksamhet
              i Sverige på samma villkor som svenska företag. Svenska företag
              anmäler sina anställda och att de har F-skattsedel till Skatteverket.
              Det är rimligt att också utländska företag gör det. I dag konkurreras
              seriösa och sjysta svenska företag ut av dessa företag.
            </seg>
            <seg xml:id="i-da2d839738f9e35d-0">
              Fru talman! Jag står givetvis bakom samtliga våra reservationer
              men yrkar bifall bara till reservation 2.
            </seg>
          </u>
          <note type="speaker" xml:id="i-95a940646551c8c3-0">
            Anf. 101 MATS ODELL (KD):
          </note>
          <u who="mats_odell_60393f" next="cont" xml:id="i-df17a6a2381ac81f-0">
            <seg xml:id="i-c197f4ce856cd321-0">
              Fru talman! Detta är, precis som Kent Persson sade, ett så kallat
              motionsbetänkande. Vi hade en stor debatt i kammaren i höstas
              om regeringens förslag på detta område, och i dag handlar det
              mycket om oppositionens agenda. Vi har fått lyssna till våra vänner
              i oppositionen, och nu tänker jag ta tillfället att berätta lite
              grann vad Alliansen har gjort, gör och kommer att göra framöver.
            </seg>
            <seg xml:id="i-cf75eb4cac588e46-0">
              Alliansregeringen har genomfört stora och viktiga reformer på
              näringspolitikens område men också på andra angränsande områden
              som har betydelse för näringspolitiken. Den kan aldrig betraktas
              isolerat. Att pytsa ut några miljoner till olika statliga myndigheter
              förändrar inte näringsklimatet. Det kan vara viktigt, och vi satsar
              mycket på det också. Det är dock andra fundamentala faktorer som
              är viktiga.
            </seg>
            <seg xml:id="i-cd21200801f4f5e0-0">
              Som många känner till har vi sänkt skatten för vanliga inkomsttagare
              genom det så kallade jobbskatteavdraget och därmed ökat friheten
              för människor. Vi har ökat självbestämmandet, och vi har också
              ökat arbetsutbudet och sysselsättningen.
            </seg>
            <seg xml:id="i-9360a873a0f7f898-0">
              Detta har i sin tur ökat, inte minskat, resurserna för såväl
              stat som landsting och kommuner. Tillväxt existerar nämligen.
              Många talar sig varma för tillväxt, men de värjer sig för den
              när den uppenbarar sig och säger: Ni har ju bara sänkt skatterna.
            </seg>
            <seg xml:id="i-99d4193b87bb7772-0">
              Jag vill uppmana alla tillväxtskeptiker att läsa nationalräkenskaperna
              och få det verifierat. Det är detta som händer när människor får
              mer pengar i plånboken, kan konsumera, kan hålla hjulen i gång
              och skapa sysselsättning. 200 000 fler är i arbete i dag än 2006.
              Den hårda kärnan i såväl statlig ekonomi som kommunal ekonomi
              och landstingsekonomi är nämligen antalet arbetade timmar, och
              det har gett utslag. Detta hör till när man studerar näringspolitik.
            </seg>
            <seg xml:id="i-4cb57129b9204d6d-0">
              Vi kan också glädjas åt andra positiva saker, nämligen att Sverige
              är det mest innovativa landet i Europeiska unionen. Sverige ligger
              etta på Union Innovation Score Board. Globalt ligger vi på andra
              plats efter Schweiz i det så kallade Global Innovation Index.
              Vi står alltså starka i den hårdnande globala konkurrensen.
            </seg>
            <seg xml:id="i-88cdc8c943ca62f5-0">
              Vi är dock alla medvetna om att vi står inför stora utmaningar
              och att andra runt omkring oss också går starkt framåt. Vi kan
              alltså inte slå oss till ro och tycka att vi har kommit fram till
              en bra situation, utan det krävs stora insatser och ett högt reformtempo
              för att hålla jämna steg med våra konkurrenter.
            </seg>
            <seg xml:id="i-196d573873218d3a-0">
              Det har skett mycket. De administrativa kostnaderna för företagen
              har sänkts, och många förenklingsförslag har genomförts. Men mer
              kan och ska göras när det gäller regelförenkling. Därför satsar
              regeringen ytterligare 956 miljoner på regelförenkling under de
              kommande åren. Tiden medger dock inte att jag läser upp listan
              över alla de förslag som finns på detta område.
            </seg>
            <seg xml:id="i-5124dc8077eafef4-0">
              Jobbskatteavdragen och sänkta egenavgifter för enskilda firmor
              har gjort det mer lönsamt att starta och driva företag. Vidare
              har medfinansieringen av sjukförsäkringen slopats.
            </seg>
            <seg xml:id="i-a80be93d211f5569-0">
              Sedan vi hade den förra näringspolitiska debatten i höstas har
              ett nytt investeraravdrag trätt i kraft som gör det möjligt för
              privatpersoner att satsa pengar i onoterade företag där staten
              också skjuter till en del. Vi tror att det är en viktig reform,
              men den är ännu inte tillräckligt känd för att få ett stort genomslag.
            </seg>
            <seg xml:id="i-bd74849ed2fd9e55-0">
              En statlig fond-i-fond för riskkapital i tidiga skeden håller
              också på att sättas upp. Vi fick en redovisning av det i utskottet
              av statssekreteraren för drygt en vecka sedan. Det ska bli intressant
              att se hur staten tillsammans med privata aktörer kan göra skillnad
              i framför allt tidiga skeden.
            </seg>
            <seg xml:id="i-254f2ba032874919-0">
              Regeringen har också sänkt de generella social- och arbetsgivaravgifterna
              med 1 procentenhet. Arbetsgivaravgiften för unga har halverats.
              Vi hörde av Jonas Eriksson att det är en bra sak när det gäller
              folk sysselsatta inom forskningsverksamhet, och det ska bli spännande
              att höra vad hans rödgröna kamrater som anser att detta är bortkastade
              pengar tycker om det.
            </seg>
            <seg xml:id="i-482ebaeaf1075919-0">
              Yrkesintroduktion är en möjlighet för unga upp till 25 år att
              komma in på arbetsmarknaden genom branschspecifika avtal. Här
              får arbetsgivaren också ett stöd för att kunna ge konkret vägledning
              i yrket.
            </seg>
            <seg xml:id="i-ede73e64a60951e1-0">
              Häromdagen aviserade regeringen också ett nytt högkostnadsskydd
              för företagare som ska gälla redan efter den första karensdagen
              när medarbetarna är sjuka. För ett litet företag med fem anställda
              kan sjuklönekostnaden halveras med detta förslag.
            </seg>
            <seg xml:id="i-d38f9d0162a03188-0">
              Förmögenhetsskatten har slopats, trygghetssystemen för företagare
              har förbättrats och så vidare.
            </seg>
            <seg xml:id="i-0fe9e84af6a2ad86-0">
              Vi har infört ett RUT-avdrag för hushållsarbeten där privatpersoner
              får en skattereduktion. Det har skapat tusentals nya företag och
              tiotusentals nya jobb.
            </seg>
            <seg xml:id="i-f3da73ce67368246-0">
              Konkurrenslagen har förbättrats. Lagen om valfrihet har skapat
              förutsättningar för bättre service. Många nya affärsmöjligheter
              och företag har kunnat utvecklas inom välfärdssektorn.
            </seg>
            <seg xml:id="i-cc03ab42528ad4f8-0">
              Om en vecka presenteras vårpropositionen. Där kommer riktlinjerna
              för den ekonomiska politiken inför arbetet med budgetpropositionen
              för nästa år att presenteras.
            </seg>
            <seg xml:id="i-0a63676b4c4134c3-0">
              Vi har också haft ett antal viktiga förslag. Jag tänker på forsknings-
              och innovationspropositionen, innovationsstrategin och mineralstrategin.
              Det är exempel på ett målinriktat arbete för att ta till vara
              Sveriges goda förutsättningar när det gäller naturresurser, energiproduktion,
              forskning och utbildning för att stärka vår konkurrenskraft och
              vår goda position i en allt tuffare global konkurrens.
            </seg>
            <seg xml:id="i-aa48757d07b98f37-0">
              Vår chans är att satsa på kunskapsdriven tillväxt. Här håller
              jag med mina vänner i oppositionen som har tagit upp utbildningens
              betydelse för detta. Det är helt nödvändigt. Det är också viktigt
              att inte ha högre beskattning av medborgare och företag än vad
              som är nödvändigt och att Sveriges ledande position som innovationsland
              ska kunna växlas in i en bättre kommersialisering av de innovationer
              som föds i vårt land.
            </seg>
            <seg xml:id="i-5fb59a6ca41a21c6-0">
              Det är därför regeringen satsar 950 miljoner kronor mellan 2013
              och 2016 på de strategiska innovationsområden där vi, på de områden
              där vi redan har en ledande position, tillsammans med akademi,
              forskning, näringsliv och industri ska utveckla ännu bättre förutsättningar
              för Sverige att befästa sin ledande position om strategiska och
              viktiga områden.
            </seg>
            <seg xml:id="i-17b3c3e553fbaae0-0">
              Fru talman! Näringspolitik handlar alltså främst om att skapa
              goda förutsättningar för konkurrens, forskning, innovation och
              lärande. Det handlar inte främst om att pytsa ut pengar till olika
              statliga myndigheter.
            </seg>
            <seg xml:id="i-e69a764cea62b70a-0">
              Jag tycker att arbetet i näringsutskottet är stimulerande. Vi
              har över alla parti- och blockgränser en gemensam känsla av att
              vi verkligen vill skapa förutsättningar för jobb och tillväxt
              genom företagande. Det är en genuin känsla hos partierna. Det
              finns goda förslag från alla partier. Men vi har olika ideologier,
              och vi har lite olika inriktning. Det slår också igenom. Det skiljer
              sig ganska drastiskt.
            </seg>
            <seg xml:id="i-0b4fb9b986337b83-0">
              Jag tycker egentligen inte, fru talman, att man bara kan läsa
              oppositionens alla förslag på det näringspolitiska området utan
              att samtidigt läsa deras budgetförslag. Där läggs det nämligen
              nya, tunga bördor på både företag och hushåll. Mellan 30 och 70
              miljarder kronor läggs som bördor på dessa aktörer. Jag tror inte,
              som en del optimister, att detta passerar helt spårlöst förbi
              i företagens resultaträkningar, balansräkningar, anställningsvilja
              och expansionsplaner. Om man tror det ska man nog gå åtminstone
              någon sorts ABF-kurs eller en kurs på universitetet och titta
              lite grann på de företagsekonomiska och nationalekonomiska grundelementen.
              Huvuddelen av satsningarna går till att bygga ut transfereringssystemen.
              I praktiken riskerar man en kostnadsökning som kommer att riskera
              att tränga undan resurser för välfärd som skola och omsorg.
            </seg>
            <seg xml:id="i-e7625a964e21085b-0">
              Avslutningsvis, fru talman: Regeringens näringspolitik rymmer
              många olika insatser för att främja alla dessa saker som jag nu
              har talat om. Det handlar mycket om generella insatser men också
              om insatser för att främja forskning, utveckling, innovation,
              konkurrensfrämjande åtgärder och regelförenkling. Men det rör
              sig också om mer riktade insatser som åtgärder för att främja
              kvinnors företagande, företagande bland personer med utländsk
              bakgrund, social ekonomi, socialt företagande och inte minst den
              tillväxt och sysselsättning som skapas av turism i vårt vackra
              land.
            </seg>
          </u>
          <note xml:id="i-0ffcf35e152afac0-0">
            I detta anförande instämde Ann-Charlotte Hammar Johnsson, Hans
            Rothenberg och Boriana Åberg (alla M) samt Anders Ahlgren (C).
          </note>
          <note xml:id="i-8ea76c23780f5412-1">
            Ajournering
          </note>
          <note xml:id="i-2f651d32ac38dadd-0">
            Kammaren beslutade kl. 15.53 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="mats_odell_60393f" prev="cont" xml:id="i-189f68ac1653bd2b-0">
            <seg xml:id="i-39c701e84d88b8bf-1">
              Återupptagna förhandlingar
            </seg>
          </u>
          <note xml:id="i-65913a55558c7e60-0">
            Förhandlingarna återupptogs kl. 16.00.
          </note>
          <note xml:id="i-3f75c6c2a9b972bf-0">
            9 § Beslut om ärenden som slutdebatterats den 2 april
          </note>
          <note xml:id="i-80c3db23152f2ff1-0">
            Punkt 5
          </note>
          <note xml:id="i-66d6c12236a8c6e8-0">
            Punkt 9
          </note>
          <note xml:id="i-3c3de6494f58a72c-0">
            Punkt 10
          </note>
          <note xml:id="i-1a50f15c68f145d2-0">
            Övriga punkter
          </note>
          <note xml:id="i-81cf6500662cec95-0">
            Punkt 4
          </note>
          <note xml:id="i-80c3db23152f2ff1-1">
            Punkt 5
          </note>
          <note xml:id="i-1a50f15c68f145d2-1">
            Övriga punkter
          </note>
          <note xml:id="i-07f50bbc9f8659ef-0">
            Punkt 1
          </note>
          <note xml:id="i-a1212a0bd5ed84d2-0">
            Punkt 3
          </note>
          <note xml:id="i-81cf6500662cec95-1">
            Punkt 4
          </note>
          <note xml:id="i-80c3db23152f2ff1-2">
            Punkt 5
          </note>
          <note xml:id="i-1a50f15c68f145d2-2">
            Övriga punkter
          </note>
          <note xml:id="i-0f98bd02b1eeec64-0">
            10 § Beslut om ärenden som slutdebatterats vid dagens sammanträde
          </note>
          <note xml:id="i-07f50bbc9f8659ef-1">
            Punkt 1
          </note>
          <note xml:id="i-cd32d61952863b7a-0">
            Punkt 2
          </note>
          <note xml:id="i-a1212a0bd5ed84d2-1">
            Punkt 3
          </note>
          <note xml:id="i-1a50f15c68f145d2-3">
            Övriga punkter
          </note>
          <note xml:id="i-a1212a0bd5ed84d2-2">
            Punkt 3
          </note>
          <note xml:id="i-1a50f15c68f145d2-4">
            Övriga punkter
          </note>
          <note xml:id="i-1d1ddba03fcdd130-0">
            11 § (forts. från 8 §) Näringspolitiska frågor (forts. NU12)
          </note>
          <note type="speaker" xml:id="i-bb55e2f64378ddd3-0">
            Anf. 102 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-1">
            <seg xml:id="i-95b6755075ad2b5d-0">
              Herr talman! Mats Odell står här i kammaren och berättar om alla
              skattesänkningar som Alliansen har genomfört och att det har lett
              till många fler jobb. Jag är inte säker på att svenska folket
              känner igen sig i den beskrivningen. Det finns också rapporter,
              till exempel IFAU:s från Uppsala universitet, som visar på att
              sänkningen av arbetsgivaravgifterna inte har lett till fler jobb.
              Det finns alltså den typen av rapporter. Jag uppfattade aldrig
              att Mats Odell över huvud taget hade med något liknande i sitt
              anförande.
            </seg>
            <seg xml:id="i-954d85720cbfc156-0">
              Något som också tål att funderas över är att Mats Odell redogjorde
              för några topplistor där Sverige låg i topp. Det finns andra listor
              som visar mycket tydligt att vi har tappat. Och det finns en lista
              som är den allra viktigaste för svensk del. Där framgår att vi
              tappar exportmarknader medan det finns grannländer, till exempel
              Tyskland, som tar marknadsandelar. Det är väl ett nog så allvarligt
              hot beträffande hur vi ska få fler jobb. Många av våra små och
              medelstora företag behöver komma ut på nya och större marknader
              just för att vi ska få fler jobb.
            </seg>
            <seg xml:id="i-19531321c2b604c8-0">
              Det sista som jag skulle vilja att Mats Odell redogjorde för
              är det nya förslaget om sjukförsäkringen och hur det kommer att
              utformas och se ut. Frågan är om det inte finns en liten, liten
              risk för att det blir lite krångligare regler med det förslaget.
            </seg>
          </u>
          <note type="speaker" xml:id="i-3996f9eebdabc81a-0">
            Anf. 103 MATS ODELL (KD) replik:
          </note>
          <u who="mats_odell_60393f" xml:id="i-060a6e4a19116a2a-0">
            <seg xml:id="i-23846a086ee91d8e-0">
              Herr talman! Jag vet att Carina Adolfsson Elgestam inte tror
              att skattesänkningar leder till fler jobb. Hon tror inte heller
              att skattehöjningar leder till färre jobb. Det vore ganska intressant
              för en nationalekonom att titta på den teorin. Jag tror att den
              är mycket vansklig. Det spelar ingen roll om man sänker skatten
              eller höjer den. Det blir samma sak. Är det verkligen Socialdemokraternas
              politik? Jag är mycket förvånad.
            </seg>
            <seg xml:id="i-a05c693b2b557a83-0">
              I så fall förstår jag Carina Adolfsson Elgestams tal om att de
              nu ska göra en strategisk satsning på besöksnäringen. Den inleds
              med en dubbelstöt där de fördubblar arbetsgivaravgiften för unga.
              Det har ingen effekt, säger Socialdemokraterna. Branschen säger
              att det kommer att medföra att tusentals ungdomar mister jobbet.
              Ovanpå det fördubblar de restaurangmomsen för samma besöksnäring.
              Hur det kan vara en strategisk satsning tror jag återstår att
              förklara för de berörda – och övertyga dem om. Mot bakgrund av
              teorin att det inte spelar någon roll om man höjer eller sänker
              skatten är det förstås ett fullt rimligt antagande. Jag skulle
              vilja säga, herr talman, att det är en väldigt djärv hypotes.
            </seg>
            <seg xml:id="i-b94a0ea1d3146441-0">
              Sverige har en mycket stark position när det gäller innovation,
              men som jag sade i mitt anförande är det något som vi måste slå
              vakt om. Vi måste fortsätta att få upp kommersialiseringen av
              alla de innovationer som görs i vårt land. Då tror jag att den
              skattepolitik som Socialdemokraterna tillsammans med sina rödgröna
              kamrater står för är en mycket allvarlig döbelnsmedicin för de
              företag som ska försöka föra ut det på exportmarknaderna.
            </seg>
          </u>
          <note type="speaker" xml:id="i-ceb9505e1f5d9d97-0">
            Anf. 104 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-2">
            <seg xml:id="i-8b4d6d76ee30c1ed-0">
              Herr talman! Jag kan konstatera att Mats Odell gärna vill tala
              om skatter, skatter och åter skatter. Det är väl ändå så att våra
              skattemedel, de som vi använder i det svenska samhället, fördelas
              på olika sätt. Det tål att alltid fundera på hur man använder
              skattemedel. Om vi tittar på den sänkta arbetsgivaravgiften ser
              vi att den har kostat 2,75 miljarder. Man kan fundera på vad de
              pengarna i stället kunde ha använts till, kanske till utbildning.
              När vi kopplar det till besöksnäringen försöker Mats Odell att
              i kammaren svartmåla vår politik – det är lite grann av skrämselpropaganda
              – i stället för att använda sig av riktiga argument.
            </seg>
            <seg xml:id="i-88f67e1a34d27b6e-0">
              Den allra viktigaste åtgärden för besöksnäringen, inte minst
              det som är kopplat till hotell, restaurang och mat, är kompetenshöjning,
              det vill säga att man satsar på utbildning så att såväl anställda
              som företagare höjer sin kompetens. Då finns det nog större möjligheter
              för näringen att växa. Det är viktigare än att sänka skatter.
            </seg>
            <seg xml:id="i-c91a0a42156b5f99-0">
              Jag kan även konstatera att Mats Odell inte svarade på frågan
              om det kommer att bli enklare för småföretagen med Alliansens
              nya förslag om sjukförsäkringen. Där föreslås att man ska delas
              in i grupp 1, grupp 2, grupp 3, grupp 4 och grupp 5 beroende på
              vilken omsättning man har. Det är inte utan att jag undrar om
              det blir enklare regler för företagen när sjukförsäkringsförslaget
              genomförs.
            </seg>
          </u>
          <note type="speaker" xml:id="i-0cb5fae223bca0dc-0">
            Anf. 105 MATS ODELL (KD) replik:
          </note>
          <u who="mats_odell_60393f" xml:id="i-060a6e4a19116a2a-1">
            <seg xml:id="i-651f5b98db409b3d-0">
              Herr talman! Det här blir nästan lite skrattretande, för nu säger
              Carina Adolfsson Elgestam aningen indignerat att Mats Odell försöker
              svartmåla deras politik. Det låter ungefär som om oppositionen
              hade monopol på att svartmåla regeringens politik.
            </seg>
            <seg xml:id="i-22275a92e0b85bfe-0">
              Jag försöker inte svartmåla. Jag försöker beskriva vad en nationalekonomisk
              analys ger vid handen. En sådan har gjorts av Finansdepartementet,
              och den visar att höjda socialavgifter för unga på sikt kommer
              att innebära 16 500 färre anställda. Oppositionens minskade ROT-
              och RUT-avdrag innebär ca 1 100 färre anställda. En försiktig
              beräkning visar att den höjda restaurangmomsen innebär 3 500 färre
              anställda i den sektorn. Huruvida det går att förena med talet
              om en strategisk satsning på besöksnäringen återstår för väljarna
              att fundera på fram till valdagen.
            </seg>
            <seg xml:id="i-3d872596bcbb733c-0">
              Carina Adolfsson Elgestam tar också upp frågan om det nya sjuklöneförslaget.
              Det är en förbättring av högkostnadsskyddet som till skillnad
              från förslag som handlar om att ta bort den andra sjuklöneveckan
              kombinerar den effekt som jag tror är viktig, nämligen att man
              ringer till sin arbetsgivare i ett litet företag, inte till Försäkringskassan.
              De små företagen har en mycket lägre sjuklönekostnad än större
              företag och statliga, kommunala och landstingskommunala arbetsgivare.
              Samtidigt tar det ned kostnaden för de små företagen på ett kraftfullt
              sätt.
            </seg>
            <seg xml:id="i-be266d380afda84e-0">
              Jag tror att det är en bra väg framåt. De mer exakta förslagen
              kommer att preciseras. Frågan har utretts, och regeringen kommer
              att lägga fram ett sådant förslag i god tid före valet.
            </seg>
          </u>
          <note type="speaker" xml:id="i-ca56ab742232c5b8-0">
            Anf. 106 KENT PERSSON (V) replik:
          </note>
          <u who="kent_persson_8dd737" xml:id="i-2991abf1ad430aeb-1">
            <seg xml:id="i-8564ba39563f7228-0">
              Herr talman! Det var en väldigt ljus bild av svensk ekonomi och
              tillväxt som vi fick av Mats Odell. Företagandet växer och arbetstillfällena
              ökar. Det går som på räls. Jag har inte samma bild direkt.
            </seg>
            <seg xml:id="i-c115c5339d0b0b47-0">
              Jag tänkte ta upp frågan om konkurrens på lika villkor, som jag
              menar är en grundförutsättning för att kunna driva företag i Sverige.
              Vi kan se att det till exempel inom åkeribranschen, och även inom
              byggbranschen, i dag bedrivs illegal verksamhet. Dessa verksamheter
              har ökat framför allt inom transportnäringen. Det är den så kallade
              cabotageförordningen som styr det. Vi kan se att svensk åkerinäring
              har tuffa villkor för att klara sig och överleva. Många går i
              konkurs, för de klarar inte konkurrensen.
            </seg>
            <seg xml:id="i-75ce8784f5b4155b-0">
              I dag bedrivs en illegal verksamhet i landet. Ett sätt att stävja
              den trafiken är att helt enkelt införa anmälningsplikt på samma
              sätt som svenska företag i dag anmäler sin verksamhet och sina
              anställda till Skatteverket. Det är en förutsättning för att kunna
              kontrollera att verksamheten sköts på ett korrekt sätt. Om vi
              hade anmälningsplikt även för utländska företag som verkar i Sverige
              skulle vi få konkurrensneutralitet, konkurrens på lika villkor.
              I dag får vi en social dumpning på grund av den illegala verksamheten.
            </seg>
          </u>
          <note type="speaker" xml:id="i-2168d00429b0a4ef-0">
            Anf. 107 MATS ODELL (KD) replik:
          </note>
          <u who="mats_odell_60393f" xml:id="i-060a6e4a19116a2a-2">
            <seg xml:id="i-72ec6483441c9a5d-0">
              Herr talman! Kent Persson tycker att jag målar upp en ljus bild.
              Jag försökte beskriva vad som har gjorts och vad mitt parti och
              övriga allianspartier tror är viktigt att göra för att få fler
              att vilja starta företag, få fler att vilja anställa och expandera.
            </seg>
            <seg xml:id="i-40aac31bc929fb01-0">
              Vi har genomlidit djupa lågkonjunkturer framför allt på våra
              exportmarknader. Det har gjort att exporten avmattats, det är
              alldeles riktigt, och med tanke på den sammansättning som vår
              exportprofil har så har vi självklart drabbats en del.
            </seg>
            <seg xml:id="i-f52b4449a9dd58f0-0">
              Om vi tittar framåt lite grann, Kent Persson, ser vi att Konjunkturinstitutets
              och de olika bankernas bedömning av framtiden är att åren 2014,
              2015 och 2016 ser ut att bli betydligt bättre än de år som vi
              nu har bakom oss. Finansdepartementet är inte riktigt lika optimistiskt.
            </seg>
            <seg xml:id="i-8f1a9c43265ae1ed-0">
              Det verkar som att till och med de absolut värsta krisländerna
              har bottnat och börjat röra sig uppåt, och det här kommer att
              få genomslag. Det finns ingen anledning att försöka svartmåla
              utvecklingen. Den optimism som finns bland inköpschefer, företag
              och så vidare tycker jag inte att vi politiker ska ta ned, utan
              det finns anledning att dela den bilden. Jag har ingen annan kristallkula
              än vad de institut som tittar på de här frågorna har.
            </seg>
            <seg xml:id="i-0ce677676be65294-0">
              Jag har varit kommunikationsminister, så jag känner väl till
              cabotagefrågan. Dock måste jag erkänna att jag inte vet vad den
              anmälningsplikt som Kent Persson föreslår skulle innebära. Jag
              antar att denna fråga har diskuterats i trafikutskottet. Men goda
              förslag som är bärkraftiga och uppfyller de avtal som vi har ingått
              tycker jag ska prövas, för det här är inte bra. Det finns en illojal
              och felaktig konkurrens.
            </seg>
          </u>
          <note type="speaker" xml:id="i-ddc946795b6f6cb4-0">
            Anf. 108 KENT PERSSON (V) replik:
          </note>
          <u who="kent_persson_8dd737" xml:id="i-2991abf1ad430aeb-2">
            <seg xml:id="i-36639aefe656025c-0">
              Herr talman! Mats ägnade 20 sekunder åt den fråga jag ställde.
            </seg>
            <seg xml:id="i-d62749a5283cfebd-0">
              Arbetsgivarorganisationerna inom byggnadsbranschen och åkeribranschen,
              de fackliga organisationerna inom samma områden samt Skatteverket
              är överens. Vi måste komma till rätta med det här problemet. Det
              förekommer i dag en illojal konkurrens därför att Sverige inte
              har tagit tag i de här frågorna. Finland har gjort det. Där har
              man striktat upp hela lagstiftningen.
            </seg>
            <seg xml:id="i-36ba623b91fc9af1-0">
              Detta kan man åstadkomma genom att helt enkelt ha en anmälningsplikt
              för företag som bedriver verksamhet. Det gäller även svenska företag.
              I dag finns det svenska företag som flyttar sin verksamhet till
              Estland men bedriver verksamhet i Sverige utan anmälningsplikt
              och smiter undan. Det här gör man därför att man vill undvika
              kontroll över den verksamhet man bedriver och hur mycket man bedriver
              den. Man får ju inte köra hur mycket som helst när man är inne
              i Sverige, utan det är lagreglerat.
            </seg>
            <seg xml:id="i-749e3615346a4001-0">
              Finns det en anmälningsplikt finns det också en kontroll över
              dem som jobbar, vilka villkor de jobbar under och vilka företag
              som är här. Det är vid Skatteverket anmälan skulle ske. Då blir
              det på samma villkor som för svenska företag. Det här kan väl
              ändå inte vara så svårt, om man vill upprätthålla en konkurrensneutralitet
              mellan företag.
            </seg>
          </u>
          <note type="speaker" xml:id="i-f109cb85c83abc05-0">
            Anf. 109 MATS ODELL (KD) replik:
          </note>
          <u who="mats_odell_60393f" xml:id="i-060a6e4a19116a2a-3">
            <seg xml:id="i-ed7e29f3178bd234-0">
              Herr talman! Jag har lärt känna Kent Persson som en hederlig
              och noggrann politiker, och jag har ingen anledning att betvivla
              det han säger. Det vore dock oseriöst av mig att stå och tycka
              någonting i en fråga där jag inte har något som helst underlag
              utan bara har fått en muntlig föredragning. Men om det är som
              Kent Persson säger tycker jag att det låter helt rimligt.
            </seg>
          </u>
          <note type="speaker" xml:id="i-0f2d857d9d6db10d-0">
            Anf. 110 LARS HJÄLMERED (M):
          </note>
          <u who="unknown" xml:id="i-e58cdbf22466e711-30">
            <seg xml:id="i-b1720b13676a0db0-0">
              Herr talman! En vanlig dag går nu över 200 000 fler människor
              till jobbet jämfört med hur det var 2006. Det är människor som
              packar upp varor på Ica, lagar mat i restaurangkök, bygger hemsidor
              hos it-leverantörer, kör buss, städar, undervisar i skolan, säljer
              kläder och böcker i handeln, svarar i telefon i kundsupporten
              och utför en massa andra uppgifter. Över 200 000 fler människor
              går till jobbet i dag jämfört med hur det var då. Det är viktigt
              för alla de människor som kommit i arbete, och det är såklart
              också viktigt för vårt samhälle. Människor som jobbar ger ju skatteintäkter
              som gör att vi har råd att finansiera allt det viktiga vi vill
              ha: skola, nattbuss, polis, infrastruktur och en massa andra saker.
            </seg>
            <seg xml:id="i-180503de86f515a0-0">
              En del hävdar, herr talman, att det är en slump att det kommer
              till nya jobb. Andra hävdar att det står i direkt relation till
              hur stor befolkning vi har; ökar befolkningen kommer jobben per
              automatik. Jag hävdar att det inte riktigt är på det sättet. Det
              faktum att över 200 000 fler människor går till jobbet i dag är
              en direkt effekt av Alliansens aktiva och medvetna jobb- och företagspolitik.
            </seg>
            <seg xml:id="i-2e336633604d7896-0">
              Vårt mål för näringspolitiken är övergripande att stärka konkurrenskraften
              för Sverige och lägga en grund för fler jobb och växande företag.
              Då kan man naturligtvis fråga sig: Vad är det egentligen vi har
              haft som idé i Alliansen? Hur har vi konkret försökt ta oss an
              uppgiften?
            </seg>
            <seg xml:id="i-b0f3e00a2226ad14-0">
              För det första är Sverige i dag övergripande ett bättre land
              för företagsamma personer. Vi har med ett antal reformer – borttagandet
              av fastighets- och förmögenhetsskatt, sänkningen av bolagsskatten,
              införandet av expertskatten och tunga investeringar i utbildning,
              forskning och infrastruktur – stärkt den svenska konkurrenskraften,
              gjort Sverige till ett bättre land att investera i och skapat
              bättre förutsättningar för svenska företag att välja att investera
              i Sverige relativt till hur det ser ut i andra länder.
            </seg>
            <seg xml:id="i-3cc8ecce5805a3a2-0">
              För det andra har vi gjort det både billigare och enklare att
              vara företagare och företagsam i Sverige genom en serie av skatteförändringar,
              en serie av regelförändringar och regelförenklingar och nu senast
              införandet av investeraravdrag och forsknings- och utvecklingsavdrag,
              som är väldigt betydelsefulla framför allt för mindre företag.
              På det sättet har vi gjort det enklare och billigare att vara
              företagare. Det är viktigt, för fyra av fem nya jobb kommer i
              de mindre företagen.
            </seg>
            <seg xml:id="i-fe9efeb16ef7522f-0">
              För det tredje har vi öppnat ett antal nya branscher för innovation
              och entreprenörskap och strategiskt sett till att svarta jobb
              kunnat bli vita. Med reformer som RUT, ROT, omregleringen av apoteksmarknaden,
              vårdvalet inom primärvården, den sänkta matmomsen och den sänkta
              skatten på att anställa unga har nya möjligheter kommit till för
              innovation, entreprenörskap och en flytt från svarta jobb till
              vita. Vi kan utöver nya jobb också se att skattemoralen i Sverige
              ökar.
            </seg>
            <seg xml:id="i-a459ea72b3ed1284-0">
              Med allt detta går nu alltså över 200 000 fler människor till
              jobbet en vanlig dag jämfört med tidigare.
            </seg>
            <seg xml:id="i-58b74e142d5ac5dd-0">
              Vi närmar oss nu ett val, herr talman, och jobben kommer att
              vara en avgörande fråga. Ytterst skulle jag säga att det handlar
              väldigt mycket om på vad sätt våra respektive partier och regeringsalternativ
              har förmåga att lägga en grund för fler jobb och växande företag.
              Vår inriktning från Alliansen är ett regeringsalternativ som aspirerar
              på att fortsätta att vara med och styra i Sverige och att göra
              den uppgiften gemensamt. Vi satsar tydligt på ett antal områden
              under de kommande åren.
            </seg>
            <seg xml:id="i-a56a5536aba4e295-0">
              Det första är såklart utbildning. Det är där mycket av grunden
              läggs för förmåga, kunskaper och färdigheter. Vi är tydliga med
              att vi vill utöka stödet tidigt i skolan, utöka undervisningstiden
              och göra satsningar på lärare och lärares status.
            </seg>
            <seg xml:id="i-d364a2378a0ede20-0">
              Det andra är arbetsmarknaden, som vi vill fortsätta att utveckla
              genom till exempel yrkesintroduktionsanställningar, som är en
              bra möjlighet. Vi har arbetskraftsinvandringen, som vi förändrade
              2009, då vi öppnade upp en tidigare stängd dörr till Sverige.
              Vi kommer nu att ta ytterligare ett steg som underlättar för talanger
              att söka sig till Sverige och underlättar för oss att behålla
              dessa talanger i Sverige. Med de förändringar som nu är på gång
              kommer det att vara väsentligt lättare för studenter och forskare
              från länder utanför Europa som har sökt sig till Chalmers, KTH
              eller något annat lärosäte att stanna i Göteborg, i Helsingfors
              eller var det nu är efter att de tagit examen. Detta är oerhört
              betydelsefullt för Sverige, för svenska företag och för hela innovationsklimatet
              i vårt land.
            </seg>
            <seg xml:id="i-bd79823684c3dc07-0">
              Det tredje område där vi ska vara tydliga och kommer att göra
              satsningar är infrastrukturen. Infrastrukturen är lite att se
              som ett blodomlopp i ekonomin. Det handlar om att vi ska kunna
              ta oss till jobbet. Det handlar om att vi ska kunna få en fungerande
              arbetsmarknadsregion. Det handlar om att företag ska kunna veta
              att deras produkter kommer ut till deras kunder här i Sverige
              och internationellt. Det är egentligen extra viktigt i ett land
              som Sverige, som är stort med långa avstånd, glest befolkat och
              väldigt handelsberoende. Ett exempel är att vi kommer att dubbla
              de pengar som läggs på drift och underhåll av vägar och järnvägar.
              Det är mycket betydelsefullt för att vi ska kunna ta oss an den
              historiska skulden; det har under decennier satsats för lite på
              den svenska infrastrukturen.
            </seg>
            <seg xml:id="i-7636d74364d6a641-0">
              Det fjärde är forskningen. Under en period av kanske åtta år
              har de skattepengar som läggs på forskning ökat i Sverige från
              25 till 34 miljarder kronor. Detta bygger konkurrenskraft långsiktigt.
              Det är kanske ingenting som förändrar Sverige i morgon eller om
              en månad, men långsiktigt är det väldigt betydelsefullt. Det är
              också betydelsefullt lokalt. Jag har som gammal chalmerist gått
              in och tittat på vad detta betytt för Chalmers. År 2006 lades
              det drygt 400 miljoner kronor på forskningspengar till Chalmers.
              År 2014 är det över 900 miljoner kronor. Bara på det lärosätet
              talar vi om en dubbling av forskningspengarna med all den viktiga
              teknik och det kunnande som kommer ut från ett sådant lärosäte.
            </seg>
            <seg xml:id="i-3e3b1c63d6e0426a-0">
              Ytterligare en tydlig inriktning från Alliansen är handelsfrågorna.
              Sverige är ett handelsberoende land. Vi kommer att ha fortsatt
              fokus på handeln, handelns betydelse och främjande av en tjänstehandel
              i Europa. Vi vill gärna se fler handelsavtal, inte minst det med
              USA som är på gång. Där läggs en grund för många svenska företag
              när vår egen marknad är för liten.
            </seg>
            <seg xml:id="i-0ee9a4d5923d7eeb-0">
              Sedan kommer vi tillbaka till näringspolitiken med inriktningen
              för Alliansen att stegvis utveckla villkoren. I år har vi kickat
              in investeraravdrag och forsknings- och utvecklingsavdrag som
              är betydelsefulla framför allt för de mindre företagen. Vi kommer
              närmast med förslagen om sjuklöneansvar som är en viktig reform
              framför allt för mindre företag. Det är en fråga som ofta kommer
              tillbaka i diskussionen.
            </seg>
            <seg xml:id="i-53a4090858793409-0">
              Vår inriktning är fokus på kunskap, jobb och företagande. Vad
              vill då oppositionspartierna? Det tydligaste är att vi just nu
              har ett regeringsalternativ. Vi i Alliansen är tydliga med att
              vi går vill val gemensamt och aspirerar gemensamt på att fortsätta
              att få möjlighet att regera Sverige. Så ser det inte ut på den
              andra sidan.
            </seg>
            <seg xml:id="i-db52fc9bd9e89594-0">
              Jag kan tycka att det är lite ynkligt att Carina Adolfsson Elgestam
              och de andra inte kan precisera ett gemensamt regeringsalternativ
              och vad som är deras gemensamma idé för att regera Sverige. Det
              finns förslag som spretar i lite olika riktning.
            </seg>
            <seg xml:id="i-ce1d97d97146be48-0">
              Vi kan se Vänsterpartiet som vill avveckla kärnkraft, höja bolagsskatt
              och höja inkomstskatter. Hur kan det ge fler jobb? Vad sänder
              det för signaler vad gäller investeringsviljan i Sverige?
            </seg>
            <seg xml:id="i-2d2720cc978de4f9-0">
              Vi har Sverigedemokraterna som vill strypa arbetskraftsinvandringen.
              De ger med det beskedet att alla duktiga, talangfulla utomeuropeiska
              studenter och forskare vi har i Sverige på Chalmers, KTH och andra
              ställen inte är välkomna i Sverige. Hur kan vi få mer av innovation,
              kunskap och i förlängningen jobb i Sverige med en sådan inriktning?
            </seg>
            <seg xml:id="i-3b9b4dd98cca1fe7-0">
              Miljöpartiet vill avveckla kärnkraften. Det vet vi sedan innan.
              De vill minska vattenkraft. Men de är också tydliga med att de
              kraftfullt vill minska den svenska skogsproduktionen. Om man lägger
              samman detta, hur ger det fler jobb i Sverige?
            </seg>
            <seg xml:id="i-c92b431c40acb8e1-0">
              Sedan har vi Socialdemokraterna. Vi har en diskussion i Sverige:
              Hur kan vi underlätta för unga människor att komma in på arbetsmarknaden?
              Vårt svar är att tala om utbildning och sänkta kostnader för företag
              att anställa unga. Socialdemokraterna och Carina Adolfsson Elgestam
              säger: Låt oss införa en ungdomsskatt och göra det dyrare att
              anställa unga. Min fråga blir då: Hur kan det ge fler jobb för
              unga människor?
            </seg>
            <seg xml:id="i-f389e6bc749f5ca5-0">
              Över 200 000 fler människor har kommit i arbete sedan 2006. Utanförskapet
              har minskat, och Sverige har blivit ett bättre land för företagsamma
              personer. Vår fortsatta inriktning är att göra viktiga reformer
              i infrastruktur, utbildning, arbetsmarknad, arbetskraftsinvandring,
              forskning och villkoren för företagsamhet i Sverige. Med det försöker
              vi i Alliansen att lägga en grund för fler jobb och växande företag.
              Jag yrkar bifall till utskottets förslag i betänkandet och avslag
              på reservationerna.
            </seg>
          </u>
          <note xml:id="i-0ffcf35e152afac0-1">
            I detta anförande instämde Ann-Charlotte Hammar Johnsson, Hans
            Rothenberg och Boriana Åberg (alla M) samt Anders Ahlgren (C).
          </note>
          <note type="speaker" xml:id="i-148e90c6000c8d82-0">
            Anf. 111 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-3">
            <seg xml:id="i-06b121bdcf9852c8-0">
              Herr talman! Jag lyssnade noga på Lars Hjälmereds inledning där
              han beskrev en helt vanlig dag i Sverige. Det var bara en liten
              detalj, och inte så liten heller, som Lars Hjälmered glömde att
              nämna. År 2006 var det 217 000 öppet arbetslösa. I dag, april
              2014, är det 432 000 som är arbetslösa.
            </seg>
            <seg xml:id="i-1b793a2af1c06dd0-0">
              Det tål att funderas över, inte minst när Lars Hjälmered säger:
              Vi har stärkt konkurrenskraften, och vi har skapat nya jobb i
              nya branscher. Han omnämner RUT och ROT. Det har blivit lite nya
              jobb inom service och renovering. Men frågan är om det är detta
              som stärker konkurrenskraften?
            </seg>
            <seg xml:id="i-e3045fbff7ef7b49-0">
              När det för övrigt gäller apoteken handlar det väl om att det
              inte förändras så mycket om man flyttar arbetskraften från offentligt
              ägt företag till att den blir anställd privat. Arbetskraftsutbudet
              blir ungefär detsamma.
            </seg>
            <seg xml:id="i-9ce61146db36b54a-0">
              På tal om de nya branscherna har Moderaterna med personer i ledande
              ställning uttryckt att industrin i Sverige liksom jordbruket inte
              har någon framtid. Mot bakgrund av att det är vår svenska basindustri
              som är motorn och nerven för tillväxt är det lite märkligt att
              inte Moderaternas företrädare Lars Hjälmered omnämner det vid
              ett enda tillfälle i sitt anförande.
            </seg>
          </u>
          <note type="speaker" xml:id="i-c6f984379de2a80d-0">
            Anf. 112 LARS HJÄLMERED (M) replik:
          </note>
          <u who="unknown" xml:id="i-e58cdbf22466e711-31">
            <seg xml:id="i-9a795006cd638491-0">
              Herr talman! Jag är göteborgare och har en bakgrund i Volvo och
              har jobbat i flyg- och rymdindustrin och i andra delar av svenska
              fordonsindustrin. Jag vet tydligt dess betydelse. Jag tror att
              Carina Adolfsson Elgestam kan vara rätt lugn med vår inriktning
              att fortsätta grunda också för det viktiga företaget och andra
              viktiga industriföretag.
            </seg>
            <seg xml:id="i-653a8282d98cf96f-0">
              Då kommer vi in på en del av det jag sade i mitt anförande. Om
              man hade lyssnat ännu mer noga hade man noterat det jag sade om
              forskningen, utbildningen, flera av de skatteförändringar vi gjort
              av bolagsskatt och andra saker. Det handlar om att stärka investeringsklimatet.
              Lägg därtill att Alliansen ger ett långsiktigt besked i energipolitiken,
              så har vi en rätt solid grund för viktiga industriföretag i Sverige
              som bryter av tydligt mot Socialdemokraternas linje.
            </seg>
            <seg xml:id="i-ee30c6968251ebdb-0">
              Vi har en diskussion i Sverige om hur vi kan få in unga människor
              på arbetsmarknaden. Jag talar väldigt mycket om utbildning och
              att företag ska kunna anställa. Carina Adolfsson Elgestams och
              Socialdemokraternas besked är: Låt oss införa en särskild ungdomsbeskattning.
              Låt oss göra det dyrare att anställa unga människor. Höj arbetsgivaravgifterna.
              Dubblera restaurangmomsen.
            </seg>
            <seg xml:id="i-ab35d9880516220a-0">
              Parallellt med det startas också en kampanj i ert ungdomsförbund
              där man går ut och uppmanar till bojkott av viktiga ungdomsarbetsgivare
              i form av restauranger. Då är min fråga tillbaka till dig: Hur
              kan det ge fler jobb för unga människor om man först kickar in
              en särskild ungdomsskatt och sedan låter sitt ungdomsförbund gå
              ut och uppmana till bojkott av viktiga ungdomsarbetsgivare?
            </seg>
          </u>
          <note type="speaker" xml:id="i-0b57b5ec4a0ae6c2-0">
            Anf. 113 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-4">
            <seg xml:id="i-502eb920c6b2710f-0">
              Herr talman! Jag kommer själv från industrin och vet mycket väl
              hur viktigt det är för industrin att man arbetar i samverkan.
              Mot bakgrund av Lars Hjälmereds Göteborgsperspektiv är det ganska
              intressant att ett av Göteborgs största företag vid flera tillfällen
              uttryckt ganska tydligt att det vill ha samverkan och samarbete
              mellan politiken och näringslivet. Det har varit lite si och så
              hur väl man har lyssnat på Regeringskansliet. Jag kommer åter
              tillbaka till att ledande moderater har uttryckt, som dess värre
              har gått ut till en hel värld, att svensk industri inte skulle
              ha en morgondag. Det kan vara lite skrämmande.
            </seg>
            <seg xml:id="i-57886c764b1ec737-0">
              Såväl Moderaterna som andra från Alliansen far med osanning.
              Det är när de försöker slå blå dunster i svenska folket att vi
              ska införa en ungdomsskatt. Sanningen är att ni har sänkt arbetsgivaravgiften
              för unga generellt till alla företag. Det handlar om att man lämnar
              en form av bidrag till de företag som anställer personer under
              26 år. Att då omvandla detta till att vi skulle införa en ungdomsskatt
              är inte sant. Det handlar inte om ungdomsskatt. Det handlar om
              hur vi generellt använder de inkomster staten får.
            </seg>
            <seg xml:id="i-295f430069601457-0">
              Det vi säger är att det är mycket viktigare att varje ung människa
              som är arbetslös får ett riktat bidrag till sig när den unga människan
              får en anställning av en arbetsgivare. Det är skillnaden mellan
              våra förslag och Alliansens förslag.
            </seg>
          </u>
          <note type="speaker" xml:id="i-8f8c07ad4c095ba4-0">
            Anf. 114 LARS HJÄLMERED (M) replik:
          </note>
          <u who="unknown" xml:id="i-e58cdbf22466e711-32">
            <seg xml:id="i-e8572c33d25b91b8-0">
              Herr talman! Jag skulle säga att den stora skillnaden ligger
              just i ungdomsskatten. Tror man att det blir fler jobb om man
              tredubblar skatten för att anställa en ung människa eller inte?
              Det är den tydliga konflikten i detta.
            </seg>
            <seg xml:id="i-d378e0e1a3d699ca-0">
              Låt oss ta detta med industrin. Vad är det industrin behöver?
              Det är generellt viktiga och bra villkor i Sverige. Det handlar
              om en bra skattesituation, ordentliga satsningar på forskning,
              till exempel fordonsforskningsprogram som vi fortsatt har tungt
              i Sverige, och ett bra skolsystem. På alla dessa områden försöker
              vi tydligt leverera.
            </seg>
            <seg xml:id="i-150805c9663aa651-0">
              Jag tycker att man ska vara tydlig med att säga att industrin
              fortsatt har en viktig roll i Sverige, men det måste kompletteras
              med att andra branscher växer till. De nya jobb som har tillkommit,
              över 200 000 nya jobb, är jobb inom tjänstesektorn. Har vi idén
              att alla behövs i samhället och att fler jobb ska komma till och
              komma fler människor till del måste vi ha en jobbtillväxt inom
              flera branscher. Det är bland annat därför vi har fattat beslut
              om flera viktiga reformer, som RUT och ROT och den sänkta arbetsgivaravgiften
              för att anställa unga och för att sänka trösklarna in. Detta är
              inte minst viktigt när det är sådana branscher som lätt anställer
              unga människor. Vi har öppnat upp nya sektorer, som jag var inne
              på, som vårdval i primärvården, apoteken och annat, som tidigare
              varit stängda för innovation och entreprenörskap. Det är viktigt.
            </seg>
            <seg xml:id="i-5f4e279d78b6b751-0">
              För att konkludera, herr talman: När det gäller synen på unga
              och Socialdemokraternas ungdomsskatt tror jag inte att det är
              en särskilt bra idé att tredubbla skatten för att anställa unga
              människor. Tvärtom tror jag att det är bättre att fundera på:
              Hur kan vi grunda med en bra utbildning och rimliga villkor för
              företag som anställer? Då säger Carina Adolfsson Elgestam: Låt
              oss göra det dyrare att anställa unga. Men jag tror att det då
              blir färre möjligheter för unga människor på arbetsmarknaden.
            </seg>
          </u>
          <note type="speaker" xml:id="i-bdb5ab7d6e23ea11-0">
            Anf. 115 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-13b37484ff11c04a-1">
            <seg xml:id="i-68492eca0b4a3743-0">
              Herr talman! Vi kan se i statistiken att kvinnor tjänar 7 procent
              mindre än män, omotiverat, och att 68 procent av kvinnorna arbetar
              heltid medan 90 procent av männen arbetar heltid. Vi kan också
              se att kvinnligt företagande ökar i snigeltakt. Av Sveriges företagare
              är ungefär bara en tredjedel kvinnor. 12 procent av aktiebolagens
              styrelseposter innehas av kvinnor. 61 procent av suppleanterna
              i aktiebolagens styrelser är kvinnor, medan 21 procent är män.
            </seg>
            <seg xml:id="i-3d62c84837b6c836-0">
              Det här är några exempel på den ojämställdhet som finns inom
              svenskt företagande och svenskt näringsliv. Jag lyfte i mitt anförande
              fram flera förslag som syftar till att förbättra kvinnornas möjligheter
              och jämställdheten inom näringslivet och i företagandet.
            </seg>
            <seg xml:id="i-c07a66ef4caf5f50-0">
              Från moderata och Alliansens företrädare har jag än så länge
              inte hört några förslag som syftar till att förbättra jämställdheten
              i näringslivet. Är Alliansens enda svar att fortsätta med de befintliga
              insatserna, som har visat sig ge liten effekt, och att hänvisa
              till RUT och säga att det öppnar företagandet för kvinnor, det
              vill säga att kvinnorna ska stanna kvar vid traditionellt kvinnodominerade
              yrken? Är detta det enda svaret från Alliansen vad gäller att
              arbeta för ett mer jämställt näringsliv?
            </seg>
          </u>
          <note type="speaker" xml:id="i-4002257971c2c053-0">
            Anf. 116 LARS HJÄLMERED (M) replik:
          </note>
          <u who="unknown" xml:id="i-e58cdbf22466e711-33">
            <seg xml:id="i-ce7351c2ef2371ad-0">
              Herr talman! Jonas Eriksson pekade på några av de saker som görs
              och som jag tror är väsentliga. De företag som har kommit till
              efter RUT-reformer är ofta startade av kvinnor. Inom de så kallade
              kvinnodominerade yrkena inom vård och omsorg kan det vara betydelsefullt
              med en sådan reform som lagen om valfrihet eller vårdval som öppnar
              upp för entreprenörskap som tidigare varit stängt. Det är betydelsefullt.
              Det har tagits initiativ inom Näringsdepartementet för kvinnors
              företagande. Det går säkert att ha synpunkter på reformerna.
            </seg>
            <seg xml:id="i-2f87be0243d3bc5c-0">
              En viktig del att lyfta fram är staten som föredöme. Staten är
              ägare till ett rätt stort antal företag, börsnoterade och onoterade.
              Det finns säkert en del olika uppfattningar om olika detaljer
              kring statens ägande och hur man hanterar det. Men låt oss vara
              tydliga med att staten försöker vara föredöme både när det handlar
              om hållbarhet, med de hållbarhetskrav som ställs på företagen,
              och när det gäller representationen i styrelserna. Det är en jämn
              fördelning hos de statliga aktörerna. Det tycker jag är att gå
              före. Politiska företrädare för regeringen eller riksdagen är
              tydliga med förväntan på samhället i övrigt. Det handlar om hur
              man verkar där man har beslutskraft, nämligen de statliga företagen.
              Där är man ett tydligt föredöme i sammanhanget.
            </seg>
            <seg xml:id="i-000be0f0042bf444-0">
              I mitt anförande tog jag upp Miljöpartiets förslag angående kärnkraft,
              vattenkraft och skogspolitik – tre områden man i alla lägen vill
              trycka ned. Då blir min fråga till Jonas Eriksson: Hur blir det
              fler jobb i Sverige om man avvecklar kärnkraften, minskar vattenkraften
              och kraftigt minskar skogsproduktionen i Sverige?
            </seg>
          </u>
          <note type="speaker" xml:id="i-f659333b8d1f5cdf-0">
            Anf. 117 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-13b37484ff11c04a-2">
            <seg xml:id="i-c06cbfbf9d3624f9-0">
              Herr talman! Jag tycker att det ändå var ett tydligt svar på
              min fråga. Man är ganska nöjd inom Alliansen. Det kvinnliga företagandet
              ska öka inom de traditionellt kvinnodominerade yrkena, och det
              är fullt tillräckligt. Det är inte den vision som Miljöpartiet
              har vad gäller jämställdheten i näringslivet.
            </seg>
            <seg xml:id="i-67b3f6a780411afa-0">
              Jag tycker att det är bra att vi har fått mer jämställdhet i
              de statliga bolagen vad gäller styrelseposter. Men det har inte
              slagit igenom i fråga om ledande befattningar i de statliga företagen.
              Tyvärr kan man säga att trenden i det privata näringslivet inte
              är att man följer statens exempel. Om jag inte minns fel visar
              den senaste statistiken en viss backning vad gäller jämställdhet,
              och det gäller både styrelseposter och ledande befattningar.
            </seg>
            <seg xml:id="i-7a57f4ae6da082bd-0">
              För att ge Alliansens företrädare ytterligare en möjlighet att
              svara och kanske lite utveckla sin politik på det här området
              ställer jag åter frågan: Är det RUT och privatisering inom vård
              och omsorg som är det enda svaret från Alliansen när det gäller
              att förbättra jämställdheten i näringslivet?
            </seg>
          </u>
          <note type="speaker" xml:id="i-9a1976f3cf95d1de-0">
            Anf. 118 LARS HJÄLMERED (M) replik:
          </note>
          <u who="unknown" xml:id="i-e58cdbf22466e711-34">
            <seg xml:id="i-9cf4d8d39ee420b9-0">
              Herr talman! Svaret är naturligtvis nej på Jonas Erikssons fråga.
              Svaret är inte så enkelt. Hade Jonas Eriksson suttit på en enkel
              lösning hade han eller andra redan föreslagit det. Frågan är nog
              väsentligt mer komplex än så. En del av svaret från oss är den
              typ av reformer som jag nämnt och att staten kan vara ett föredöme.
            </seg>
            <seg xml:id="i-9022e6abd95a92f8-0">
              Vi är inte heller nöjda med skillnader i hur mycket personer
              tjänar, äger och har inflytande. Det är möjligen en strukturell
              skillnad. Vi är naturligtvis inte nöjda.
            </seg>
            <seg xml:id="i-c817168c19274335-0">
              Det finns ändå någon typ av hopp i samhället i att kvinnor alltmer
              går högre utbildning och har höga positioner i näringslivet. Långsiktigt
              ger det hopp. Men vi är inte nöjda, utan vi kommer naturligtvis
              att fortsätta att jobba med frågan.
            </seg>
            <seg xml:id="i-4d94b3c5a41005c2-0">
              Avslutningsvis konstaterar jag att jag inte fick svar på mina
              frågor om skog, vattenkraft och kärnkraft. Men det kan finnas
              fler debattmöjligheter för Jonas Eriksson och mig. Det här väcker
              en del frågor inom viktiga områden för Sverige – energi och vad
              det kan betyda för näringslivet. Där är det rätt stora skillnader
              oss emellan. Jag tror att det är en direkt dålig idé att stänga
              ned kärnkraften i förtid, minska vattenkraften och kraftigt minska
              skogsproduktionen.
            </seg>
          </u>
          <note type="speaker" xml:id="i-38b7c33f1b37ddbe-0">
            Anf. 119 KENT PERSSON (V) replik:
          </note>
          <u who="kent_persson_8dd737" xml:id="i-2991abf1ad430aeb-3">
            <seg xml:id="i-fe5ab66624c7ad7f-0">
              Herr talman! I dag är arbetslösheten 8 ½ procent av arbetskraften.
              År 2006 låg den på 4,8 procent. Då var det utanförskap som ni
              pratade om från borgerligt håll. I dag hör vi inte ett ord om
              utanförskap, utan ni framhäver att 200 000 nya jobb har tillkommit.
            </seg>
            <seg xml:id="i-b7fd890de6f7d8e1-0">
              Lars Hjälmered tog upp utbildningen som en grund för företagens
              möjligheter att utvecklas och få kompetent arbetskraft i framtiden.
              Ni har varit åtta år vid makten, och utredning efter utredning
              visar att hela utbildningssystemet har krackelerat. Under åtta
              år har ni inte lyckats med någonting. Trots alla era reformer
              har kunskapsklyftorna bara ökat i Sverige.
            </seg>
            <seg xml:id="i-3874b0f70b57db50-0">
              Det kan vi även se när det gäller matchningen i företagen när
              företag söker arbetskraft. I majoriteten av fallen har det blivit
              misslyckat. Kompetensen finns inte. Det är inte någonting som
              är unikt för i år, utan så här har det varit under hela den period
              som ni har haft makten och kunnat påverka det hela. Ni har inte
              gjort någonting; det är så det ser ut.
            </seg>
            <seg xml:id="i-604fa6691158ee4a-0">
              När vi för fyra fem år sedan föreslog stora massiva, satsningar
              på infrastruktur, på järnvägar, fick vi höra: Varifrån tar ni
              pengarna? Det var ansvarslöst.
            </seg>
            <seg xml:id="i-8149dfd650bf3340-0">
              I dag har ni förslag på nästan på kronan samma nivå som våra
              förslag för fem sex år sedan. Nu heter det gigantiska framtidsinriktade
              satsningar.
            </seg>
          </u>
          <note type="speaker" xml:id="i-ea733e83b39b23b0-0">
            Anf. 120 LARS HJÄLMERED (M) replik:
          </note>
          <u who="unknown" xml:id="i-e58cdbf22466e711-35">
            <seg xml:id="i-6dbbb3b980375a16-0">
              Herr talman! Det är ju ett faktum att långt över 200 000 fler
              människor går till jobbet en vanlig dag jämfört med tidigare.
              Men det är också ett faktum att vi har haft en finanskris och
              en utdragen lågkonjunktur. I ett handelsberoende land som Sverige
              går vi ju såklart inte opåverkade genom en sådan kris. Men trots
              allt är det alltså fler människor som jobbar i Sverige nu jämfört
              med förut. Det som vi har gjort gemensamt i Alliansen har haft
              en tydlig effekt på sysselsättningen. Vi kan också se att utanförskapet
              har minskat i Sverige.
            </seg>
            <seg xml:id="i-e6876158e4a00f2c-0">
              Vi kan gärna ta en skoldiskussion, och jag tror att det är rätt
              stora utmaningar som vi har i den svenska skolan. Man kan fråga
              sig om man inte skulle kunna vända detta på några år. Ja, jättegärna,
              om det hade gått, men jag tror inte att det är riktigt så enkelt.
            </seg>
            <seg xml:id="i-e8a760a84860df5a-0">
              Tittar vi på senaste PISA kan vi konstatera att de som mättes
              i den undersökningen 2012 hade gått i den gamla skolan. De hade
              inte gått i skolan med ny läroplan, nytt betygssystem och liknande.
              Det här är en stegvis förändring som nog kommer att ta lite tid.
              Jag önskar att den hade kunnat gå mycket fortare.
            </seg>
            <seg xml:id="i-43b146865ee099d0-0">
              I tidigare replikskiften var det en diskussion kring detta med
              servicejobb, besöksnäring och andra viktiga sektorer. Där går
              ju Kent Persson och Vänsterpartiet till val på en ungdomsskatt.
              Om vi ser på Kent Perssons hemlän, Västmanland, har det skapats
              300 nya jobb – en ökning med ca 25 procent. Om jag minns rätt
              är väl det ungefär fyra gånger fler än antalet anställda vid sågverket
              hemma i Norberg. Det är rätt så betydelsefullt vad som kan komma
              i en sådan sektor.
            </seg>
            <seg xml:id="i-d3b0cd447f134016-0">
              Apropå sågverk vill jag avsluta med att ställa en fråga till
              Kent Persson. Vänsterpartiet har, ungefär som Miljöpartiet, föreslagit
              att bortåt 20 procent av den svenska skogen ska plockas ur produktion.
              Man ska alltså skapa naturreservat för produktiv skog med nästan
              20 procent – 17 procent, för att vara exakt.
            </seg>
            <seg xml:id="i-e21e0ee09ad32c64-0">
              Kent kommer från ett industrilän och vet hur mycket industrin
              betyder. Vad innebär det för jobbmöjligheter i Sverige att ta
              bort nästan en femtedel av den svenska skogsproduktionen?
            </seg>
          </u>
          <note type="speaker" xml:id="i-973e4aa00de6d8d6-0">
            Anf. 121 KENT PERSSON (V) replik:
          </note>
          <u who="kent_persson_8dd737" xml:id="i-2991abf1ad430aeb-4">
            <seg xml:id="i-1a6e8018cc09b156-0">
              Herr talman! Jag ska försöka att svara på frågorna.
            </seg>
            <seg xml:id="i-13ea41b769d0d79d-0">
              När det gäller skogen föreslår vi som kompensation ett intensivt
              skogsbruk inom vissa områden. Vi tycker också att Skogsstyrelsen
              ska titta på vilka områden som det handlar om, alltså det som
              är trakthyggesbruk. På det sättet kan vi öka uttaget av biomassa,
              som vi är i behov av från energisynpunkt, och samtidigt vill vi
              öka uttaget av timmer. Det var svar på den frågan.
            </seg>
            <seg xml:id="i-5c32a1abfd0bd4d2-0">
              Den andra frågan handlade om 300 nya servicejobb. Men det gäller
              inte i Norberg utan i Västmanland. Där är det en väldigt liten
              del som har ökat. Det är ju inte där, som Lars Hjälmered tidigare
              har sagt, som vi kommer att skapa en internationellt konkurrenskraftig
              industri där vi ska konkurrera på en global marknad. Det är inte
              det som är avgörande. Tjänstesektorn växer när ekonomin totalt
              sett växer. Det är väldigt viktigt att komma ihåg det.
            </seg>
            <seg xml:id="i-d4cafb1111d95852-0">
              Lars Hjälmered, du sade att er energipolitik står på solid grund
              och är långsiktig. Jag tror att du är ganska ensam – möjligtvis
              tycker dina kolleger i den borgerliga regeringen så – för om vi
              går ut och frågar representanter från basindustrin ber de: Se
              till att det blir långsiktiga spelregler för energipolitiken.
              Vi kan inte ha det som vi har det i dag. Vi vet ju inte vad som
              gäller.
            </seg>
            <seg xml:id="i-fda88a87f18351cd-0">
              Vad är det då som gäller? Vi vet inte. Jag vet inte heller det.
              Om branschen kommer fram till att man om 10–15 år inte har råd
              att bygga någon kärnkraft, då har vi en väldigt stor energikris
              som vi inte har några alternativ till. Det är ni skyldiga till.
            </seg>
          </u>
          <note type="speaker" xml:id="i-d0212440c5e8659b-0">
            Anf. 122 LARS HJÄLMERED (M) replik:
          </note>
          <u who="unknown" xml:id="i-e58cdbf22466e711-36">
            <seg xml:id="i-63f7de60910c610d-0">
              Herr talman! Vad industrin och framför allt också basindustrin
              är tydlig med är att man inte ska göra som Kent Persson och Vänsterpartiet
              föreslår, det vill säga snabbavveckla svensk kärnkraft och plocka
              ut viktig kraft ur systemet. Där är vi tydliga med att det skulle
              vara dåligt för industrins förutsättningar.
            </seg>
            <seg xml:id="i-559292efbeb79132-0">
              Om man tittar på en del av de förändringar som vi har genomfört
              under de senaste åren – borttagande av förmögenhetsskatt, sänkning
              av fastighetsskatt, införande av expertskatt – är också detta
              viktiga villkor för många svenska exportföretag och deras förutsättningar
              i landet. Vi har satsat på utbildning, forskning och infrastruktur,
              så för mig handlar det mycket om ett paket av åtgärder för att
              göra Sverige till ett attraktivt land. Då vore det nog en dålig
              idé att i förtid avveckla kärnkraft med tanke på det slag som
              det kan innebära mot viktiga industriföretag.
            </seg>
            <seg xml:id="i-f6d3e11cfa8e5ee5-0">
              För att komma tillbaka till detta med servicejobb är och kommer
              vår inriktning framöver att vara att vi genom att satsa på forskning
              lägger en grund för ny kunskap. Det är klart att vi ska tävla
              med kunskap och kunskapsinnehåll. Kunskap används i nya produkter
              och tjänster och för att utveckla företagen.
            </seg>
            <seg xml:id="i-e5aff6fcb5a48a43-0">
              Om man har idén att alla människor behövs, det vill säga att
              alla har en plats på arbetsmarknaden, måste jobbtillväxten komma
              brett av både enklare och mer avancerade jobb. Jag tror att det
              är farligt att peka finger och säga: Nej, vi tycker inte att den
              typen av jobb är viktiga.
            </seg>
            <seg xml:id="i-a8cc27a36c22e9bd-0">
              Tvärtom måste man se hur man kan skapa en bred jobbtillväxt.
              Det är därför som vi satsar på forskning och investeringsvillkor
              för att få de stora företagen att växa till. Vi satsar också på
              generella villkor för de mindre företagen. Vi vill öppna upp de
              nya branscher som tidigare varit slutna för innovationer och entreprenörskap.
              Det är också viktigt med ROT- och RUT-reformer samt sänkta skatter
              för att anställa ungdomar så att de lättare ska kunna komma in
              på arbetsmarknaden.
            </seg>
            <seg xml:id="i-f656d925b1a686f9-0">
              Där bryter vi tydligt mot bland annat Vänsterpartiet, som likt
              Socialdemokraterna vill ha en särskild ungdomsskatt som skulle
              göra det svårare för unga människor att komma in på arbetsmarknaden.
            </seg>
          </u>
          <note type="speaker" xml:id="i-e6fa701b9c8a3cdf-0">
            Anf. 123 EVA FLYBORG (FP):
          </note>
          <u who="eva_flyborg_45b8be" xml:id="i-ebb593950042d294-0">
            <seg xml:id="i-96156ad7eba18557-0">
              Herr talman! Jag tycker att inledningen i betänkandet på ett
              bra sätt sammanfattar vad närings- och företagspolitik egentligen
              innebär, nämligen att skapa goda villkor för företag, företagsutveckling,
              främjande av entreprenörskap, arbete för att stärka innovationskraft
              och för att förenkla för företag samt turistfrämjande insatser.
              Målet för näringspolitiken är ju att stärka den svenska konkurrenskraften
              och skapa förutsättningar för fler jobb i fler och växande företag
              och fortsätta bygga landets välfärd.
            </seg>
            <seg xml:id="i-a69e51ad07d98352-0">
              För mig och Folkpartiet – och för hela Alliansen såklart – handlar
              företagande både om att skapa välstånd för den enskilda människan
              och samhället som helhet och om att människor får möjlighet att
              förverkliga sina egna drömmar, forma sina liv och skapa sin egen
              försörjning.
            </seg>
            <seg xml:id="i-c8c0826bcff0e12f-0">
              Folkpartiet har drivit denna politik alltsedan Bertil Ohlins
              dagar och hans tankar om företagande som de välståndsbildande
              krafterna. Det är sant även i dag. När företagen utvecklar och
              säljer sin produkt bygger man samtidigt Sverige starkt. Det är
              denna koppling mellan arbete, företagsamhet och välfärd som måste
              synliggöras och hedras. Det är därför arbetslinjen också är välfärdslinjen.
            </seg>
            <seg xml:id="i-c9256f451087d16e-0">
              Alliansregeringens företagspolitik har gjort att Sverige i dag
              står starkt som företags- och företagarnation, trots en historisk
              lågkonjunktur. Sverige är bland de starkaste länderna i EU när
              det gäller konkurrenskraft. Detta beror på att Sverige är särskilt
              starkt inom innovationsområdet, forskning och utveckling, tillgång
              till kapital samt effektiviteten i offentlig sektor. Detta visar
              att vår politik för ett starkare näringsliv faktiskt har burit
              frukt.
            </seg>
            <seg xml:id="i-78186262a43b9d24-0">
              Under alliansregeringen har anslagen till forskning ökat med
              9 miljarder kronor. I årets budget satsas det ytterligare på att
              förbättra konkurrenskraften så att företag kan och vill växa och
              anställa fler. Investeringar i små företag görs lönsamma genom
              investeraravdraget, medan FoU-avdraget stärker möjligheterna till
              investeringar i forskning och utveckling. Sänkningen av bolagsskatten
              vid det förra årsskiftet underlättar för fler och växande företag,
              samtidigt som Sveriges internationella konkurrenskraft stärks.
              Den stärkta satsningen på lägre arbetsgivaravgifter för unga gör
              det lättare för många att kunna bidra och bli anställda just i
              övergången till vuxenlivet. Stora ansträngningar görs också för
              att skapa färre och enklare regler för företagande.
            </seg>
            <seg xml:id="i-f8612a809831e4e5-0">
              I 2014 års budget fanns det ytterligare åtgärder. Inom ramen
              för det kommande regionalfondsprogrammet kommer det att inrättas
              två nya riskkapitalfonder – en fond med syfte att investera i
              nya och befintliga privata riskkapitalfonder och dessutom en grön
              investeringsfond med inriktning på energi- och miljöteknik.
            </seg>
            <seg xml:id="i-7137d5e97b7b08be-0">
              Regelförenklingsarbetet stärks genom en rad insatser. För att
              påskynda och möjliggöra arbetet med att förenkla och minska företagens
              uppgiftslämnande satsar regeringen faktiskt 52 miljoner kronor
              på framtagandet av ett uppgiftslämnarregister. Det innebär att
              företag ska kunna lämna de flesta uppgifter som myndigheterna
              kräver in vid ett tillfälle och till ett ställe. Regelrådets verksamhet
              permanentas. Reformen om en frivillig revision utvärderas under
              första halvåret 2015 för att se om revisionsplikten bör slopas
              även för fler företag.
            </seg>
            <seg xml:id="i-fb3aa20fbb6c1401-0">
              Dessutom tillkommer 16 miljarder under åren 2014–2020 i EU:s
              regionalfondsprogram med ännu större fokus på jobb och företag
              än tidigare. Tre fjärdedelar, 12 miljarder, kommer att riktas
              till innovationer, öka konkurrenskraften hos små och medelstora
              företag samt främja olika former av miljöteknik.
            </seg>
            <seg xml:id="i-b46fb11f21b220d3-0">
              2,8 miljarder kronor satsas i landsbygdsprogrammet för bredbandsutbyggnad
              och stöd till lokal service. Pengarna fördelas 2014–2020. De första
              400 miljonerna skjuts till redan i år genom en satsning i vårbudgeten.
            </seg>
            <seg xml:id="i-ec17d27bb8cb60dd-0">
              I fråga om infrastruktur, herr talman, har regeringen tillsammans
              med regionen i Västra Götaland och kringliggande kommuner presenterat
              att man gör en storsatsning på utbyggnaden av E20 – äntligen,
              säger många av oss. Totalt satsas 4 miljarder för att bygga ut
              E20. Regionen och kommunerna bidrar med 1,35 miljarder för att
              möjliggöra två-plus-två-standard hela sträckan. Satsningen innebär
              att hela E20 genom Västra Götaland kommer att bli mötesseparerad.
              Det är en mycket viktig satsning för till exempel hamnen i Göteborg
              och därmed hela Sverige.
            </seg>
            <seg xml:id="i-6b4d2fe33da5fe02-0">
              Regeringen har tillsatt en utredning gällande generationsväxling
              i företagen, någonting som har varit ett problem genom åren. Den
              kommer att se över beskattningen vid avyttringen av kvalificerade
              andelar vid ägarskiften. Detta är mycket bra, eftersom vi vet
              att just generationsväxlingen inom framför allt mindre företag
              har varit besvärlig, inte minst skattemässigt. Förslag från utredaren
              är att vänta i mars 2015.
            </seg>
            <seg xml:id="i-d1a4d703db041eab-0">
              Herr talman! Jag nämnde tidigare den satsning på forskning som
              regeringen har gjort. De två forsknings- och innovationspropositioner
              som alliansregeringen lagt fram har lett till kraftigt ökade anslag
              för forskning och innovation. I den proposition som lades fram
              2012, för två år sedan, görs riktade satsningar inom några områden
              av särskild betydelse för näringslivet: gruv-, mineral- och stålforskning
              samt forskning om skogsråvara och biomassa. Regeringen utvecklar
              också Vinnovas pågående innovationsprogram, som tillsammans med
              näringslivet ska öka nyttiggörandet av forskningsresultat genom
              det nya programmet Strategiska innovationsområden.
            </seg>
            <seg xml:id="i-3a15ce3aa76ee2e2-0">
              Som vi hörde här tidigare, herr talman, lägger regeringen också
              fram förslag om lättnader för företagens sjuklöneansvar, där man
              i fortsättningen ska ta hänsyn till att sjukfrånvaron ser olika
              ut bland olika stora arbetsgivare. Dessutom ska försäkringen träda
              in snabbare för små arbetsgivare och kan ge ersättning med upp
              till 250 000 kronor per år. Ersättning ges från början av sjuklöneperioden
              för att underlätta även för korta men frekventa perioder av sjukfrånvaro,
              det vill säga ingen karensperiod. Utbetalningar från systemet
              ska dessutom ske automatiskt. Jag tror att detta kommer att vara
              mycket positivt för våra företagare.
            </seg>
            <seg xml:id="i-7c7c351977573eeb-0">
              Herr talman! Till sist ska jag säga några ord om en av våra viktiga
              nya näringsgrenar, det vill säga turismen. Sverige har nu för
              nionde året i rad slagit rekord i utländska besökares konsumtion
              i Sverige. Sammantaget har Sverige klättrat till en fin 19:e plats
              i världen när det gäller intäkter från internationell turism.
              Detta är glädjande siffror och visar på ett målmedvetet arbete
              för att utveckla mogna turistdestinationer runt om i landet. Visit
              Sweden har tagit fram en nationell strategi tillsammans med branschen.
              I den strategin ingår målet att 2020 ska turismen omsätta 500
              miljarder och att Sverige ska kunna erbjuda 35 exportmogna destinationer.
              Ett samarbete har också startat mellan turismnäringen och idrotten
              för att få fler internationella idrottsevenemang till Sverige.
              Go Team Sverige, säger jag.
            </seg>
            <seg xml:id="i-6fff192d6d20f533-0">
              Herr talman! Jag yrkar bifall till Sverige – jag menar till förslaget
              i betänkandet – och avslag på motionerna.
            </seg>
          </u>
          <note type="speaker" xml:id="i-7ff92760248871ff-0">
            Anf. 124 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-5">
            <seg xml:id="i-2e62a3a58091eb56-0">
              Herr talman! Eva Flyborg talar mycket om enklare regler för företagen
              och det nya förslaget vad gäller högkostnadsskyddet för småföretagare.
              Jag kan ändå inte låta bli att undra, och hoppas på att få svar
              denna gång när jag ställer min fråga: Kommer det att bli enklare
              för företagen när det införs ett regelverk som har fem olika grupper?
              Kommer det att bli enklare för företagen att veta vilken grupp
              man tillhör då? Kan det finnas några inlåsningseffekter när det
              kopplas samman med vilken omsättning man har i företaget i förhållande
              till att man vill växa? Det är inte utan att jag funderar en hel
              del över det.
            </seg>
            <seg xml:id="i-da7173cd3e4d2c04-0">
              Det vi säger är att vi vill ta bort den andra sjuklöneveckan
              för alla företag, oavsett vilken storlek företaget har. Vi tror
              att det gynnar fler företag.
            </seg>
            <seg xml:id="i-eb4ba4350eac7db5-0">
              Sedan pratar Eva Flyborg om generationsväxling. Det är någonting
              som det egentligen är väldigt bråttom med, för många företag ägs
              i dag av personer som känner att de gärna skulle vilja lämna över
              på grund av sin ålder. Då har alliansregeringen tillsatt en utredning,
              som ska vara klar om ett år. Det hinner ju hända massor med saker
              på ett helt år. Är det inte lite märkligt att man inte i stället
              lägger fram förslag på hur generationsväxling kan genomföras?
            </seg>
            <seg xml:id="i-ebca578db7ebbad4-0">
              Jag har en särskild fråga som handlar om betaltider för företag.
              Vi har från riksdagen gjort ett tillkännagivande om införande
              av 30 dagars betaltid, och det har fortfarande inte levererats.
              Hur blir det?
            </seg>
          </u>
          <note type="speaker" xml:id="i-557a465fe3bf6a92-0">
            Anf. 125 EVA FLYBORG (FP) replik:
          </note>
          <u who="eva_flyborg_45b8be" xml:id="i-ebb593950042d294-1">
            <seg xml:id="i-ac04ea24c151b1ff-0">
              Herr talman! Detta med regelförenklingar, som Carina Adolfsson
              Elgestam först frågade om, är ett viktigt område. Det vet vi sedan
              många år tillbaka. Jag vet också att tidigare, socialdemokratiska
              regeringar har kämpat med frågan utan att lyckas, och det har
              havererat ett antal gånger under ganska många år. Det säger jag
              inte för att vara dum utan för att visa på att det är ett svårt
              område. Vi vet alla att det är det.
            </seg>
            <seg xml:id="i-0092828604c49438-0">
              Jag tycker att det är väldigt bra att regeringen anslår medel
              för att vi ska kunna komma till rätta med regelbördan. Det är
              bra att Regelrådet permanentas i sin verksamhet så att det inte
              bara blir av tillfällig karaktär. Det tror jag är viktigt.
            </seg>
            <seg xml:id="i-1473e20bfedd2ab0-0">
              Sedan gäller det såklart att se: Vad gör Regelrådet? Ja, man
              tittar inte bara på befintliga regler och lagar som finns som
              kan vara svåra för företagen, utan man är också proaktiv och tittar
              på vad som gäller innan lagar och regler tillkommer. Det har varit
              till stor hjälp och nytta för just detta arbete. Jag tror att
              man har hittat en bra modell för att äntligen komma någonstans
              med detta arbete, för vi ska erkänna att det är ett svårt arbete.
              Det tar tid, och längre tid än vad någon kan föreställa sig. Man
              är lite ödmjuk just i detta och säger att det tar tid.
            </seg>
            <seg xml:id="i-f1f9e77c54af2958-0">
              Vad gäller sjuklönesystemet är det en nyhet som regeringen har
              kommit med. Jag tror att vi måste se tiden an för att se vad det
              innebär i detalj. Men om Carina Adolfsson Elgestam tror att företagare
              skulle ha problem med att veta vilken kategori man tillhör underskattar
              hon Sveriges företagare. Jag tror att man snabbt vet vilken kategori
              man befinner sig i och kommer att ha stor nytta av detta. Vi börjar
              från första veckan, precis efter karensdagarna, medan ni vill
              underlätta först efter två veckor. Det kommer att bli stor skillnad
              för företagen framöver, vilket är mycket positivt.
            </seg>
          </u>
          <note type="speaker" xml:id="i-a7158f7fecdbd00e-0">
            Anf. 126 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-6">
            <seg xml:id="i-8d2a85bbb17da27f-0">
              Herr talman! Jag underskattar inte alls våra företag i Sverige
              – tvärtom. Det är just dem som vi värnar om. När jag tar del av
              förslaget ser jag att företagen ska delas i in klass 1, klass
              2, klass 3, klass 4 och klass 5. Det är klart att man som företagare
              kommer att fundera på vilken klass man tillhör i förhållande till
              hur systemet ska utföras. Jag kan inte låta bli att känna en viss
              oro för att det kommer att bli krångligare regler för småföretagen.
            </seg>
            <seg xml:id="i-516d4c519ea4bbbd-0">
              Sedan vill jag komma tillbaka till vårt tillkännagivande här
              i kammaren om kortare betaltider för företagare där vi föreslår
              30 dagar. Det är mer än ett år sedan vi gjorde det tillkännagivandet,
              och det har fortfarande inte levererats någonting till riksdagen.
              Det är nog så allvarligt och oroväckande.
            </seg>
            <seg xml:id="i-579cddbfcf4cb755-0">
              Mot bakgrund av att det finns företag ute i Sverige som nästan
              riskerar att gå i konkurs därför att de inte får sina betalningar
              i tid finns det anledning att känna en viss oro för att detta
              förslag inte levereras till riksdagen, som vi har bestämt.
            </seg>
            <seg xml:id="i-f008e91ed038199d-0">
              Herr talman! Jag fick för en tid sedan ett brev från en företagare
              som var glad att vi driver den här frågan, utifrån hur det ser
              ut i hans företag. Han var konsult, och för att klara sitt företag
              och sina arbetsuppgifter hade han ju anställda. Det var så lång
              betaltid för dem som han hade utfört tjänster åt att företaget
              riskerade att gå i konkurs innan han fick betalt för sina tjänster.
            </seg>
          </u>
          <note type="speaker" xml:id="i-ffca77a47bd153ff-0">
            Anf. 127 EVA FLYBORG (FP) replik:
          </note>
          <u who="eva_flyborg_45b8be" xml:id="i-ebb593950042d294-2">
            <seg xml:id="i-58a0ec06320b3e50-0">
              Herr talman! Just det här att företagen kommer att delas in i
              olika grupper från ett till fem – om det nu är så det kommer att
              bli i detalj – tycker jag är bra. Det är bra att man ser och förstår
              att företagen i Sverige är olika stora och har olika förutsättningar
              och olika bärkraft och betalkraft.
            </seg>
            <seg xml:id="i-d9537f57ad1cc891-0">
              Jag tror att man snabbt vet vilken grupp man kommer att tillhöra.
              Det är ingenting som kommer att fluktuera dag för dag, vecka för
              vecka eller månad för månad. Man kommer att befinna sig i en grupp,
              och sedan är man i den gruppen. Jag tror inte alls att det kommer
              att vara något problem.
            </seg>
            <seg xml:id="i-9b123c72e97ed94a-0">
              Vi ska inte försöka hitta problem där det inte finns några, utan
              jag tycker att vi alla ska glädja oss åt att den här regeringen
              nu har tagit tag i den här frågan. Det är väldigt positivt, och
              jag tror att företagarna kommer att se fram emot det med tillförsikt.
              Jag väntar mig mycket av det här – det är väldigt bra.
            </seg>
            <seg xml:id="i-3b8c1d6fdb15b788-0">
              När det gäller generationsväxling har regeringen, säger Carina
              Adolfsson Elgestam lite raljerande, bara tillsatt en utredning.
              Men det är klart att det är så vi går till väga. När man vill
              förändra någonting inom Sverige måste man faktiskt titta efter
              först: Hur ser det ut? Vad är det vi behöver göra? Vad kan vi
              göra? Vad får det för konsekvenser?
            </seg>
            <seg xml:id="i-a099ae474b667cb3-0">
              Man kan inte kompensera fel riktning med ökad hastighet. Bara
              för att det går fort behöver det inte vara rätt. Jag tror att
              det är bra att man är samvetsgrann när man föreslår förändringar.
              Det här är ett område som jag är väldigt nöjd med att den här
              regeringen, alliansregeringen, nu ser. Man tar tag i det och går
              framåt med full kraft men vill förbereda sig väl och inte göra
              fel, helt enkelt, utan göra rätt.
            </seg>
          </u>
          <note type="speaker" xml:id="i-b43c9b6d3b51ad97-0">
            Anf. 128 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-13b37484ff11c04a-3">
            <seg xml:id="i-5bd1d06304ab0617-0">
              Herr talman! År 2006, när Alliansen tillträdde regeringsmakten,
              var det ungefär 90 000 sjuåringar som började grundskolan. Det
              har snart gått åtta år. De flesta av dem närmar sig 15-årsåldern.
              Det är i den åldern man prövar många av de här ungdomarnas kunskaper
              i skolan. Det är det som ligger till grund för PISA-undersökningarna.
            </seg>
            <seg xml:id="i-833c1d42d94b8640-0">
              Under åtta har alliansregeringen suttit vid makten, och många
              har varit oroliga över utvecklingen inom skolan. Jag kan tycka,
              herr talman, att det under dessa år från partier som vill satsa
              på skolan borde ha kommit förslag som hade gett de här nästan
              90 000 eleverna bättre förutsättningar att klara sig i skolan
              än tidigare elever. Men trenden pekar tyvärr åt andra hållet.
            </seg>
            <seg xml:id="i-30b745163596b4a6-0">
              Det här är en näringslivsfråga eftersom näringslivet efterfrågar
              människor som är trygga i sig själva, som har självförtroende
              och som också har med sig kunskaper. Man har svårt att hitta den
              kompetens man söker, och man tvingas till och med avsluta rekryteringsförsök
              eftersom man inte hittar rätt personal.
            </seg>
            <seg xml:id="i-3adb7847b5c47478-0">
              När det gäller den högre utbildningen kan man se att grundanslagen
              sedan 1993 har urholkats med närmare 7 miljarder kronor.
            </seg>
            <seg xml:id="i-7184dd48374842fa-0">
              Vad tänker alliansregeringen vidta för åtgärder utöver dem man
              redan har presenterat? Tidigare betyg, eventuellt ett tionde skolår
              – kommer det att rädda ungdomars självförtroende och näringslivets
              behov av kompetenta medarbetare i framtiden? Jag tror inte det.
            </seg>
          </u>
          <note type="speaker" xml:id="i-d58827dd875c536d-0">
            Anf. 129 EVA FLYBORG (FP) replik:
          </note>
          <u who="eva_flyborg_45b8be" xml:id="i-ebb593950042d294-3">
            <seg xml:id="i-6c77b389f0f16801-0">
              Herr talman! Jag tycker att det är ganska modigt av Jonas Eriksson
              att ta upp skolan som ett exempel att fråga mig om i den här debatten.
            </seg>
            <seg xml:id="i-4b88e6bd6fc90dee-0">
              Sveriges skolresultat har förändrats stadigt under drygt 20 år.
              Jonas Erikssons parti har varit ett stödparti, ett stödhjul, till
              tidigare socialdemokratiska regeringar som i allt väsentligt har
              skapat den situation som vi nu befinner oss i.
            </seg>
            <seg xml:id="i-cd16abc2c433e5c4-0">
              PISA-undersökningen som kom för några månader sedan och som alla
              gillar att hänvisa till mäter ju resultaten från det gamla systemet,
              det som Jonas Erikssons parti har varit med och stött hela tiden.
              Jag förstår inte varför man tar upp exempel på sitt eget misslyckande.
              Det är för mig en gåta, men det är helt okej.
            </seg>
            <seg xml:id="i-42b75fb647751dc6-0">
              Den senaste PISA-undersökningen som kom är egentligen spiken
              i kistan för Perssons skola, för regeringen Persson, för Socialdemokraterna
              och för Vänsterpartiet och Miljöpartiet.
            </seg>
            <seg xml:id="i-17b40d82effc2944-0">
              Nu förändras däremot allting. Jonas Eriksson räknade upp ett
              par saker som förändras. Vi har räknat upp flera saker tidigare
              här i talarstolen. Det är den största förändringen av den svenska
              skolan som görs sedan folkskolan infördes för hundra år sedan
              eller mer. Det är en enorm vändning av allting, men allting ger
              inte resultat dag ett eller två eller ens år ett eller två. Det
              tar naturligtvis tid att först reda ut vad som behöver göras och
              hur vi kan genomföra det. Sveriges skolresultat kommer att förändras.
              Våra skolresultat kommer att nå toppen igen, men det tar tid.
            </seg>
            <seg xml:id="i-160961fa6d38a88c-0">
              Jag har några frågor till Jonas Eriksson. Det är möjligt att
              jag har missuppfattat det här, men är det inte så att Jonas Eriksson
              och Miljöpartiet inte vill ha läxor, prov eller betyg så som vi
              andra vill? Hur ska man då kunna mäta elevernas framgångar eller
              brist på framgångar för att kunna sätta in hjälp tidigt? Hur hjälper
              det? Hur förbättrar det svensk skola och resultaten framöver?
            </seg>
          </u>
          <note type="speaker" xml:id="i-8d8173abaf5af808-0">
            Anf. 130 JONAS ERIKSSON (MP) replik:
          </note>
          <u who="jonas_eriksson_d455a5" xml:id="i-13b37484ff11c04a-4">
            <seg xml:id="i-58083184cf3584b2-0">
              Herr talman! Det jag försökte göra Eva Flyborg uppmärksam på
              var att en grupp elever snart har gått igenom hela grundskolan
              – nästa år har de gått igenom hela grundskolan – sedan Alliansen
              kom till makten. Att i det läget säga att det tar tid att förändra
              tycker jag är svagt. Har man kritik mot skolan behöver det inte
              ta åtta år eller mer innan effekten av de åtgärder man föreslår
              och vidtar märks och ger resultat.
            </seg>
            <seg xml:id="i-7d3cd8cc2f8bfdc4-0">
              Vi tror att det är viktigt att uppgradera läraryrket. Vi vill
              ge pengar för att höja lärarnas löner. Vi i Miljöpartiet ser ett
              stort behov att anställa fler i skolan – närmare 10 000 fler lärare
              i skola och förskola. Det tror vi har effekt, både på resultaten
              i skolan och för att göra läraryrket till ett attraktivt yrke.
              Vi vill ge lärare ordinationsrätt. Vi vill skjuta till närmare
              9 miljarder kronor för att öka kvaliteten i grundutbildningen
              på universitet.
            </seg>
            <seg xml:id="i-2e9c44018bd58f32-0">
              Är det förslag som Folkpartiet ställer sig bakom? Är det förslag
              som alliansregeringen kan tänkas ställa sig bakom, eller kommer
              man att nöja sig med att sätta betyg tidigare och ställa krav
              på en längre obligatorisk skola som i sig inte möter de enskilda
              elevernas behov?
            </seg>
          </u>
          <note type="speaker" xml:id="i-5bcdf637e2832137-0">
            Anf. 131 EVA FLYBORG (FP) replik:
          </note>
          <u who="eva_flyborg_45b8be" xml:id="i-ebb593950042d294-4">
            <seg xml:id="i-3969cb0a7dc99f61-0">
              Herr talman! Det gamla systemet utbildade många elever direkt
              till arbetslöshet. Man offrade eleverna på flumskolans altare,
              skulle man kunna säga.
            </seg>
            <seg xml:id="i-31310b6ec278c127-0">
              Man ville inte ta till sig kunskapen om att tidiga utvärderingar
              ger barnen möjlighet att förbättra sina kunskaper om de inte har
              hängt med. Det är inte ett sätt att säga till några barn att de
              är extra duktiga och ge dem en klapp på huvudet eller axeln och
              säga till andra att de är jättedåliga. Det är inte det betyg och
              utvärdering går ut på. Det är till för att se till att alla hänger
              med. Alla kommer med – är det inte det ni brukar säga på vänstersidan?
            </seg>
            <seg xml:id="i-0158efa69d05c43e-0">
              Det är faktiskt det som det syftar till – att alla ska kunna
              läsa, skriva, räkna, ta till sig texter, ha läsförståelse och
              annat som vi såg nu i veckan är bedrövligt dåligt i den svenska
              skolan. Det är en direkt följd av flumskolan och en vägran att
              se att utvärdering och betyg hänger samman och att det är elevers
              och föräldrars rätt att få se var de befinner sig i förhållande
              till kunskapsmålen. Det är bara så man kan gå framåt. Det är som
              exemplet med höjdhopparen som inte har någon ribba. Hur vet han
              då att han har klarat 1,90? Det finns ingen möjlighet att veta
              det, eller hur? Jag tycker att det är väldigt konstigt att ni
              fortsätter med detta.
            </seg>
            <seg xml:id="i-2eb860cb8e337990-0">
              Vad ni än säger att ni vill göra med skolan vill vi göra mer,
              kan jag säga – förutom en enda sak: Bara rena pengar till skolan
              kommer inte att hjälpa. Se på alla de länder som ligger i topp
              i rankningen, dit ni i Miljöpartiet och på vänstersidan faktiskt
              vill. De har inte mer pengar i skolan; de har inte fler lärare
              i skolan. Det är andra saker de har, saker som Sverige har gjort
              sig av med på grund av att man offrade eleverna på något slags
              flumaltare. Det är bedrövligt, måste jag säga.
            </seg>
            <seg xml:id="i-7c251e4e86276c8a-0">
              Den läxan har ni kvar att göra: att inse att läxor och annat
              inte är till för att trycka ned människor utan för att hjälpa
              och lyfta upp människor.
            </seg>
          </u>
          <note type="speaker" xml:id="i-7c0080d37e4c5752-0">
            Anf. 132 ANDERS AHLGREN (C):
          </note>
          <u who="anders_ahlgren_ea61d4" xml:id="i-1405afdc3ad296ed-0">
            <seg xml:id="i-a9af9a9b4e7d6c1f-0">
              Herr talman! Jag vill börja med att yrka bifall till utskottets
              förslag.
            </seg>
            <seg xml:id="i-e3652e4ef86218ad-0">
              Sverige ska vara ett land där det lönar sig att arbeta, där fler
              vill anställa och där fler vill starta företag. Ett starkt näringsliv
              och ett bra företagsklimat är grunden för vårt välstånd.
            </seg>
            <seg xml:id="i-484767526398b2f8-0">
              95 procent av alla företag startas av entusiastiska personer
              som vill prova om deras affärsidé håller. Detta sker utan såddverksamhet,
              utan inkubatorers hjälp, utan Almi eller andra stöd från samhället.
              Ibland får jag känslan att vi överdriver riksdagens och samhällets
              förmåga att starta företag.
            </seg>
            <seg xml:id="i-dc6d83c6a3a57a2c-0">
              Med detta som bakgrund noterar jag att de allra flesta av motionerna
              i dagens betänkande lägger ned stor energi på att utveckla olika
              former av stöd. Jag påstår inte att detta är fel eller onödigt.
              Dessa stöd gör säkert nytta, men jag saknar samma glöd och engagemang
              för att hitta förbättringar för de befintliga jobbskaparna. 49
              procent av svenskarna kan tänka sig bli företagare, men det är
              bara 10 procent som är företagare.
            </seg>
            <seg xml:id="i-d4f085d59c5745c7-0">
              För Centerpartiets och alliansregeringens del är det naturligt
              att vi frågar oss vad vi kan göra mer för att underlätta för företagen
              att anställa. Fler i arbete ger ökade skatteintäkter och därmed
              ökade resurser till skola, vård och omsorg.
            </seg>
            <seg xml:id="i-014ee77ca303003a-0">
              Vi kan konstatera att det är de små företagen som skapar flest
              jobb. Därför har regeringen genomfört en rad reformer som gör
              det lättare för företag att starta, växa och anställa. De senaste
              åren har vi till exempelvis sänkt egenavgifterna, infört investeraravdrag,
              avdrag för forskning och utveckling, sänkt arbetsgivaravgifterna
              för unga, förenklat regler och halverat momsen på restaurangmat.
              Över 200 000 fler människor finns i dag i jobb jämfört med 2006.
              Vi sänker nu företagens kostnader för sjuklöner genom ett nytt
              högkostnadsskydd som sänker kostnaderna för 80 procent av företagen.
              Vi dubblerar stödet till utbyggnad av bredband i hela landet,
              och nyligen tillsattes utredningar för att se över beskattningen
              av personaloptioner och beskattningen vid generationsskiften i
              företag.
            </seg>
            <seg xml:id="i-61c87e1837d324fa-0">
              Jag vill avsluta denna genomgång med att lyfta fram landsbygdsprogrammet,
              som förstärkts med 2,8 miljarder och nu når upp till en nivå som
              vi aldrig tidigare varit i närheten av. De prioriterade områdena
              är lönsamma och livskraftiga företag på landsbygden, aktiva bönder
              som ger oss öppna marker med betande djur och livsmedel av god
              kvalitet och en modern landsbygd, bland annat med 3,1 miljarder
              riktade till utbyggnad av bredband.
            </seg>
            <seg xml:id="i-616ff2ebb6b60e4d-0">
              Som ett av Europas mest exportberoende länder är Sverige extra
              sårbart. När finanskrisen i stora delar av Europa och USA medfört
              att efterfrågan på exportmarknaden minskat får det stora effekter
              på vårt eget näringsliv.
            </seg>
            <seg xml:id="i-7cc331ef64a9acd2-0">
              Men nu ser vi återkommande rapporter om att aktiviteten i näringslivet
              ökar. Vice riksbankschefen Per Jansson säger i en intervju i Dagens
              Industri: Jag läser korten som att vi är inne i en ganska tydlig
              återhämtning i både Sverige och omvärlden. Sveriges bnp steg med
              3,1 procent under fjolåret. Det tar Sverige till Europatoppen
              i tillväxtligan. Dagens Industris ekonomianalytiker skriver så
              här: BNP-statistiken är viktig även framöver eftersom det är en
              bekräftelse på att prognoserna om bra drag i svensk ekonomi inte
              alls är felaktiga.
            </seg>
            <seg xml:id="i-b8e0046b8f5e391c-0">
              Ett exempel på detta är överskottet i Sveriges handelsbalans,
              som i januari uppgick till 5,8 miljarder, vilket är 1,1 miljard
              högre än samma månad 2013. Vi ser också sjunkande arbetslöshet.
              Arbetsförmedlingens statistik för februari visar att arbetslösheten
              går ned i alla län utom Skåne, som har ett oförändrat tal.
            </seg>
            <seg xml:id="i-1d04b11bd7aa2d05-0">
              Statistik från SCB och Handelns Utredningsinstitut visar att
              försäljningsvolymen i detaljhandeln ökade med 2,5 procent i februari
              jämfört med samma månad 2013. I en kommentar säger man: Det finns
              fortsatt goda förutsättningar för svensk detaljhandel i form av
              optimistiska likväl köpstarka hushåll påverkade av en lugnare
              omvärld, låg ränta, låg inflation och högre disponibel inkomst.
              Min slutsats av detta är att det är ytterligare ett bevis på att
              effekterna av jobbskatteavdragen börjar märkas i vårt näringsliv.
              Alliansens politik biter.
            </seg>
            <seg xml:id="i-2dd7bd4cd98433e4-0">
              Varje löntagare har mellan 21 000 och 26 000 kronor mer om året
              i plånboken att själv bestämma över jämfört med 2006. Hushållens
              konsumtion förblir kanske den främsta drivkraften i ekonomin även
              under 2014.
            </seg>
            <seg xml:id="i-1ad6b0a6d03aa09f-0">
              Herr talman! Om vi ska klara de utmaningar vi står inför krävs
              att vi använder våra fördelar, både i städerna och på landsbygden.
              Sverige utanför Helsingforss tullar är allt annat än tärande,
              tvärtom. Det är här vi hämtar de råvaror som världen efterfrågar:
              mat, skog, mineraler och energi – för att bara nämna några exempel.
            </seg>
            <seg xml:id="i-437833b22185c3b5-0">
              Låt mig ge några exempel på landsbygdens storhet. Jag börjar
              med Sveriges utrikeshandel, som har ett starkt överskott. Utan
              skogen, malmen och stålet skulle vi ha ett underskott. Dessa bas-
              och exportföretag sysselsätter drygt 80 000 människor. Men upp
              till 400 000 jobb inom andra branscher är också beroende av bas-
              och exportindustrin.
            </seg>
            <seg xml:id="i-8e78ead361a249df-0">
              Frågan är dock hur vi långsiktigt klarar denna viktiga del av
              svenskt näringsliv. Den kraftiga urbaniseringen klyver Sverige.
              Det blir allt svårare att rekrytera arbetskraft med hög kompetens,
              och inflytandet från landsorten i nationella beslutande församlingar
              minskar. I dagarna meddelades att tre betydande bas- och exportindustrilän
              – Dalarna, Gävleborg och Norrbotten – förlorar vardera ett riksdagsmandat
              nästa period till förmån för Helsingforss kommun, Helsingforss
              län och Malmö. Detta sker trots att exempelvis Dalarna ökat befolkningsmässigt
              under de senaste åtta åren. Ökningen har inte varit tillräcklig
              i förhållande till de stora befolkningskoncentrationerna, utan
              man tappar i inflytande. Då spelar inte exportvärden och tillgången
              på råvaror och energi någon roll. Makten flyttas till andra delar
              av Sverige. Fortsätter denna urbanisering blir den centrala frågan
              vem som i framtiden ska upprätthålla den för Sveriges välstånd
              så livsavgörande exportindustrin.
            </seg>
            <seg xml:id="i-7b8680aa4cbf4fe0-0">
              Den andra delen jag vill ta upp är besöksnäringen. Utländska
              turister spenderade över 100 miljarder kronor i vårt land. Det
              innebär att turismen står för omkring 6 procent av Sveriges totala
              export. Turistbranschen svarar för drygt 160 000 årsarbetare –
              allt enligt Tillväxtverket. Den framtida utvecklingen för besöksnäringen
              spås bli mycket kraftig.
            </seg>
            <seg xml:id="i-1a9e18cff619cf1c-0">
              Då passar dagens beslut från besöksnäringsminister Annie Lööf
              om att stödja en kraftig satsning på internationell turism i norra
              Europas största friluftsområde, Sälen–Trysil–Idre-området, bra.
              Vi pratar om att kunna skapa mellan 500 och 1 000 nya jobb i detta
              område.
            </seg>
            <seg xml:id="i-d50f7f971f849a2d-0">
              Pratar man med företagarna inom besöksnäringen är det många som
              i dag är oroade över den så kallade dubbelstöten, som oppositionen
              riktar mot många av dem, genom att vilja både tredubbla arbetsgivaravgiften
              för unga och dubblera momsen på restaurangmat. Den politiken kommer
              att driva ut fler ungdomar från riktiga jobb till oppositionens
              löften om åtgärdsprogram och arbetslöshet.
            </seg>
            <seg xml:id="i-2720826ce1d19e7d-0">
              Landsbygdens attraktionskraft behöver stärkas. I dag upplever
              allt fler människor runt om i landet att service och grundläggande
              samhällsfunktioner blir ett allt ihåligare lapptäcke. Detta är
              inte långsiktigt hållbart. Få människor är beredda att bo, leva
              och driva företag på en plats där det är ett stort och tidskrävande
              projekt att tanka bilen eller att köpa några liter mjölk i butiken.
            </seg>
            <seg xml:id="i-7098cdc9c3af6c86-0">
              Regeringens satsningar på tillgänglighet fortsätter och förfinas,
              så att effektivare incitament skapas för att fler lanthandlare,
              tankstationer, apotek och andra kommersiella nyckelfunktioner
              ska finnas kvar, utvecklas och nyetableras. Därför är det glädjande
              att se den rejäla ambitionshöjningen i landsbygdsprogrammet: En
              femdubbling av stödet till kommersiell service i glest befolkade
              områden och en dubblerad bredbandssatsning knyter samman Sverige,
              så att landsbygden ges förutsättningar att hänga med i den tekniska
              utvecklingen, där den vardagliga användningen kraftigt ökar. Fyra
              av fem betalar räkningar via nätet. 40 000 studenter läser på
              distans. Drygt 50 procent av företagen har distansarbetare anställda.
            </seg>
            <seg xml:id="i-fbe247c1062bd181-0">
              36 procent av alla företag i Sverige finns på landsbygden. Andelen
              av befolkningen som driver företag är störst på landsbygden. Med
              förutsättningar som gör det möjligt att leva, driva företag och
              skapa jobb, oavsett postadress, kan hela landet utvecklas och
              bidra till full sysselsättning.
            </seg>
          </u>
          <note type="speaker" xml:id="i-d0240a98b45410b6-0">
            Anf. 133 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-7">
            <seg xml:id="i-0f5296c73ba2dc03-0">
              Herr talman! Centerpartiet och Centerns partiledare har uttryckt
              att det viktigaste för att företagen ska våga anställa är att
              vi tar bort den andra sjuklöneveckan. Sedan dess har Centern av
              olika anledningar fått lov att backa med detta förslag. Nu presenteras
              ett annat förslag för företagarna. Det bygger på att de delas
              in i fem olika klasser. Det är också kopplat till lönesumman.
            </seg>
            <seg xml:id="i-b7b700053d44ee6c-0">
              Man kan fundera över om det finns inlåsningseffekter i det. Vad
              händer om man anställer en person till eller två personer till?
              Hoppar man upp i någon annan klass? Hur kan det eventuellt drabba?
              Vi kanske kan få en liten redogörelse för det här.
            </seg>
            <seg xml:id="i-fa09015f3e338e67-0">
              Det finns någonting annat som jag funderar över när det gäller
              vad Anders Ahlgren sade i debatten. Ni har för avsikt att satsa
              360 miljoner kronor på högkostnadsskyddet. Det skulle omfatta
              ca 80 procent av företagen. Det låter lite, i förhållande till
              vad det kostar i dag. Men det kanske går ihop, eller man kanske
              lovar guld och gröna skogar i dessa tider. Vad vet jag?
            </seg>
            <seg xml:id="i-47f92f12e0dfe9cf-0">
              Någonting annat som Anders Ahlgren talar sig varm för är strukturfonderna
              och landsbygdsprogrammet. Det är naturligtvis oerhört viktigt.
              Men det som möjligtvis kan oroa lite är att det är mindre pengar.
              Totalt är det ungefär 5 procent mindre pengar i den nya perioden.
              Därtill kommer vi att tappa 2014 och nästan 2015 också. Är inte
              detta oroväckande för landsbygden?
            </seg>
          </u>
          <note type="speaker" xml:id="i-858f22fa1d17aaae-0">
            Anf. 134 ANDERS AHLGREN (C) replik:
          </note>
          <u who="anders_ahlgren_ea61d4" xml:id="i-1405afdc3ad296ed-1">
            <seg xml:id="i-a3675a85bd0546ab-0">
              Herr talman! När det gäller högkostnadsskyddet tycker jag att
              man ska veta att det är i den första sjuklöneveckan som den riktigt
              stora kostnaden ligger. Den är betydigt beskedligare i den andra
              sjuklöneveckan.
            </seg>
            <seg xml:id="i-8163024cae1db04d-0">
              I det jobb som är gjort har man tittat på var man får störst
              effekt. Därför är förslaget utformat på det sättet att det framför
              allt riktar sig till de små företagen. Det innebär att antalet
              företag blir väldigt högt i förhållande till det antal människor
              som berörs. Men det känns viktigt att få den riktningen på frågan,
              att det framför allt är de små företagen som gynnas av reformen.
              Den träder dessutom in redan andra dagen i det här upplägget,
              så det finns inga långa karenstider som företagen behöver riskera.
            </seg>
            <seg xml:id="i-2dd2fb6a1013e730-0">
              Jag känner till företagare som har haft anställda som har brutit
              benet eller som i någon fotbollsmatch har råkat ut för någon allvarligare
              olycka. Det får katastrofala följder i ett företag med ett par
              tre anställda. Den delen av det här, den äventyrliga delen, har
              vi tagit bort på det här sättet.
            </seg>
            <seg xml:id="i-76bd333bd4deeb38-0">
              Jag tror inte att det är något problem för företagen att välja
              grupp. Jag tror att de kommer att klara det ganska bra.
            </seg>
            <seg xml:id="i-57192477ccbff50e-0">
              När det gäller landsbygdsprogrammet tycker jag att vi ska känna
              en stolthet. Ni har tidigare varit kritiska för att det inte har
              räckt till. Vi har aldrig startat landsbygdsprogrammet på den
              här nivån. Vi har aldrig varit i närheten av det här i startögonblicket
              för landsbygdprogrammet. Det skiljer ungefär 1 miljard jämfört
              med den förra perioden, när det här startades. Jag tror att vi
              kommer att få se en god effekt.
            </seg>
            <seg xml:id="i-31b583dc9bee836e-0">
              Jag får återkomma i nästa replik.
            </seg>
          </u>
          <note type="speaker" xml:id="i-a7ab1e36133de68d-0">
            Anf. 135 CARINA ADOLFSSON ELGESTAM (S) replik:
          </note>
          <u who="carina_adolfsson_elgestam_02d747" xml:id="i-504addaf9e881e4b-8">
            <seg xml:id="i-8234e01a4d88585d-0">
              Herr talman! Jag hoppas att alla där ute på landsbygden i Sverige
              verkligen känner av att de kommer att få 1 miljard mer. Som jag
              har uppfattat fakta tappar vi hela 2014 eftersom man inte kom
              överens förrän nu. Och inför 2015 har vi fortfarande inte kommit
              tillräckligt långt för att de här pengarna ska kunna tas i anspråk.
              Samtidigt kommer väl de projekt som man redan har beslutat om
              att ta i anspråk pengar i den nya programperioden. Så har jag
              åtminstone uppfattat det i förhållande till de länsstyrelser som
              jag har talat med. Jag vet alltså inte hur den där miljarden kommer
              in och hur pengarna kommer att rulla ut på landsbygden.
            </seg>
            <seg xml:id="i-2dac89baf2aac40b-0">
              Herr talman! Jag hoppas verkligen att jag har blivit felinformerad
              och att de här pengarna kommer att rulla ut omgående under 2014
              och 2015, för vi är överens om att vi behöver ha tillväxt på landsbygden.
              Vi behöver ha företag som har möjlighet att växa och utvecklas
              på landsbygden.
            </seg>
            <seg xml:id="i-4fe4befeb7e3e5e2-0">
              Jag hoppas att den här summan pengar stämmer och att man inte
              ska försöka använda pengarna på ett sätt så att medborgarna ute
              i samhället ska tro att det är en stor satsning.
            </seg>
            <seg xml:id="i-12b9de0d366c46a9-0">
              Sedan vill jag kommentera det som Anders Ahlgren sade tidigare
              angående dubbelstöten och hotell och restaurang. Det som kan oroa
              lite grann är att det är så viktigt med arbetsgivaravgifts- och
              skattesänkningar. Är det inte viktigt att den här branschen också
              får möjlighet till kompetensutveckling och innovationer?
            </seg>
          </u>
          <note type="speaker" xml:id="i-e085203f9b5a5863-0">
            Anf. 136 ANDERS AHLGREN (C) replik:
          </note>
          <u who="anders_ahlgren_ea61d4" xml:id="i-1405afdc3ad296ed-2">
            <seg xml:id="i-23a3a233041277a2-0">
              Herr talman! Jag tror att vi ska konstatera att det är EU:s budgetprocess
              som har förorsakat förseningar, inte bara i landsbygdsprogrammet
              utan generellt när det gäller den sociala fonden, den regionala
              fonden och de andra programmen som vi är berörda av.
            </seg>
            <seg xml:id="i-c38d29c42c16aeed-0">
              Det som finns i det här nu är tanken att se om det går att få
              i gång de EU-regionala fonderna och landsbygdsprogrammen, så att
              de är sökbara från i höst. Det innebär att det finns en retroaktiv
              möjlighet i det här, även om risken för dem som söker hamnar på
              dem som söker. Men möjligheten finns där. Det gäller också den
              regionala fonden. Det är samma resonemang: att man ska kunna jobba
              i ett tidigare perspektiv.
            </seg>
            <seg xml:id="i-524f5992351d7ee0-0">
              Det som jag tror kommer att ha stor betydelse är att det finns
              3,1 miljarder till bredband. Det är en fördubbling av de pengar
              som ska hanteras av regioner och länsstyrelser.
            </seg>
            <seg xml:id="i-0d2cbadd8e503165-0">
              Till detta ska vi lägga möjligheterna för de tre nordligaste
              så kallade NUTS-områdena. I Gävleborg, Dalarna, Värmland och norrut
              kommer det att vara möjligt att också i de regionala fonderna
              investera i bredband. Det innebär att det blir ganska bra med
              pengar till att bygga ut detta i ett område där det är jätteviktigt.
            </seg>
            <seg xml:id="i-10851c1541e15638-0">
              Utöver detta innehåller det mängder av insatser när det gäller
              att upprätthålla verksamhet på landsbygden. Det handlar om att
              stödja företag, att skapa investeringar, att se till att det finns
              öppna landskap, att det odlas och föds upp för att man ska kunna
              ge bra livsmedel etcetera. Det är rejält mycket, utöver de 700
              miljoner som finns för glest befolkade områden.
            </seg>
            <seg xml:id="i-e045730b544fb83c-0">
              När det gäller dubbelstöten är det bara att konstatera att ni
              har radat upp skattehöjningar upp till 30 miljarder. På vilket
              sätt det stöder företagande kan jag inte begripa. Jag förstår
              inte hur det skulle kunna gå till.
            </seg>
          </u>
          <note type="speaker" xml:id="i-a65baa49065f42ac-0">
            Anf. 137 HANS ROTHENBERG (M):
          </note>
          <u who="hans_rothenberg_353d06" xml:id="i-023203fde91c6aa8-0">
            <seg xml:id="i-4fc48e8a3f108164-0">
              Herr talman! I denna timma har vi diskuterat många områden inom
              näringspolitiken. Vi har förmånen att kunna diskutera näringspolitiken
              ur ett bredare perspektiv vid två tillfällen varje år. Det ena
              är när vi fastställer budgeten, strax före jul. Det andra är när
              de allmänna lagpåverkande motionerna debatteras i kammaren på
              våren.
            </seg>
            <seg xml:id="i-fca6c0330f0c027f-0">
              Det här är frågor som rör framtiden. Det är också frågor som
              rör samtiden. Det som rör framtiden är framför allt de frågor
              som handlar om hur vi ska utveckla Sverige vidare som ett innovationsland.
            </seg>
            <seg xml:id="i-ccab163778dece9c-0">
              Sveriges historia bygger på innovationer. Sveriges historia är
              lika mycket dess innovationer som dess handel. Vi ser i dag att
              Sverige fortsätter att göra historiskt starka satsningar på forskning
              och innovation. Med en forsknings- och innovationsproposition
              för två år sedan, tillsammans med den mandatperioden innan, har
              Sverige tagit ett rejält kliv framåt. När man kopplar ihop detta
              med innovationsstrategin visar Sverige, och markerar för omvärlden
              och framför allt för sig självt, att man ska vara med i matchen.
            </seg>
            <seg xml:id="i-adee7a06c18c098e-0">
              Sverige finns med i världstopp på många listor. Vi kan konstatera
              att OECD rankar Sverige i topp. Senast var det Esbri som tillsammans
              med Vinnova konstaterade att myten om den svenska innovationsparadoxen
              är betydligt överdriven.
            </seg>
            <seg xml:id="i-be09d89777205ae7-0">
              Innovationer börjar med människor och idéer som i tillåtande,
              kreativa miljöer ska kunna växa underifrån. Det är viktigt att
              man har ett underifrånperspektiv på innovationer – inte en ovanifrånperspektiv.
              Politiken ska vara stödjande och mindre styrande.
            </seg>
            <seg xml:id="i-feb69289488d4b47-0">
              Det är viktigt att riskkapital kan komma i ett tidigare skede.
              Vi som hade möjlighet att vara med under de båda dagarna på innovationsriksdagen
              i Göteborg här i veckan kunde ta del av ingående diskussioner
              och ett stort behov av att riskkapital och kapitalflöden kommer
              in tidigt i innovationsprocessen.
            </seg>
            <seg xml:id="i-3c2d53b62ef4ced2-0">
              Vi har kunnat se att det privata kapitalet har kommit in i leken
              väldigt sent, och där det behövs som bäst, i de tidiga skedena,
              har det inte funnits tillgängligt kapital och framför allt inte
              villigt kapital. Det gäller då att försöka locka fram kapitalet,
              så att det blir villigt.
            </seg>
            <seg xml:id="i-f08fe546b0a854ab-0">
              Herr talman! Den innovationsstrategi som presenterades i samband
              med forsknings- och innovationspropositionen syftar till att skapa
              ökad konkurrenskraft och ett långsiktigt företags- och innovationsklimat
              för ett växande entreprenörskap.
            </seg>
            <seg xml:id="i-db23a30431a699c9-0">
              Vi kan ställa det mot framför allt Socialdemokraternas syn på
              hur innovationspolitik ska bedrivas. De har ett helikopterperspektiv.
              De ser det gärna ovanifrån. Det ska vara branschprogram i stället
              för strategiska innovationsområden. Det ska vara statsministern
              i ett innovationsråd i stället för att se vilka regionala och
              lokala förutsättningar det finns och hur man kan stimulera genom
              ett gott företagsklimat.
            </seg>
            <seg xml:id="i-c6841c082385c6e9-0">
              Herr talman! Tillsammans med investeraravdragen, forsknings-
              och utvecklingsavdragen, den införda expertskatten och den sänkta
              bolagsskatten och förenat med den nationella innovationsstrategin
              ser vi tiden an med god tillförsikt för svensk innovation. Men
              det kräver av vi fortfarande har med oss lite grann av Jante och
              Luther, att vi ser kritiskt på varandra.
            </seg>
            <seg xml:id="i-f8484b46b466f9f5-0">
              Det är trevligt att kunna debattera innovationsfrågorna. Jag
              tycker att det är roligt att göra det på många arenor. Det skulle
              vara roligt att få möjlighet att göra det även i riksdagens kammare.
              Men de senaste gångerna när vi har diskuterat innovationsfrågor
              har det tyvärr varit tunt med repliker från oppositionspartiernas
              sida.
            </seg>
            <seg xml:id="i-8cd928a6de78b67f-0">
              Men låt oss gå från framtiden till samtiden. Det är där vi har
              den bransch som har diskuterats mycket: turismen, besöksnäringen.
              Besöksnäringen symboliserar – nu ser jag ett antal ungdomar paradera
              in på läktaren – det som är framtiden, ungdomsjobben. De människor
              som får sitt första jobb får det ofta i besöksnäringen, inte sällan
              i campingnäringarna.
            </seg>
            <seg xml:id="i-85fd7bc05197ae58-0">
              Sveriges campingar är kanske den dolda branschen, en näringsgren
              som man talar tyst och sällan om. Men 80 procent av dem som jobbar
              i camping och får sitt första jobb där jobbar säsong. Det här
              är ett väldigt bra arbete som man kan få som sitt första jobb.
              De arbetsgivare som ofta är småföretagare, ja, rent av mikroföretagare,
              gör svensk ungdom, svensk arbetskraft och svensk framtid en mycket
              god tjänst genom att utbilda ungdomar i hur man har ett arbete.
            </seg>
            <seg xml:id="i-7e422456e6040163-0">
              Vi från Alliansen tycker att det är värt att göra denna extra
              stimulans, att sänka arbetsgivaravgifterna för ungdomar för att
              de ska få möjlighet att komma in och få det första jobbet, för
              att få möjlighet att komma in och lära sig arbetslivets regler
              och villkor, för att sedan kunna vara kvalificerade och få det
              andra jobbet och det tredje jobbet och se fram emot ett framgångsrikt
              liv i arbete.
            </seg>
            <seg xml:id="i-12529f8dd536f0d7-0">
              Dubbelstöten har nämnts ett antal gånger i debatten, och den
              kommer att nämnas många gånger fram till den 14 september – den
              saken är fullkomligt solklar. Det finns ett hot över ungdomsarbetslösheten,
              och ungdomars framtida möjlighet att få arbeten hotas av dubbelstöten.
              Kombinationen att göra det dyrare att anställa ungdomar under
              25 år tillsammans med att lägga ytterligare grädde på moset genom
              att höja restaurangmomsen innebär att man satsar på sot snarare
              än på glöd. Att gödsla med aska är inte det bästa när man vill
              få grödan att växa grön.
            </seg>
            <seg xml:id="i-f6b807209c02463a-0">
              Herr talman! Det var trevligt att få vara med under debatten.
              Även om det inte blir några repliker hoppas jag att den här debatten
              kommer att frodas intensivt under lång tid fram till den 14 september.
              Det har vi all anledning att se fram emot. Det har Sveriges ungdomar
              och den växande arbetskraften all anledning att se fram emot.
            </seg>
          </u>
          <note xml:id="i-b4f03ab825a64e05-0">
            I detta anförande instämde Boriana Åberg (M).
          </note>
          <note type="speaker" xml:id="i-d0a2838abdbb67a6-0">
            Anf. 138 BORIANA ÅBERG (M):
          </note>
          <u who="boriana_aberg_029760" next="cont" xml:id="i-64ed280d280ace42-0">
            <seg xml:id="i-8fea4310385ad323-0">
              Herr talman! När regalskeppet Vasa skulle byggas år 1625 gick
              uppdraget till de holländska bröderna Hybertsson. Henrik Hybertssons
              svenska hustru Margareta var enligt historikerna en duktig affärskvinna.
              Hon fick ansvara för inköpen, och hon köpte skeppsvirket av fru
              Brita Bååt på Ängsö i Mälaren och ektimmer från fru Anna Kyle
              på Erstavik i Nacka. Således var Margareta inte den enda affärskvinnan
              i Helsingfors på den tiden. Även i resten av landet spelade kvinnorna
              en viktig roll som medföretagare till män inom handel och hantverk.
            </seg>
          </u>
          <note xml:id="i-520085b83090160c-0">
            I början av 1900-talet fanns i Lund 1 440 förvärvsarbetande kvinnor,
            av vilka 600 var företagare. Ja, ni hörde rätt: Av alla arbetande
            kvinnor var 42 procent företagare.
          </note>
          <u who="boriana_aberg_029760" prev="cont" xml:id="i-b152bda32d4af6b4-0">
            <seg xml:id="i-694f59d86079d30a-0">
              Dessa två exempel visar att kvinnors företagande har en lång
              historia och att utvecklingen inte alltid har gått framåt. Tekniska
              förändringar och inte minst politiska beslut har hämmat respektive
              främjat kvinnors företagande.
            </seg>
            <seg xml:id="i-fead9465de0ad20b-0">
              Att öka antalet företagande kvinnor är ett viktigt inslag i Alliansens
              arbetslinje. Sedan 2006 har alliansregeringen gjort det enklare,
              mer lönsamt och mer stimulerande att vara företagare. Både kvinnor
              och män har fått bättre villkor för att starta, driva och utveckla
              sina företag.
            </seg>
            <seg xml:id="i-7fc20545aa4876a0-0">
              Förutom de generella satsningar på företagande som mina allianskolleger
              har nämnt har det gjorts och görs mycket för att kvinnor och män
              ska ha samma förutsättningar att ta del av finansiering, affärsutveckling
              och rådgivning. Inom programmet Främja kvinnors företagande satsas
              100 miljoner årligen för att fler kvinnor ska starta företag samt
              för att kvinnor som redan är företagare ska utvidga sina verksamheter.
            </seg>
            <seg xml:id="i-bd9db99290263822-0">
              Våren 2015 kommer det att presenteras en handlingsinriktad strategi
              för hur kvinnor och män ska få del av företagsfrämjande insatser
              på lika villkor, för det finns fortfarande skillnader mellan hur
              kvinnor och män betraktas och behandlas av de regionalt tillväxtansvariga
              aktörerna. Stödsystemen är uppbyggda kring traditionellt mansdominerade
              branscher.
            </seg>
            <seg xml:id="i-66c4b0243609225a-0">
              Det finns föreställningar om kvinnor och män som företagare,
              och dessa föreställningar lyfts fram som sanningar och används
              som förklaringar till att kvinnor inte startar och driver företag
              i samma utsträckning som män.
            </seg>
            <seg xml:id="i-9ee07f8bb737c6c9-0">
              Kommunernas inställning till LOV, lagen om valfrihet, utgör ett
              hinder för kvinnor som arbetar inom vården mot att starta företag.
              Förutsättningarna för företagande i kvinnodominerade branscher
              är betydligt sämre än i övriga delar av den svenska ekonomin.
            </seg>
            <seg xml:id="i-9e4f2978e6dbf955-0">
              Inom områdena vård, skola och omsorg är det fortfarande mycket
              som är förbehållet det offentliga.
            </seg>
            <seg xml:id="i-f2e512a605947964-0">
              Bara 12 procent av den vård och omsorg som finansieras av kommunerna
              och 10 procent av den vård som finansieras av landstingen utförs
              av privata företag. Tack vare att såväl alliansregeringen som
              Alliansens företrädare i kommuner och landsting har öppnat upp
              den offentligt finansierade välfärden för privat företagande ökar
              nu såväl antalet företagare som företagens omsättning i denna
              kvinnodominerade sektor.
            </seg>
            <seg xml:id="i-7de9d2760f9034ff-0">
              Fru talman! Socialdemokraterna säger sig också vilja öka kvinnors
              företagande. Gott så, men samtidigt vill de bland annat i sina
              förslag skala ned RUT-avdraget inom hemservicebranschen – den
              bransch där kvinnors företagande i dag är som starkast och ökar
              mest.
            </seg>
            <seg xml:id="i-7d1bf20709fc6fcd-0">
              Hemservicesystemet har möjliggjort för privatpersoner att göra
              avdrag för exempelvis städning, snöskottning och barnpassning.
              En nedtrappning av denna reform skulle innebära betydande svårigheter
              och slå hårt mot framför allt ensamstående föräldrar och barnfamiljer
              som i dag kan få avlastning i vardagen via hushållsnära tjänster.
              Den skulle också slå hårt mot företagande kvinnor som har svårt
              att få tiden att räcka till både det egna företaget och hushållsarbetet.
            </seg>
            <seg xml:id="i-949891fb4f973ac1-0">
              Det socialdemokratiska styre som under lång tid har präglat vårt
              land har lett till att marknaden för hushållsnära tjänster har
              blivit kraftigt underutvecklad. Genom RUT-avdraget har en ny verklig
              marknad skapats som det finns en mycket stor potential att utveckla.
            </seg>
            <seg xml:id="i-acc1d0530296904e-0">
              Fru talman! Det svenska näringslivet behöver mångfald. Vi ska
              fortsätta att uppmuntra fler kvinnor ta steget till att starta
              en egen rörelse. Genom såväl generella förenklingar och förbättringar
              för företagande som riktade reformer kan vi tillsammans ta ytterligare
              steg mot att förbättra möjligheterna för kvinnors företagande
              och kvinnors ledarskap.
            </seg>
            <seg xml:id="i-9cfb631e25d701b9-0">
              Jag har svårt att se ett mer fruktsamt sätt att förbättra förutsättningarna
              för kvinnligt ledarskap och därmed ge kvinnor mer inflytande och
              makt i det svenska näringslivet än att just förbättra möjligheterna
              för kvinnor att starta och driva egna företag. Det är långt bättre
              än alla tankar på kvotering i till exempel bolagsstyrelser. Ingenstans
              är makten och inflytandet så stort som i det egna företaget.
            </seg>
            <seg xml:id="i-055d5926f1883d6d-0">
              Följande fråga för skriftligt svar hade framställts:
            </seg>
          </u>
          <note xml:id="i-3b7323bfc15d13e7-1">
            Jag yrkar bifall till utskottets förslag i betänkandet.
          </note>
          <note xml:id="i-1e0fde66802458c1-2">
            Överläggningen var härmed avslutad.
          </note>
          <note xml:id="i-42b29cb67d2ec497-0">
            12 § Bordläggning
          </note>
          <note xml:id="i-c27988fff334ed44-0">
            Följande dokument anmäldes och bordlades:
          </note>
          <note xml:id="i-8106cfe6f3aa77ed-0">
            13 § Anmälan om interpellationer
          </note>
          <note xml:id="i-ae3a6e826b6025e3-0">
            Följande interpellationer hade framställts:
          </note>
          <note xml:id="i-ba95deb660219c00-0">
            den 2 april
          </note>
          <note xml:id="i-1adf5b0be2ba0f5f-0">
            Jonas Sjöstedt
          </note>
          <note xml:id="i-9adedb32443c51b3-0">
            Mats Pertoft
          </note>
          <note xml:id="i-1659a7944499013f-0">
            Fredrik Lundh Sammeli
          </note>
          <note xml:id="i-dd4ccaec8622e9f0-0">
            Börje Vestlund
          </note>
          <note xml:id="i-dd4ccaec8622e9f0-1">
            Börje Vestlund
          </note>
          <note xml:id="i-ff81eb0c7f9904ce-0">
            14 § Anmälan om fråga för skriftligt svar
          </note>
          <note xml:id="i-7f811e8bf707c412-0">
            den 3 april
          </note>
          <note xml:id="i-8f7fbe75e1ce1ac6-0">
            Berit Högman
          </note>
          <note xml:id="i-fb4e1cc0a6cf3e04-0">
            15 § Kammaren åtskildes kl. 18.03.
          </note>
          <note xml:id="i-ba05d68ec7b3a885-0">
            Förhandlingarna leddes
          </note>
          <note xml:id="i-587e44839ee966f0-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
