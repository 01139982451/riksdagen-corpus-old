<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--139</head>
          <docDate when="2004-06-14">2004-06-14</docDate>
        </div>
      </front>
      <body>
        <div>
          <note xml:id="i-d7be4faae20139b4-0">
            ﻿
          </note>
          <note xml:id="i-2f2698cc0e9f0c33-0">
            Riksdagens protokoll
          </note>
          <note xml:id="i-3b23fb555cc15b17-0">
            2004/05:139
          </note>
          <note xml:id="i-ea1940cec0ab9bf9-0" type="date">
            Tisdagen den 14 juni
          </note>
          <note xml:id="i-831f1646d18bf868-0">
            Kl. 11:00 - 15:41
          </note>
          <note xml:id="i-06e70e45eebc999c-0">
            1 § Justering av protokoll
          </note>
          <note xml:id="i-cef186e86db92347-0">
            Justerades protokollet för den 8 juni.
          </note>
          <note xml:id="i-2d48326e1e9ae344-0">
            2 § Anmälan om inkomna uppteckningar från EU-nämndssammanträde
          </note>
          <note xml:id="i-fc0b7bbe459252ff-0">
            Andre vice talmannen anmälde att uppteckningar från EU-nämndens
            sammanträde fredagen den 27 maj inkommit.
          </note>
          <note xml:id="i-6d739011babd2b26-0">
            3 § Förnyad bordläggning
          </note>
          <note xml:id="i-be64c6930f44d067-0">
            Föredrogs och bordlades åter
          </note>
          <note xml:id="i-9c0e56409ea1311e-0">
            4 § Koncessionsavgift på televisionens område m.m.
          </note>
          <note xml:id="i-507c0cc4f02c7f29-0">
            Föredrogs
          </note>
          <note type="speaker" xml:id="i-72fe2414bd7afb29-0">
            Anf. 1 HENRIK S JÄRREL (m):
          </note>
          <u who="henrik_s_jarrel_f002ff" next="cont" xml:id="i-de6e21d4601eff5d-0">
            <seg xml:id="i-a17b724c76d52cec-0">
              Fru talman! I sin proposition om bland annat koncessionsavgift
              på televisionens område föreslår regeringen i praktiken att TV
              4 ska vara skyldigt att betala koncessionsavgift oavsett om sändningstillståndet
              avser hela landet eller inte, detta på grund av den rådande konkurrenssituationen
              på reklam-tv-marknaden.
            </seg>
            <seg xml:id="i-d37f83c2c00efcee-0">
              Vidare föreslås i propositionen att TV 4:s avgift för ensamrätten
              att sända reklam i det analoga marknätet successivt ska reduceras
              i takt med att den analoga sändningstekniken släcks ned till förmån
              för den nya digitala i ett marknät. Här ges dock inga preciseringar
              i propositionen.
            </seg>
            <seg xml:id="i-e53b514866401d3b-0">
              Det föreslås också att den som innehar sådan tv-apparat som inte
              kan ta emot markbundna sändningar likväl ska betala för sitt apparatinnehav.
            </seg>
            <seg xml:id="i-d3d0fc801b8fe344-0">
              Fru talman! Vi moderater med stöd av de övriga borgerliga allianspartierna
              Folkpartiet, Kristdemokraterna och Centerpartiet markerar i reservation
              nr 1, vilken jag för övrigt här ber att få yrka bifall till, vårt
              starka ogillande av att regeringen föreslår en reduktion av koncessionsavgiften
              utan att närmare precisera när, med vilken takt och i vilken omfattning
              reduktionen ska ske. Besked på den punkten säger regeringen att
              man avser att ge möjligen tidigast i samband med höstens budgetproposition.
            </seg>
            <seg xml:id="i-37e7535380b165da-0">
              Vi motsätter oss i och för sig inte en reduktion av koncessionsavgiften
              men menar att det onekligen hade varit skäligare om regeringen
              bemödat sig om att ta ett samlat grepp och presenterat en helhetslösning
              som inneburit att reduceringen av koncessionsavgiften preciserats
              till den takt med vilken den successiva nedsläckningen av de analoga
              marksändningarna avses ske. Dessa inleds som bekant i höst med
              Gotland, och därefter följer Gävle och Motala.
            </seg>
            <seg xml:id="i-7499f7a94d8330df-0">
              Med tanke på att nya regler för finansieringen av radio och tv
              i allmänhetens tjänst för övrigt är tänkta att gälla från halvårsskiftet
              2006 tycker vi vidare att det är oskäligt att de hushåll som innehar
              analoga tv-mottagare men observera! saknar digitalbox ska tvingas
              betala mottagaravgift trots att de inte kan ta emot några sändningar
              när väl de analoga sändningarna upphör.
            </seg>
          </u>
          <note xml:id="i-d74ee59fb9d36c90-0">
            Under förutsättning att vår reservation nr 1 skulle vinna riksdagens
            gillande, fru talman, yrkar jag också bifall till reservation
            nr 2, som är en villkorsreservation, enligt vilken riksdagen uppdrar
            åt regeringen att snarast återkomma med ett förslag till en helhetslösning
            där reduktionen av koncessionsavgiften preciseras till takten
            i nedsläckningen av de analoga sändningarna.
          </note>
          <u who="henrik_s_jarrel_f002ff" prev="cont" xml:id="i-8134f674ca1df588-0">
            <seg xml:id="i-87edbe015fc917ae-0">
              Fru talman! Låt mig också med några ord beröra två moderata reservationer
              i detta KU-betänkande. Som vi många gånger tidigare har framfört
              anser vi att den så kallade mottagaravgiften tv-licensen, populärt
              kallad har spelat ut sin roll. I likhet med andra samhällsnyttigheter
              som vi anser omistliga för allmänheten menar vi, i reservation
              nr 4, att public service -företagen också bör finansieras med
              allmänna skattemedel.
            </seg>
            <seg xml:id="i-16f2a564a98a838d-0">
              Vi har många gånger funnit anledning att kritisera regeringen
              för senfärdighet, dels med att hörsamma riksdagens tillkännagivanden,
              dels med att inte hålla sina aviserade tider för avlämnande av
              propositioner. Men det finns också god grund för att kritisera
              regeringens stigande nonchalans gentemot riksdagen på annat sätt.
              Jag tänker då närmast på dess bristande respekt för riksdagens
              arbetsordning och arbetssituation.
            </seg>
            <seg xml:id="i-6218a0857e3e82f7-0">
              Den proposition vi nu behandlar lämnades cirka en och en halv
              månad efter den sista dag riksdagen beslutat skulle gälla för
              att hinna behandla regeringens propositioner innan riksdagen åtskiljs
              för sommaruppehåll. Konstitutionsutskottet, vilket som bekant
              har hög arbetsbelastning, har denna vår haft en extra diger ärendeanhopning
              särskilt när det gäller granskningarna. Detta borde knappast ha
              varit obekant för regeringen.
            </seg>
            <seg xml:id="i-afaf845c85cae1d5-0">
              När det gäller förslaget om koncessionsavgifter har regeringen
              heller inte bemödat sig om att motivera sitt sena avlämnande av
              propositionen eller att ange om det för övrigt finns några synnerliga
              skäl till detta, såsom annars föreskrivs i riksdagsordningen.
            </seg>
            <seg xml:id="i-d2677adad454af20-0">
              Det är givetvis angeläget, fru talman, att det finns skäligt
              rådrum för riksdagen att behandla förslag från regeringen. Även
              marknadens olika aktörer behöver rimlig tid på sig att anpassa
              sig till nya villkor. Därför bör tiden mellan riksdagsbeslut och
              ikraftträdandet av en ny lag också vara skäligt tilltagen. Regeringen
              föreslog att den här lagen skulle träda i kraft den 1 juli i år.
              Utskottet föreslår nu att man flyttar fram ikraftträdandet till
              den 1 augusti i stället.
            </seg>
            <seg xml:id="i-46e2b55f43ec925a-0">
              Enligt vår moderata mening, fru talman, förbättrar detta på intet
              sätt i och för sig grundfelet hos propositionen, nämligen att
              reduceringen av koncessionsavgiften inte är närmare preciserad
              i relation till den gradvisa nedsläckningen av de analoga sändningarna
              i marknätet.
            </seg>
            <seg xml:id="i-fe00c1b5591a95a8-0">
              Vi har för övrigt i annat sammanhang också motsatt oss en forcerad
              nedsläckning av de analoga sändningarna till den 1 februari 2008.
              Detta bör, menar vi, snarare ske i takt med tittarnas och konsumenternas
              fria val.
            </seg>
          </u>
          <note xml:id="i-878237e1cd52a4c4-0">
            Men jag yrkar som sagt, fru talman, bifall i första hand till
            reservation nr 1 och i andra hand till villkorsreservationen nr
            2.
          </note>
          <note type="speaker" xml:id="i-a37cf966cd7b9813-0">
            Anf. 2 TOBIAS KRANTZ (fp):
          </note>
          <u who="tobias_krantz_56c063" xml:id="i-59cf97b9091d0b9b-0">
            <seg xml:id="i-f5044362b4ac64e7-0">
              Fru talman! Det ursprungliga syftet med att ta ut en koncessionsavgift
              för tv handlade om att när ett företag får ensamrätt att sända
              rikstäckande med reklam är detta en tydlig konkurrensfördel, och
              därför är det rimligt att för denna konkurrensfördel ta ut en
              koncessionsavgift. Denna koncessionsavgift beslöts i början av
              90-talet under en borgerlig regering. I samband med att koncessionsavgiften
              infördes var det också tydligt utsagt att om det blev fler aktörer
              på marknaden och konkurrenssituationen förändrades skulle en reducering
              av koncessionsavgiften ske.
            </seg>
            <seg xml:id="i-7b85bc68ddb5fd90-0">
              Folkpartiet har under de senaste åren kraftfullt drivit på för
              en reduktion av koncessionsavgiften. Det är helt nya förutsättningar
              på marknaden i dag. Det är en annan konkurrenssituation. Det sker
              nu också en digitalisering av televisionen som även den leder
              till att situationen ser annorlunda ut.
            </seg>
            <seg xml:id="i-6412432335b595f9-0">
              Det är mot den bakgrunden väldigt egendomligt att regeringen
              inte lämnar ett heltäckande, konkret och tydligt förslag som innebär
              en reduktion av koncessionsavgiften. Vi menar att regeringen alltför
              mycket har dragit detta i långbänk och inte lämnat ett förslag
              i god tid. Detta är ett viktigt skäl för oss att yrka avslag på
              den här propositionen.
            </seg>
            <seg xml:id="i-e07aa8f86fde4371-0">
              En särskilt pikant del av den proposition som regeringen i dag
              lägger fram handlar om att avgiftsplikt ska föreligga för tv-apparater
              på vilka man efter nedsläckningen av det analoga nätet över huvud
              taget inte kan se på tv.
            </seg>
            <seg xml:id="i-e27a556b1ed00ddd-0">
              Trots det ska man tvingas betala en tv-licens. Det är naturligtvis
              helt otillständigt och helt oacceptabelt att människor som inte
              kan ta del av tv-utbudet ska tvingas betala tv-licens. Det är
              mycket egendomligt att det har tagits fram i propositionen.
            </seg>
            <seg xml:id="i-6ec5bd25c8ba1e84-0">
              Fru talman! Jag ska också kort säga något om Folkpartiets principiella
              syn på finansieringen av den framtida tv:n. Vi menar ju att den
              nuvarande tv-licensen och det nuvarande finansieringssystemet
              har spelat ut sin roll. Vi menar att vi behöver ett helt annat
              sätt att finansiera radio och tv i framtiden och en helt annan
              finansiering för public service .
            </seg>
            <seg xml:id="i-af115e49d2e70956-0">
              Vi har en idé om att ersätta det nuvarande finansieringssystemet
              med fonder. De ska finansieras dels via en grundplåt som kommer
              från utförsäljning av statliga företag, dels via årliga tillskott.
              Där kommer koncessionsavgiften att kunna spela en viktig roll
              tillsammans med nätavgifter och tillsammans med att man utauktionerar
              radiotillstånd.
            </seg>
            <seg xml:id="i-446a8c3e085d3db5-0">
              Vi menar att det är en bättre och mer modern finansiering av
              public service än den tv-licens som i dag betalas. Det leder också
              till möjligheter till större självständighet för public service
              -verksamheten i Sverige. Det är även innebörden i vår reservation
              3, som jag dock för tids vinnande inte yrkar bifall till.
            </seg>
            <seg xml:id="i-31807bd8d2cc5d64-0">
              Avslutningsvis, fru talman, vill jag säga att detta ärende visar
              att det är ett hafsverk som regeringen lämnar i propositionen.
              Det visar inte minst det faktum att regeringen lämnade propositionen
              långt efter den 23 mars, som var det sista datumet för propositionen
              att lämnas till riksdagen. Alldeles i slutet pekar vi på detta
              besvärande faktum i ett särskilt yttrande.
            </seg>
            <seg xml:id="i-b1f5a30f94130c70-0">
              Fru talman! Jag ber att få yrka bifall till reservation 1 och
              i förekommande fall också till reservation 2.
            </seg>
          </u>
          <note type="speaker" xml:id="i-f04bf7ad86556920-0">
            Anf. 3 INGVAR SVENSSON (kd):
          </note>
          <u who="ingvar_svensson_8b2598" xml:id="i-a5c1773a00abf7e3-0">
            <seg xml:id="i-70e6030f6b318226-0">
              Fru talman! Det här betänkandet handlar om tv-avgiften men huvudsakligen
              om koncessionsavgiften för det tv-företag som innehar koncessionen
              i det analoga marknätet, nämligen för närvarande TV 4.
            </seg>
            <seg xml:id="i-5e062a059ca57404-0">
              Fru talman! Nya regler för finansieringen av radio och tv i allmänhetens
              tjänst avses att träda i kraft den 1 juli 2006. Vi ser ingen anledning
              att ändra regelverket dessförinnan. I de områden där de analoga
              sändningarna släcks ned skulle mottagare med analoga apparater
              men utan digitalbox bli avgiftsskyldiga trots att de inte kan
              ta emot några sändningar. Det är ju helt absurt. Det skulle vara
              stötande med nuvarande system om dessa skulle betala tv-avgift.
              Regeringens förslag på den punkten bör alltså avslås.
            </seg>
            <seg xml:id="i-14818350612e1a67-0">
              När det gäller behandlingen av koncessionsavgiften för tv kan
              det sägas att den är en exposé över regeringens handlingskraft,
              det vill säga oförmåga och brist på handlingskraft. Det är den
              statsfinansiella girighetens seger över logiken och avtalsprinciperna.
            </seg>
            <seg xml:id="i-8ab3c35e09dea8ba-0">
              Riksdagen beslöt i november 2000 att de digitala tv-sändningarna
              skulle byggas ut i hela landet. Regeringen gav därefter den 21
              december 2000 de tv-företag som tidigare hade rätt att sända i
              fem områden rätt att sända i hela landet. Detta krockade med villkoren
              för TV 4. Det som gällde var nämligen att koncessionsavgift ska
              betalas om företaget i hela landet sänder tv-program under förutsättning
              att företaget har rätt att sända reklam i sådan sändning och är
              ensamt om denna rätt. Regeringen borde ha insett att beslutet
              av den 21 december 2000 stod i konflikt med TV 4:s ensamrätt enligt
              lagen.
            </seg>
            <seg xml:id="i-a9a7b7f3a53c864b-0">
              Denna konflikt uppdagades i den offentliga debatten först i samband
              med att Radio- och TV-verket den 24 april 2001 fastslog att den
              fasta delen av TV 4:s koncessionsavgift inte ska utgå under 2001.
              Riksdagen fick hantera frågan på ett akut sätt i det läget.
            </seg>
            <seg xml:id="i-bd2da5f221df60f7-0">
              I samband med att frågan om koncessionsavgift i berörd lag behandlades
              under våren 2001 konstaterade utskottet problemet med skillnaden
              mellan att sända annonser i analog sändningsteknik och med digital
              teknik. Utskottet gjorde ett tillkännagivande som antogs av riksdagen
              att regeringen skyndsamt borde utreda möjligheten att koncessionsavgift
              endast ska betalas för sändningar av reklam med analog sändningsteknik.
            </seg>
            <seg xml:id="i-cd0d0dfcc7015787-0">
              Fru talman! Ännu en proposition på området kom senare under 20012002
              med ytterligare justeringar i villkoren för koncessionsavgiften
              utan att lösa den grundläggande frågan.
            </seg>
            <seg xml:id="i-68db13d5dd90207c-0">
              I maj 2003 avlämnade sedan utredningen på området sitt betänkande,
              SOU 2003:47. Nu, två år senare, kommer regeringen med en proposition
              som inte heller den löser den grundläggande frågan om avvägning
              av koncessionsavgiften i förhållandet mellan analog och digital
              sändningsteknik. Regeringen ändrar ytterligare en bestämmelse
              i grunden för koncessionen genom sitt lagförslag utan att ha löst
              helhetsfrågan. Man säger att man ska återkomma i frågan.
            </seg>
            <seg xml:id="i-70fb1bb032ca5b94-0">
              Fru talman! Det har alltså gått fyra år sedan det fastslogs genom
              Radio- och TV-verkets beslut att frågan om avvecklingen av koncessionsavgiften
              måste få sin lösning. Regeringens hantering av frågan är oacceptabel
              och nonchalant till sin karaktär.
            </seg>
            <seg xml:id="i-8dc1a0ccf0b6b346-0">
              Eftersom regeringen misskött både ärendet som sådant och tidsplaneringen
              är det upp till regeringen att först förelägga riksdagen ett helhetsgrepp
              på koncessionsavgiften innan man påbörjar nedsläckningen. Propositionen
              bör därför avslås.
            </seg>
            <seg xml:id="i-db4afbbd851467fc-0">
              Fru talman! Jag yrkar bifall till reservation 1 och för den händelse
              den skulle vinna riksdagens gillande även till reservation 2,
              det vill säga yrkandet är villkorat.
            </seg>
            <seg xml:id="i-38bb4e9002e55a18-0">
              Jag vill i likhet med övriga talare peka på att vi kritiserat
              det sena propositionsavlämnandet och att man inte heller har anfört
              synnerliga skäl för att den skulle behandlas i riksdagen under
              våren. Vi har markerat det i ett särskilt yttrande.
            </seg>
            <seg xml:id="i-36585b253f1ef5fb-0">
              Jag har en liten fråga till Tobias Krantz om hur han egentligen
              tänker när det gäller att ta ut koncessionsavgifter mer generellt
              i ett läge då Folkpartiet har ansett att man över huvud taget
              inte ska ha ett digitalt marknät.
            </seg>
          </u>
          <note type="speaker" xml:id="i-922e69bac2fdc329-0">
            Anf. 4 KERSTIN LUNDGREN (c):
          </note>
          <u who="kerstin_lundgren_078b71" xml:id="i-fb2710481d3c6a49-0">
            <seg xml:id="i-9997802bca9b65fb-0">
              Fru talman! Koncessionsavgifterna har, som framgått av debatten,
              funnits en tid närmare bestämt sedan mars 1992. Grunden var given,
              nämligen att hantera den konkurrensfördel som det enda ensamma
              bolaget fick av att sända i marknätet med reklam.
            </seg>
            <seg xml:id="i-5cbc6af8f7442b2a-0">
              Sedan dess har en hel del hänt när det gäller konkurrenssituationen.
              Det har varit uppenbart för de flesta att något måste uppgöras
              kring koncessionsavgiften. Det har också framgått av den tidigare
              debatten och de beslut som togs för ett antal år sedan som mycket
              tydligt klargjorde att åtgärder måste vidtas från denna kammares
              sida.
            </seg>
            <seg xml:id="i-cec74746b5adb7de-0">
              Regeringen har inte givit oss förutsättningar att hantera frågan
              på ett bra sätt. Propositionens innehåll är ofullgånget. Mot den
              bakgrunden yrkar vi och övriga i alliansen på att propositionen
              avslås.
            </seg>
            <seg xml:id="i-8a8f6e94be82db7e-0">
              Det är helt klart att digitaliseringen ska genomföras och påbörjas
              så som har planerats. För att göra det måste nuvarande lagstiftning
              om koncessionsavgift förändras. Den blir nämligen verkningslös
              från den tidpunkt då digitaliseringen inleds.
            </seg>
            <seg xml:id="i-ae0ff2a7ae4f670b-0">
              Det har varit känt under lång tid. Det har funnits lång tid sedan
              utredningen lade förslaget att bereda detta i Regeringskansliet.
              Trots det har vi inga svar på hur koncessionsavgiften ska se ut
              i framtiden när det gäller omfattning, struktur, relation, digitalt,
              analogt och så vidare. Mot den bakgrunden har regeringen valt
              den enkla vägen, nämligen att bara försäkra sig om att koncessionsavgiften
              även i framtiden kommer att kunna betalas. Det är det finansiella
              perspektivet.
            </seg>
            <seg xml:id="i-aefd45608c767594-0">
              Med hänsyn till den långdragna process som har gällt allt annat
              än bara riksdagens beredning av frågan kan man fråga: Kommer regeringen
              verkligen att redovisa något i budgetpropositionen? Kommer det
              att finnas förutsättningar att fatta beslut innan digitaliseringen
              har genomförts med den modell som regeringen och majoriteten här
              i kammaren ser ut att välja? Jag är tveksam.
            </seg>
            <seg xml:id="i-16736e0b5148180b-0">
              Fru talman! Det kloka och det enda rimliga vore att fullfölja
              den linje som finns i reservation 1 och avslå propositionen och
              tydliggöra för regeringen uppdraget att komma tillbaka med en
              helhetslösning av frågan, en helhetslösning som inte bara säkrar
              intäkterna utan också säkrar hur koncessionsavgifterna ska hanteras
              i framtiden. Först då bör man inleda digitaliseringen.
            </seg>
            <seg xml:id="i-dcc97983cd568c51-0">
              Självklart, vilket också har framgått av tidigare inlägg, ska
              man inte ta ut avgifter och ändra lagstiftningen. Det är återigen
              det finansiella perspektivet, fru talman, i den lilla del som
              handlar om dem som inte kan se tv på det här sättet men som ändå
              ska bli betalningsskyldiga. Det borde inte heller finnas med,
              och det gör det inte om riksdagen bifaller reservation 1, vilket
              jag och Centerpartiet och jag hoppas även kammaren gör.
            </seg>
          </u>
          <note type="speaker" xml:id="i-8e6c2b749f1edc58-0">
            Anf. 5 GÖRAN MAGNUSSON (s):
          </note>
          <u who="goran_magnusson_d75314" xml:id="i-4800f657d14e5b3f-0">
            <seg xml:id="i-f489de255b80e32e-0">
              Fru talman! Jag vill börja med att yrka bifall till förslaget
              i utskottets betänkande och avslag på reservationerna, självklart.
              Jag vill också konstatera att massmediefrågor är komplexa och
              inte alldeles enkla att ta till sig och förstå effekterna av.
            </seg>
            <seg xml:id="i-036c95cb38cafb0f-0">
              Jag kan vidare dock konstatera att det förslag till beslut som
              kammaren i dag har på sitt bord inte är särskilt komplext. Det
              syftar i första hand till att säkerställa att TV 4, eller det
              företag som innehar koncession att sända reklam över hela riket,
              ska betala koncessionsavgift även sedan nedsläckningen av det
              analoga nätet har börjat. För den enskilda medborgaren har det
              här nästan ingen betydelse alls, praktiskt sett i varje fall mycket
              begränsad betydelse.
            </seg>
            <seg xml:id="i-79a89c0d1a4fa3a8-0">
              Det här är ett led i det beslutsfattande som följer av den breda
              majoritetens beslut i riksdagen att det analoga nätet ska släckas
              ned och att vi ska övergå till att sända television i det digitala
              nätet. Det är alltså en konsekvens av detta.
            </seg>
            <seg xml:id="i-83a43993b4df55e5-0">
              Det hade naturligtvis varit bra om vi hade haft ett bredare förslag
              där koncessionsavgiftens storlek och sättet för nedtrappningen
              hade varit mer exakt uttryckt. Det finns ju i kammaren egentligen
              ingen oenighet om att TV 4 i det här läget ska betala koncessionsavgift.
              Moderaterna är i och för sig emot koncessionsavgifter, men som
              förhållandena nu är finns det enighet om detta.
            </seg>
            <seg xml:id="i-81c92edadcfe71f8-0">
              Frågan är egentligen hur mycket man ska betala och på vilket
              sätt avgiften ska trappas ned i förhållande till de utgångsvärden
              som fanns. Syftet med koncessionsavgiften är att TV 4 inte ska
              få en särställning på reklam-tv-marknaden. Den särställning man
              har ska man få betala för med den här koncessionsavgiften. Det
              är väl alldeles uppenbart att när fler och fler kan titta på digitala
              sändningar ändras den här särställningen för TV 4.
            </seg>
            <seg xml:id="i-b06d2c444eeec07c-0">
              Det har varit uppenbart under flera år att det fanns anledning
              att se över avgiften och att också ta ned den. Det utreddes ju
              av Marianne Eliasson. Det föreslogs i hennes utredning ett nedtrappningssystem
              som man kan säga underkändes av de flesta remissinstanserna. Regeringen
              utarbetade senare promemorior kring de här frågorna som också
              underkändes av remissinstanserna. Ett av regeringens problem är
              att branschen som sådan har så olika uppfattning om hur stark
              den här särställningen faktiskt är, vad den är värd i pengar och
              hur man ska hantera den.
            </seg>
            <seg xml:id="i-12215d1e57f7e3ac-0">
              Regeringen har i det här sammanhanget sagt att man återkommer
              i budgetpropositionen med närmare beskrivning av hur koncessionsavgiften
              ska trappas ned i takt med att tv-sändningarna övergår från analoga
              till digitala tekniker. Man kan naturligtvis tvivla på att regeringen
              kommer med det där i budgetpropositionen. Det kan ju ge lite effekt
              här i kammaren. Men vi får naturligtvis ändå avvakta och se vad
              som händer på det här området. Min uppfattning är att man i anslutning
              till budgetpropositionen klarar ut det här så att TV 4 och även
              vi andra vet vilka regler som gäller.
            </seg>
            <seg xml:id="i-641fc7fdf070b983-0">
              Det tillkännagivande som Ingvar Svensson refererade till om reduktion
              av koncessionsavgiften och förhållandet mellan digitalt och analogt
              handlade ju egentligen om att regeringen skulle undersöka möjligheten
              att det endast för analoga sändningar skulle betalas koncessionsavgift.
              Det handlade inte om något beslut i riksdagen om hur det skulle
              vara på den här punkten.
            </seg>
            <seg xml:id="i-677b0470d78c7d98-0">
              Jag bortser, fru talman, från resonemangen om bristande respekt
              och annat sådant som har tagits upp i de här sammanhangen. Jag
              tänkte dock något uppehålla mig vid två saker som återfinns i
              mer begränsade reservationer. Den ena är ikraftträdandetiden.
              Den ändrar utskottet från den 1 juli till den 1 augusti för att
              man ska nå den tid mellan beslut och utfärdande av förordnandet
              som utskottet har uttalat sig för.
            </seg>
            <seg xml:id="i-9874ddf88a552fcb-0">
              Sedan finns det en reservation som handlar om sent propositionsavlämnande.
              Det kan man på allmänna grunder beklaga. Det är bra om propositionerna
              kommer i god tid. Den ena misskötseln av den här frågan motiverar
              i och för sig inte den andra men jag har tagit reda på att under
              de borgerliga regeringsåren, för det är väl de som kan vara intressanta
              att jämföra med, lämnades drygt 50 propositioner efter den tid
              som riksdagen hade fastställt vart och ett av åren 1992, 1993
              och 1994. Till och med kompletteringspropositionen våren 1994
              blev försenad.
            </seg>
            <seg xml:id="i-544fe227a6c270ce-0">
              Bland de här drygt 50 var exempelvis propositionen om folkomröstning
              om EU, och det kan finnas andra också att räkna upp. 30 propositioner
              var inte ens aviserade i någon propositionslista. Det är möjligt
              att Henrik S Järrel och andra som nu bröstar upp sig en del i
              den här frågan skulle studera historien innan man driver sina
              teser alltför långt på den punkten.
            </seg>
          </u>
          <note type="speaker" xml:id="i-2b75054378c86497-0">
            Anf. 6 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-a5c1773a00abf7e3-1">
            <seg xml:id="i-2414f23f308fcef8-0">
              Fru talman! Det är väldigt intressant att Göran Magnusson har
              blivit så duktig på statistik från åren 19911994. Frågan är om
              alla de 50 propositioner som var sena var sådana som skulle behandlas
              snabbt och tidigt.
            </seg>
            <seg xml:id="i-f6353135d9417b8d-0">
              Jag har några frågor till Göran Magnusson. Tycker han verkligen
              att det är rimligt att man ska ta ut tv-avgift av en gotlänning
              som i september får se det analoga nätet släckas ned men inte
              bryr sig om att skaffa en digitalbox? Ska han eller hon verkligen
              betala tv-avgift? Är det verkligen rimligt?
            </seg>
            <seg xml:id="i-6e0e958c47d7a5f5-0">
              Får jag också fråga om Göran Magnusson anser att regeringens
              hantering av hela den här processen är en god förebild för hur
              regeringen ska hantera frågeställningar i förhållande till riksdagens
              beställningar.
            </seg>
            <seg xml:id="i-bff2b9267aeadeca-0">
              Får jag dessutom fråga om en sak som står i propositionen och
              även i utskottsbetänkandet, nämligen att den framtida reduceringen
              av koncessionsavgiften ska kopplas till den analoga nedsläckningen.
              Det är ju ett nytt sätt att se på det hela. Jag förmodar att det
              också kommer att leda till att det ger lite mer pengar i statskassan
              än om man gick på en reell fördelning mellan det digitala nätet
              och det analoga, det vill säga den penetrering av det digitala
              nätet som vi har fört diskussion om tidigare.
            </seg>
          </u>
          <note type="speaker" xml:id="i-ae14792d20566012-0">
            Anf. 7 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-1">
            <seg xml:id="i-adca4dc2e8272e37-0">
              Fru talman! Nja, Ingvar Svensson, inte räknade jag väl upp alla
              de propositioner som kom sent på våren de här budgetåren. Det
              var de propositioner som riksdagen skulle fatta beslut om innan
              man åtskildes i mitten på juni vart och ett av de här åren. Försök
              inte slinka ur den frågan genom att säga att det var propositioner
              som skulle tas upp till hösten. Utredningstjänsten har selekterat
              det här på min uppmaning så att det skulle få effekt, nämligen
              att det var de propositioner som riksdagen skulle fatta beslut
              om.
            </seg>
            <seg xml:id="i-31179c31562765aa-0">
              Det skedde naturligtvis också, därför att den principiella troheten
              till riksdagsordningen möjligen är lite beroende av vilken majoritet
              som finns i riksdagen och vilken majoritet som finns i regeringen.
              Det är kanske en skön själs bekännelse. Men jag tror att det ibland
              kan tänkas fungera på det sättet.
            </seg>
            <seg xml:id="i-02934896456c2660-0">
              Frågan beträffande tv-avgiften ser jag enbart som en övergångsfråga.
              Det förväntas ett nytt förslag om finansieringen av public service
              längre fram. Det kommer inte i år utan såvitt jag förstår nästa
              år. Då hoppas jag att man klarar ut de här sakerna. Det här är
              lite knepigt. Förhållandet är redan nu att innehavet av en tv-apparat
              konstituerar själva avgiftsskyldigheten, inte huruvida jag tittar
              eller ej på den oberoende av om det är digitalt eller analogt.
            </seg>
            <seg xml:id="i-296071e4e26beba1-0">
              Det är klart att det vore bra med mer samlade propositioner och
              att riksdagen kan fatta beslut i ett sammanhang. Å andra sidan
              har frågorna om digitaliseringen förts framåt. Vi har ett brett
              beslut om digitaliseringen. Vi har klarat av de beslut som behövs
              för att genomföra den.
            </seg>
            <seg xml:id="i-686bba6fd689aca2-0">
              När det gäller förhållandet analoga sändningar, digitala sändningar
              och koncessionsavgiften är jag inte så säker på att det sätt som
              regeringen har tänkt ger mer pengar. Det beror på vilka värden
              och vilken bas man utgår från i sammanhanget. Analoga sändningar
              och digitala sändningar när det gäller reklammarknaden betingar
              varandra.
            </seg>
          </u>
          <note type="speaker" xml:id="i-c4ac164c9e2ddff8-0">
            Anf. 8 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-a5c1773a00abf7e3-2">
            <seg xml:id="i-418d3e70a53d42e3-0">
              Fru talman! Det är intressant att Göran Magnusson nu är expert
              på vad som hände 19911994. Det kan vara bra att använda andra
              synder när man själv har egna att försvara.
            </seg>
            <seg xml:id="i-b536551faece15c5-0">
              Om tv-avgift är en övergångsfråga, varför i all världen kunde
              man inte vänta trekvarts år med att hantera den frågan? Den stackars
              gotlänningen har inte så stor förståelse för att det är en övergångsfråga
              när han får betala tv-avgift för tv som han inte kan få något
              program i.
            </seg>
            <seg xml:id="i-a5c64f51a1be201d-0">
              Sedan var det relationen mellan det digitala och analoga nätet.
              Det är andelen prenumerationer i det digitala nätet som avgör
              kraften i reklammöjligheterna. Det är klart att man tjänar pengar
              på att man sakta släcker ned i förhållande till att titta på den
              faktiska fördelningen mellan det digitala nätet och det analoga
              marknätet.
            </seg>
            <seg xml:id="i-83d88acd6e4c5627-0">
              Jag noterade att Göran Magnusson tyckte att regeringen kunde
              ha varit något bättre på att hantera frågorna. Egentligen borde
              han säga att det är på ett oacceptabelt sätt regeringen har hanterat
              frågan om koncessionsavgiften.
            </seg>
          </u>
          <note type="speaker" xml:id="i-92c8109e809f6a35-0">
            Anf. 9 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-2">
            <seg xml:id="i-294b8d838cbbde0a-0">
              Fru talman! Jag motiverar inte regeringens synder kring propositionsavlämnandet
              med de gamla synderna. Vad jag försökte peka på var att de som
              kritiserar synderna nu borde se om samvetet är alldeles fritt
              i sammanhanget. Det var väl så jag tänkte mig. Jag är den första
              att understödja alla insatser som innebär att riksdagen får en
              rimligare arbetsbelastning och att de av riksdagen uppställda
              fristerna kan innehållas.
            </seg>
            <seg xml:id="i-5459f8f86da0595b-0">
              Men riksdagsordningen erbjuder en ventil för regeringen, nämligen
              att när man bedömer att det är nödvändigt kan man lägga fram propositionerna
              även om tiden är gången i förhållande till vad riksdagen har beslutat.
              Det här är riksdagen obetaget. Det finns inget behandlingstvång
              för riksdagen. En proposition kan läggas fram, och riksdagen kan
              ju göra vad den vill med propositionen, till exempel inte föra
              den till beslut om det inte finns intresse och majoritet för den
              frågan.
            </seg>
            <seg xml:id="i-b6b90b3b359b4d15-0">
              Det sätt som Ingvar Svensson och oppositionen alliansen lägger
              upp resonemangen innebär med största sannolikhet att man får skjuta
              på digitaliseringen. Det tror jag inte är ett intresse som sammanfaller
              med de intressen som finns om att påbörja och genomföra digitaliseringen
              enligt riksdagens beslut.
            </seg>
          </u>
          <note type="speaker" xml:id="i-8a76a34cafebff43-0">
            Anf. 10 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-59cf97b9091d0b9b-1">
            <seg xml:id="i-902920552fefee74-0">
              Fru talman! Jag går först till formfrågan om tidpunkt för propositionens
              avlämnande. Tanken med de principer och regler vi har är att om
              det ska ske ett avsteg från att propositionen ska avlämnas ett
              visst datum ska det motiveras av regeringen. Ett viktigt problem
              är att regeringen inte har motiverat detta i propositionstexten.
              Det borde naturligtvis regeringen ha gjort.
            </seg>
            <seg xml:id="i-7a7834601af47ced-0">
              Den intressanta frågan är förstås innehållet i propositionen.
              Göran Magnusson smet undan från Ingvar Svenssons fråga om varför
              personer som inte kan se på tv ska betala tv-avgift. Det är en
              principiellt intressant fråga att ställa till Göran Magnusson.
              Göran Magnusson säger att det är en övergångslösning, men principen
              är ändå intressant. Regeringen genomdriver den principen i propositionen.
              Göran Magnusson måste kunna stå till svars för själva tänkesättet
              bakom.
            </seg>
            <seg xml:id="i-da4eead08ed0d4f4-0">
              Är det verkligen rimligt att personer som inte kan se på tv ska
              betala tv-licens?
            </seg>
          </u>
          <note type="speaker" xml:id="i-ddce7cbe1283a41d-0">
            Anf. 11 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-3">
            <seg xml:id="i-1f0bde1b17a9c852-0">
              Fru talman! Frågan om tv-licens tv-avgift har sin komplexitet.
              Det finns redan i dag ett undantag för dem som har en tv som inte
              tar in analoga sändningar utan tittar på luftburna digitala sändningar.
              De har inte heller varit tvingade att betala tv-avgift, om jag
              har förstått texten rätt.
            </seg>
            <seg xml:id="i-6a0e369ad19c14af-0">
              Jag ser det här som en övergångslösning med liten praktisk betydelse
              för den enskilde individen, men det är ett intressant principiellt
              resonemang som Tobias Krantz för här. Det är viktigare att få
              diskutera de frågorna än att exempelvis diskutera varför Folkpartiet
              är emot digitaliseringen.
            </seg>
            <seg xml:id="i-191b3a22e910df08-0">
              Fru talman! Låt mig få peka på frågan om propositionsavlämnandet.
              Det står inte alls att regeringen ska motivera varför man lämnar
              en proposition senare. Om jag minns texten rätt står det däremot
              att man har den möjligheten om man gör den bedömningen att det
              är nödvändigt. Om man läser i propositionen kan man möjligen komma
              fram till att om man vill att en lag ska träda i kraft den 1 juli
              är det väl ett motiv för att faktiskt avlämna den propositionen.
              Skulle regeringen inte lämna propositionen eller få lagändringen
              till stånd äventyras TV 4:s skyldighet att betala koncessionsavgift.
              Jag förmodar att det inte är i någons intresse att det skulle
              bli fallet. Det är den viktiga principen att den som innehar koncessionen
              faktiskt ska vara skyldig att betala avgift.
            </seg>
          </u>
          <note type="speaker" xml:id="i-d463484396cfe3e7-0">
            Anf. 12 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-59cf97b9091d0b9b-2">
            <seg xml:id="i-62c554e8a30eccfc-0">
              Fru talman! Göran Magnusson säger att det har en liten praktisk
              betydelse jag tror att det var Göran Magnussons ordval. Tala om
              ett helikopterperspektiv på samhället och politiken! De människor
              på Gotland, i Gävle och i Motala som kommer att få betala tv-avgiften
              trots att de inte kan se på tv instämmer inte med vad Göran Magnusson
              säger, nämligen att detta har liten praktiskt betydelse. Det handlar
              ändå om att betala en avgift för något som man inte kan använda
              sig av. Jag tror att många har stora svårigheter med det och inte
              tycker att det är av liten betydelse.
            </seg>
            <seg xml:id="i-0b1c71cda8523076-0">
              Jag önskar Göran Magnusson lycka till med hans försäljningsoffensiv
              om han ska sälja in den fortsatta digitaliseringen med argumentet:
              Du ska betala tv-avgift trots att du inte kan se på tv.
            </seg>
            <seg xml:id="i-b09fd01b59eba287-0">
              Min slutsats är att det förslag som har lagts fram är ett hafsverk
              från regeringen. Det visar att det nuvarande systemet för finansiering
              av radio och tv i praktiken håller på att klappa ihop. Man lappar
              och lagar hela tiden i regelverket. Hela tiden sker det nya brandkårsutryckningar,
              och det finns ingen långsiktig strategi hos regeringen om hur
              den framtida mediepolitiken ska se ut. Det är därför som man hela
              tiden hamnar i den här typen av besvärliga lägen och får den typen
              av absurda konsekvenser. Det är därför jag menar att man borde
              ha ett mer långsiktigt perspektiv, se till att skapa en långsiktigt
              hållbar finansiering, ta bort tv-licensen, ta bort den typen av
              finansiering, och se till att vi skapar fonderstiftelser som kan
              finansiera radio och tv på ett mer långsiktigt hållbart sätt.
              Den nuvarande politiken på området är helt ohållbar. Det visar
              med all önskvärd tydlighet den proposition regeringen har avlämnat.
            </seg>
          </u>
          <note type="speaker" xml:id="i-9f54a124dd50f7ed-0">
            Anf. 13 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-4">
            <seg xml:id="i-3701b94ab6aa763b-0">
              Fru talman! I mitt helikopterperspektiv eller hur nu Krantz ansåg
              att jag färdades ser jag väldigt få människor som bor i Sverige
              som faktiskt inte tittar på tv. Men Tobias Krantz anser att ett
              stort antal gotlänningar inte kommer att titta på tv. De kommer
              att titta på sin analoga tv-apparat och betala avgift för den,
              men de kommer inte att titta på televisionens utsändningar. Det
              är ett sätt att se på detta som inte har så särskilt mycket med
              verkligheten att göra.
            </seg>
            <seg xml:id="i-f03040996b1e078c-0">
              Tobias Krantz säger att avgiftssystemet som sådant håller på
              att klappa ihop. Det är väl en något överdriven beskrivning. Samtidigt
              ska vi peka på att Public service-beredningen har lagt fram förslag
              på förändringar av finansieringen av public service -tv och annat.
              Frågan är väl vilka bidrag som Tobias Krantz och Folkpartiet har
              lämnat till den reformerade finansieringen i samklang med de andra
              partierna. Jag är alldeles övertygad om att man har lämnat bidrag,
              men frågan är om man är överens med de andra partierna om hur
              finansieringen ska gå till framöver.
            </seg>
          </u>
          <note type="speaker" xml:id="i-3ff2c3af67305535-0">
            Anf. 14 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-fb2710481d3c6a49-1">
            <seg xml:id="i-0a0f1b16afd860fb-0">
              Fru talman! Åter till tv-avgiften, som Göran Magnusson konstaterar
              är föremål för prövning i särskild ordning, har varit föremål
              för utredning och så småningom kommer som proposition. Men varför
              då göra en övergångslösning och täppa till ett hål som majoriteten
              i kammaren och Göran Magnusson uppenbarligen ser som mycket problematiskt,
              nämligen det faktum att när det analoga nätet släcks ned kan man
              sitta med en tv därhemma utan att ha något att titta på men ska
              ändå betala avgift? Är det en viktig fråga för Göran Magnusson,
              Socialdemokraterna och regeringen att täppa igen det hålet, möjligheten
              att smita från tv-avgift?
            </seg>
            <seg xml:id="i-a4cd3479ca183188-0">
              En annan fråga är naturligtvis det som Göran Magnusson antyder,
              att om oppositionens förslag att avslå propositionen skulle vinna
              gehör får man skjuta på hela digitaliseringen. Men hur långt bort
              är då det svar som också Göran Magnusson efterlyser här i debatten,
              svaret på frågan hur reduktionen ska gå till? Kommer det verkligen
              att komma i budgetpropositionen? I texten i betänkandet står det
              att det ska påbörjas i nära anslutning till att nedläggningen
              inleds. Kommer detta att vara möjligt? Finns det långt framskridna
              planer på hur det hela ska se ut just nu, Göran Magnusson?
            </seg>
          </u>
          <note type="speaker" xml:id="i-12dfb394c3cb92bf-0">
            Anf. 15 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-5">
            <seg xml:id="i-837a511eb7d763ae-0">
              Fru talman! När det först gäller avgiften är det viktigt för
              Socialdemokraterna att det inte finns kryphål så att man slipper
              betala tv-avgift eller undandrar sig avgiftsskyldigheten. Det
              är uppenbart. Det var kanske inte Kerstin Lundgrens tanke att
              se det så att det skulle vara viktigt för Centerpartiet att ha
              det på motsatt sätt.
            </seg>
            <seg xml:id="i-11916e9ce74b9348-0">
              Som jag ser det skriver regeringen i propositionen att man avser
              att återkomma i budgetpropositionen beträffande koncessionsavgiften
              och avtrappningen. Man säger också att man bör koppla reduktionen
              av koncessionsavgiften till nedsläckningen av det analoga nätet
              eller ökningen av det digitala nätet. Det där kan man utföra på
              en rad olika sätt.
            </seg>
            <seg xml:id="i-968cbccdd71e7f44-0">
              Problemet med hela koncessionsavgiften är egentligen inte sättet
              att räkna eller sättet att trappa ned, utan problemet har varit
              att branschen som sådan har så vitt skilda uppfattningar om värdet
              av den särställning som nuvarande koncessionsinnehavare har på
              reklam-tv-marknaden. De anser själva att värdet är nästan noll
              numera, medan andra kanaler och andra i branschen som opererar
              i det digitala nätet anser att avgiften snarast är för låg och
              att en reduktion leder i helt fel riktning.
            </seg>
            <seg xml:id="i-9dced3b1cf1ef4ed-0">
              Hur man ska lösa den tvisten är det möjligen svårt och besvärligt
              att komma fram till. Jag har den uppfattningen att den väg som
              regeringen antyder, nämligen en koppling till nedsläckningen av
              det analoga nätet, är en framkomlig väg.
            </seg>
          </u>
          <note type="speaker" xml:id="i-b380ef93803218a4-0">
            Anf. 16 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-fb2710481d3c6a49-2">
            <seg xml:id="i-a664ab4c6087f624-0">
              Fru talman! Det är viktigt för Socialdemokraterna och för Göran
              Magnusson att det inte finns några kryphål, säger Göran Magnusson.
              Men lagstiftningen har ju medgivit undantag fram tills nu, därför
              att vi har tyckt att det har varit rimligt. Varför är det nu,
              när vi genomför släckningen av det analoga nätet, viktigt att
              ta ut tv-avgift av dem som har en tv utan att kunna se något program?
            </seg>
            <seg xml:id="i-c5f3abee11ef7744-0">
              Den andra frågan är naturligtvis denna: När problemet nu utmålas
              som branschens oenighet, ser Göran Magnusson att den frågan har
              lösts till budgetpropositionen? Det verkar som att frågan inte
              ligger hos Regeringskansliet att hitta avvägningar eller att lägga
              fram förslag, utan det verkar snarare vara en fråga om att branschen
              ska komma överens och regeringen sedan ska föreslå.
            </seg>
            <seg xml:id="i-8cf75e85f9d5e58f-0">
              Fru talman! Jag drar mig till minnes en annan fråga där kammaren
              har gjort tydliga uttalanden och där det har sagts att den ska
              hanteras i kommande budgetpropositioner. Det gäller reklamskatten.
              Åtskilliga gånger har kammaren uttalat att reklamskatten ska avskaffas,
              och åtskilliga gånger har det hänvisats till kommande budgetpropositioner.
              Men varje gång kammaren har fått ta del av budgetpropositionerna
              har de varit tomma på innehåll på den punkten.
            </seg>
            <seg xml:id="i-7cb362fb87f77910-0">
              Mycket tyder på att vi kommer att få se samma utveckling när
              det gäller koncessionsavgiften, fru talman, och det beklagar jag.
              Därför hoppas jag verkligen på ett avslag på propositionen så
              att vi kan sätta press på resultat i den delen.
            </seg>
          </u>
          <note type="speaker" xml:id="i-7579ed187c09041a-0">
            Anf. 17 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-6">
            <seg xml:id="i-a755656a61d1fc52-0">
              Fru talman! Det är möjligt att det finns ett allmänt intresse
              av att inneha en analog tv utan att titta på något program. Jag
              har lite svårt att se det. Möjligen kan man spela upp diabilder
              via någon anordning, tv-kamera eller så. Det är den tänkbara möjligheten.
            </seg>
            <seg xml:id="i-fca028fd3bc8b739-0">
              Man säger i propositionen och i andra sammanhang att hela frågan
              har liten betydelse. Den omfattas alltså av få. Jag kanske inte
              är mest känd för att stödja mig på Lagrådet, men Lagrådet har
              prövat de lagförslag som finns. Lagrådet har inte haft den invändning
              som Kerstin Lundgren, Ingvar Svensson, Tobias Krantz och Henrik
              Järrel har haft kring den här tv-avgiften. De har att pröva det
              här ur laglighetssynpunkt och också ur effektsynpunkt för den
              enskilde medborgaren. Jag känner mig förhållandevis trygg på det
              området.
            </seg>
            <seg xml:id="i-9039d21c678420e7-0">
              Det var kanske dumt, fru talman, att säga att branschen hade
              åsikter om de här avgifterna. Branschen är ju liktydigt med remissinstanserna,
              och jag tycker att det är klokt av regeringen att lyssna på remissinstanserna.
              Men nu befinner man sig tidsmässigt i det läget att när upptändningen
              av det digitala nätet påbörjas måste man ta ställning. Regeringen
              har då antytt vilken ställning man ska ta.
            </seg>
            <seg xml:id="i-38f41b9d07a847b6-0">
              Man skriver inte i propositionen att frågan övervägs i anslutning
              till budgetpropositionen vilket möjligen har varit formuleringen
              beträffande reklamskatten utan här säger regeringen att man ska
              återkomma i anslutning till budgetpropositionen med förslag beträffande
              koncessionsavgiften och dess nedtrappning.
            </seg>
          </u>
          <note type="speaker" xml:id="i-5d2d007f2fd00f35-0">
            Anf. 18 HENRIK S JÄRREL (m) replik:
          </note>
          <u who="henrik_s_jarrel_f002ff" xml:id="i-3beafcda1a4f08d8-0">
            <seg xml:id="i-8d76a4cd49ce350f-0">
              Fru talman! Göran Magnusson sade i sitt huvudanförande att det
              här är en enkel proposition och det kan man tycka som säkerställer
              att det kommer in koncessionsavgifter, inte till staten men kanske
              väl till Rundradiofonden, och att de pengarna sedan går vidare
              till public service -verksamheten. Men man får intrycket, när
              Göran Magnusson uttrycker sig på det sättet, att det för regeringen
              och Socialdemokraterna är viktigare att det kommer in pengar än
              villkoren för den aktör, i detta fall TV 4, som ska betala och
              hur jordmånen för det ser ut.
            </seg>
            <seg xml:id="i-ededad0995588676-0">
              Jag erinrar om att regeringen alltså har börjat med att anta
              en nedsläckningsplan utan att följa upp den med en precisering
              av hur koncessionsavgiften ska reduceras för TV 4. Det är olyckligt
              att det inte sker samtidigt.
            </seg>
            <seg xml:id="i-92b83891965719da-0">
              Det är, precis som har sagts i replikerna, något som också delvis
              kommer att drabba de medborgare som har tv-apparater men som inte
              kan se analoga sändningar när de börjar släckas ned, på Gotland,
              i Gävle och Motala, och som ändå ska betala för sitt apparatinnehav
              i en process där man provocerar fram en nedsläckning av det analoga
              sändningsnätet, i stället för att låta mognaden hos marknaden
              och tv-tittarna få vara avgörande.
            </seg>
            <seg xml:id="i-4a296dba89ccccf3-0">
              Man har haft fyra år på sig att ta ställning till det här. Den
              offentliga utredning som lades fram, SOU 2003:47, hade förslag
              till konkreta beräkningsgrunder för neddragningen av koncessionsavgiften.
              Det har funnits gott om utredning och gott om möjligheter för
              regeringen att tänka till, men likväl har man inte kunnat samordna
              sig. Vi från den borgerliga alliansen tycker att det är ett tydligt
              svaghetstecken.
            </seg>
          </u>
          <note type="speaker" xml:id="i-3fc4e2652ea6dded-0">
            Anf. 19 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-7">
            <seg xml:id="i-4e4d0155ba104230-0">
              Fru talman! Anser Henrik Järrel att TV 4 får ett snabbare besked
              om sin koncessionsavgift och sina ekonomiska villkor om kammaren
              skulle bifalla reservation 1?
            </seg>
            <seg xml:id="i-a92b3aca4b32aa07-0">
              Det är en fråga. Sedan vet vi ju att Henrik Järrel diskuterar
              hela mediesamhället med en eldskrift framför ögonen, nämligen
              marknaden. Jag känner igen det sedan jag debatterade den här frågan
              med Hökmark, när vi i riksdagen beslutade i bred enighet att sändningarna
              skulle digitaliseras. Vi satte också då ett datum, början av 2008.
              Det var ju Moderaterna och Folkpartiet klart emot. De sade: Vi
              gör ingenting. Marknaden får bestämma när det här ska vara över.
            </seg>
            <seg xml:id="i-3332f689197e2b2b-0">
              Vi som har ett intresse av public service och av att man ska
              kunna se television över hela landet har väldigt svårt att förstå
              att man också i den här frågan från Moderaternas sida så monumentalt
              förlitar sig på att marknaden ska avgöra. När man kommer upp riktigt
              i extas i de här frågorna är det den enskilde individen som ska
              avgöra det. Jag tvivlar faktiskt på att den enskilde individen
              någonsin har avgjort om det ska vara analogt eller digitalt. Det
              är det helt andra krafter som gör. I Sverige, med den public service
              vi har, har staten åtagit sig detta och ansett att det är ett
              klokt ansvar att se till att man kan se television i hela landet
              medan Henrik Järrel, i enlighet med sina ideologiska intressen,
              tycker att också den här frågan skulle marknaden sköta mycket
              bättre än någon annan. Jag tillåter mig att tvivla på det.
            </seg>
          </u>
          <note type="speaker" xml:id="i-9a2a1be403f50a97-0">
            Anf. 20 HENRIK S JÄRREL (m) replik:
          </note>
          <u who="henrik_s_jarrel_f002ff" xml:id="i-3beafcda1a4f08d8-1">
            <seg xml:id="i-cba17a9d4b9b9ec0-0">
              Fru talman! Ja, vi har naturligtvis olika ideologiska utgångspunkter.
              Vi moderater menar ju att konsumenten har kraft, förmåga och kunskap
              att ta ställning till när han eller hon vill skaffa sig den utrustning
              som den tekniska utvecklingen erbjuder. Det ska inte forceras
              fram av statsmakterna, som helst så lite som möjligt ska lägga
              sig i det här med mediepolitiken. Men de måste göra det i vissa
              sammanhang när det gäller frekvensutnyttjande, frekvenstilldelning
              och liknande saker.
            </seg>
            <seg xml:id="i-b5a2cb86f7edfa3c-0">
              Jag vill bara kort beröra det här med de sena avlämnandena av
              propositioner, som vi har haft uppe till diskussion. Där säger
              Göran Magnusson att han bortser från den bristande respekt som
              vi kritiserar regeringen för att visa när den kommer med sena
              förslag och anför som exempel att under den borgerliga regeringstiden
              i början av 90-talet var det minsann 50 stycken som blev sena.
              Men det är väl en dålig ursäkt att försvara sitt eget bristfälliga
              handläggningsförfarande genom att peka på att andra kanske har
              haft brister också. Ni ska ju vara bättre. Socialdemokraterna
              har regerat så länge, och ni säger att ni är bäst på det här med
              att regera. Då borde ni väl ha lärt er vid det här laget att också
              respektera till exempel de spelregler som riksdagen har lagt fast.
              Man blir en aning fundersam när man hör det här.
            </seg>
            <seg xml:id="i-a7b0e3cbc3342f6a-0">
              Sedan säger Göran Magnusson att man inte behöver fatta beslut.
              Nej, vi tycker att det vore bra om man avslog den här propositionen
              genom att visa att man inte fattar det här beslutet för att det
              är så illa förberett och underbyggt. Det kunde riksdagen göra.
              I stället för att nu anta en slarvigt hopkommen proposition kunde
              faktiskt riksdagen visa att nej, vi köper inte det här. Vi väntar
              och återförvisar det. Det är bättre att man då får ett samlat
              förslag, och att TV 4 får att hantera ett sådant, än att man nu
              ska köpa grisen i säcken. Man får vara med och betala, men man
              vet inte hur mycket man ska betala för det passar inte regeringen
              att nu lägga fram ett sådant förslag i detalj trots att det finns
              utredningssiffror på detta.
            </seg>
          </u>
          <note type="speaker" xml:id="i-83def79a55cc669e-0">
            Anf. 21 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-4800f657d14e5b3f-8">
            <seg xml:id="i-1ffc62a31160560c-0">
              Fru talman! Ja, det finns utredningssiffror på detta. Den första
              utredningen sköts ju sönder och samman. Och promemorian som regeringen
              hade om ett alternativ kring det där rönte inte just något större
              intresse. Det vittnar väl om svårigheten på den här punkten. Jag
              hade gärna sett ett förslag och ett beslut i dag om hur det ska
              vara, men jag är förtröstansfull när regeringen kommer med budgetförslaget
              i september. Då får vi lösa ut den här frågan.
            </seg>
            <seg xml:id="i-721d0b7c3c4f3dfa-0">
              De sena propositionerna är det inte så mycket mening med att
              hålla på att diskutera. Vi tycker ju, beroende på om vi tillhör
              regeringssidan eller den andra sidan, att en försenad proposition
              är välmotiverad i de olika lägena. Det är väl ungefär så som man
              alltid har resonerat på de här punkterna.
            </seg>
            <seg xml:id="i-caff0880c812a943-0">
              Det är riktigt att Socialdemokraterna har god regeringsskicklighet,
              det är väl ingen tvekan om det. Och det finns en och annan som
              väl har tyckt att de borgerliga inte var så imponerande under
              de där åren. Men det kom i alla fall en hel del propositioner,
              och många kom för sent. Jag har inte sedan kollat om det var motiverat
              eller ej, men jag har inte heller menat att den ena försyndelsen
              motiverar den andra. Det är väl snarare så, hur det nu står i
              texterna, att den som är utan synd kastar första stenen. Men det
              är möjligt att det här inte tillhör arvsynden utan att det går
              över efter några år och att man inte behöver ta något ansvar för
              det som skedde för drygt tiotalet år sedan i de här sammanhangen.
            </seg>
            <seg xml:id="i-05a97f97ef850ec0-0">
              Jag hoppas, och tycker att det är viktigt, att riksdagen säger
              hur man vill ha det och försöker ställa upp regler och annat.
              Sedan kan det hända att det till och med ingår i duktighetsregerandet
              att man faktiskt lägger fram de förslag som behövs för att politiken
              ska bli bra även om riksdagen har sagt att man helst vill ha propositionerna
              före ett visst datum. Vi behöver väl inte fördjupa oss i det där
              alltför länge, men faktum är att det finns syndare på båda sidor.
            </seg>
          </u>
          <note type="speaker" xml:id="i-1052124d948181ba-0">
            Anf. 22 MATS EINARSSON (v):
          </note>
          <u who="mats_einarsson_7b24f2" xml:id="i-8ce9f963d7428a2f-0">
            <seg xml:id="i-dd4cca7c19e666ff-0">
              Fru talman! Jag har nog inte så där oerhört mycket nya och revolutionerande
              argument att tillföra i den här debatten efter de inlägg och replikskiften
              som har varit. Jag skulle i och för sig kunna nöja mig med att
              för kammaren och protokollet redovisa Vänsterpartiets ståndpunkt
              genom att yrka bifall till förslaget i utskottets betänkande och
              avslag på reservationerna.
            </seg>
            <seg xml:id="i-22223fb719c9b903-0">
              Nu har vi i dag fått lära oss i en ny skrift att konstitutionsutskottet
              är det mest diskussionslystna av riksdagens utskott. Det är vi
              kanske inte bara uppe i sessionssalen utan också här i kammaren.
              Jag ska väl ge något litet bidrag till den samlade debattiden.
            </seg>
            <seg xml:id="i-da7d9a0b116e6008-0">
              Magnusson sade att det var en ganska lätt proposition att ta
              ställning till. Och det är det ju i de grundfrågor vi diskuterar.
              Här konstateras att det alltjämt kommer att behövas en koncessionsavgift
              och att denna samtidigt måste reduceras i takt med att konkurrenssituationen
              förändras. Den formulering som nu har valts är att detta ska ske
              i takt med att de analoga sändningarna faktiskt upphör men att
              den faktiska, mer konkreta, utformningen av detta får komma lite
              senare. Så långt är det ganska enkelt, och jag tror också att
              det är viktigt att kammaren sätter ned foten i de här frågorna
              så att arbetet kan fortsätta.
            </seg>
            <seg xml:id="i-aaaf662ceeb380d5-0">
              Sedan kan man beklaga att regeringen inte redan nu har lagt fram
              ett färdigt, konkret helhetsförslag, som det heter. Men som redan
              har noterats har det ju inte varit ett helt enkelt utredningsarbete
              på det här området. Det vet åtminstone de partier som under en
              period deltog i ett ganska brett samarbete kring den här frågan
              och en del andra frågor som har med radio och tv att göra. Det
              var mycket diskussioner och väldigt många goda idéer. De prövades
              på olika sätt av regeringen och av utredare. Alla sköts som sagt
              fullständigt i sank.
            </seg>
            <seg xml:id="i-cc3ca39e4b322da9-0">
              Vi har också uppvaktats av det berörda programföretaget, som
              betalar koncessionsavgiften. Vi har uppvaktats av de företag som
              konkurrerar med detta företag. Samtliga har, tror jag, lagt ned
              oerhörda konsultresurser på att ta fram starka argument. De argumenterar
              mycket övertygade, var och en för sig, för sina respektive ståndpunkter
              men kommer fram till fullständigt olika uppfattningar om hur det
              här ska vara konstruerat. Mot den bakgrunden är jag kanske inte
              så där oerhört förvånad över att det här har tagit längre tid
              än vad som hade varit önskvärt.
            </seg>
            <seg xml:id="i-9b5dc6267c76a109-0">
              Jag tror som sagt att det är bättre att fatta det här beslutet,
              principbeslutet kring detta, för att tydligt visa vad riksdagen
              förväntar sig av regeringen än att nu avslå propositionen och
              förvänta sig något slags helhetslösning. Jag tror att det är helt
              klart att det skulle försena processen. Därmed skulle vi också
              få en försening av tidsplanen för nedsläckning, och det tror jag
              vore oerhört olyckligt. En grundtanke i det här arbetet har ju
              varit att det är viktigt att ha datum, ha en tidsplan för att
              sätta press på marknaden och visa för marknaden, branschen, tv-företagen
              och dem som tillverkar apparatur av olika slag att detta kommer
              att ske. Anpassa er nu till detta. Utan en sådan tydlig tidsplan
              kan man hamna i svårigheter. Mot den bakgrunden tror jag att det
              är angeläget att kammaren fattar det här beslutet och ger denna
              signal till regeringen.
            </seg>
            <seg xml:id="i-2df1a070819ff332-0">
              Sedan har det diskuterats kring undantag för apparater som man
              inte kan titta på. Jag hinner inte utveckla den saken nu. Men
              jag har lite svårt att se vitsen med att man ska befinna sig i
              en situation där man har en tv-apparat men att man uppenbarligen
              inte vill titta på tv, eftersom man inte skaffar sig en digitalbox.
              Man vill heller inte göra sig av med den för att på så sätt slippa
              avgiften, utan man ska ha den men slippa betala avgiften. Jag
              har lite svårt att se det verkligt starka skälet för en sådan
              ordning.
            </seg>
          </u>
          <note xml:id="i-0aff3297490417c8-0">
            Överläggningen var härmed avslutad.
          </note>
          <note xml:id="i-1a5eab34f51290d9-0">
            5 § Den svenska turistnäringen
          </note>
          <note xml:id="i-507c0cc4f02c7f29-1">
            Föredrogs
          </note>
          <note type="speaker" xml:id="i-3f04a9d430f77fc7-0">
            Anf. 23 KRISTER HAMMARBERGH (m):
          </note>
          <u who="krister_hammarbergh_d1f5c2" xml:id="i-72a1a5b8e66f91f8-0">
            <seg xml:id="i-6586a9c0fa2d3e62-0">
              Fru talman! Den svenska turistnäringen är oerhört viktig. Den
              är en växande bransch. Siffrorna från 2003 visar att 2,5 % av
              vår bruttonationalprodukt består av turism. Den omsätter 17 miljarder,
              sysselsätter 127 000 och är faktiskt den enda exportnäringen som
              innebär momsintäkter till staten momsintäkter på 7 miljarder.
              Nu kunde det vara ännu bättre. Och jag hoppas att inriktningen
              för besluten i dag ser till att underlätta förutsättningarna att
              öka intäkterna, men framför allt att få bort eller minska de underskott
              vi de facto har när det gäller resevalutastatistiken. Vi har fortfarande
              ett underskott där på ungefär 24 miljarder.
            </seg>
            <seg xml:id="i-7ea676c7396fcbc3-0">
              Jag ska be att få yrka bifall till reservation nr 1, och vi instämmer
              naturligtvis i övriga reservationer. Vi vill också markera att
              vi naturligtvis tillgodoser de motioner som är inlämnade och som
              har samma andemening som finns i reservationerna.
            </seg>
            <seg xml:id="i-149dd2a641fa3c83-0">
              Propositionen är indelad i ett antal olika delar, dels om att
              ha en Sverigefrämjande bild, dels om en näringsfrämjande bild.
              Men det finns en hel del som saknas och som börjar bli ganska
              typiskt när vi diskuterar näringspolitik, nämligen att de konkreta
              åtgärderna inte finns där, de konkreta åtgärderna som faktiskt
              gör att branschen i sig har en möjlighet att lyfta sig. De konkreta
              åtgärderna reduceras, liksom här, många gånger till statliga insatser,
              projekt och annat. De har säkert sitt berättigande många gånger,
              men vi saknar de konkreta åtgärderna för att låta branschen lyfta
              sig själv.
            </seg>
            <seg xml:id="i-a9664de3984b3246-0">
              En typisk sådan sak som är svår att hitta är mätbara kvantitativa
              mål. Ja, de finns inte, och våra förslag avslås. Vi föreslår sådana.
              Varför inte ha kvantitativa mål som innebär att vi de facto, för
              att kunna utvärdera om våra resurser används på rätt sätt, ställer
              upp mål om exempelvis 25 % ökning av antalet övernattningar eller
              att försöka få turisterna att spendera mer pengar varje dygn de
              tillbringar här i Sverige?
            </seg>
            <seg xml:id="i-5bf6b38916381605-0">
              Det är klart att om man sätter upp mål kräver det åtgärder. Det
              kanske är därför som just de kvantitativa målen, de mätbara målen,
              inte finns. Det blir här, som på många andra ställen, att de goda
              orden bara blir floskler.
            </seg>
            <seg xml:id="i-2c58ffed5fd65ea8-0">
              Den Sverigefrämjande bilden är viktig, men resurserna är otillräckliga.
              Tyvärr säger vänsterkartellen att resursfrågan inte är aktuell.
              De resurser vi sätter av kräver stora fasta kostnader. De resurser
              som finns till att göra reell marknadsföring av Sverigebilden
              utomlands är små. Vi föreslår konkret 10 miljoner kronor mer.
              Det kan tyckas vara lite pengar i sammanhanget, men innebär en
              hel del nytillskott i resurser just när det gäller rörliga kostnader
              och möjligheten att ha en effektiv marknadsföring.
            </seg>
            <seg xml:id="i-f20aae76e415d7a8-0">
              De näringsfrämjande delarna som det pekas på i propositionen
              är oerhört viktiga. Men återigen finns inte riktigt insikten om
              entreprenörernas betydelse, om villkoren, om behovet av att vara
              konkurrenskraftiga gentemot varandra. Det pekas på lokal ekonomi
              och på möjligheten för den lokala ekonomin att faktiskt få skörda
              frukterna av de insatser som görs. Men samtidigt verkar inte viljan
              finnas.
            </seg>
            <seg xml:id="i-ff29ff0e6f5638dd-0">
              Vi föreslår att en utredning tillsätts för att verkligen se över
              turistföretagens konkurrenskraft. Det ska handla om att undanröja
              hinder. Det handlar om generella åtgärder och om vårt företagsklimat.
              Det handlar naturligtvis om kostnader för en personalintensiv
              bransch när det gäller sjuklöneansvar och mycket annat. Det handlar
              om kapitalförsörjning. Förmånsrätten är aktuell även här. Men
              det handlar naturligtvis också om specifika åtgärder. Det finns
              illojal konkurrens från den offentliga sektorn men även andra
              saker som bland annat har med regelkrångel att göra. Nu säger
              vänsterkartellen att det inte finns något behov av en översyn,
              och återigen blir de goda orden bara floskler.
            </seg>
            <seg xml:id="i-501d7bfaff880ce6-0">
              Låt oss titta på regelverken. Vi har haft den debatten förut,
              och den ovilja som markerades, framför allt från Socialdemokraterna,
              att se detta som ett problem i den debatten var ganska belysande.
              Jag gissar att vi får samma debatt i dag.
            </seg>
            <seg xml:id="i-33f0b0be6684402f-0">
              Jag vill bara nämna några exempel som jag fått av företagare
              som jag träffar när det gäller momsproblematiken och problemen
              med att kunna skilja mellan olika varuslag som logi och köp av
              tjänster av varandra. I propositionen sägs det att det är bra
              att företagen samverkar. Men våra momsregler ser till att det
              är i stort sett omöjligt.
            </seg>
            <seg xml:id="i-bd0ba75e40fc1b3f-0">
              Låt oss ta problemen för dem som pysslar med aktiviteter. Varför
              är hela momsen avdragsgill när man hyr ut en skoter till turister
              men bara halva momsen när man hyr ut en bil fast det är för samma
              typ av aktivitet? Men det är tydligen inte viktigt att utreda.
            </seg>
            <seg xml:id="i-f1cb904563e7498f-0">
              Varför måste en japan som åker på skotersafari skaffa sig förarbevis
              om körkortet är utfärdat före 1990? Ja, det är svårt att förklara
              för japanen. Han kommer nog på sitt första besök, men kommer han
              på sitt andra besök? Är det viktigt att se över? Ja, vi tror det.
              Det är viktigt att se över hela regelverket.
            </seg>
            <seg xml:id="i-248412507f884fab-0">
              Det talas om den lokala ekonomin. Fortfarande vet vi inte vad
              som händer med gårdsförsäljningen. Återigen här, som på många
              andra områden, blir de goda orden bara floskler.
            </seg>
            <seg xml:id="i-cc6cc0426a0af50f-0">
              Det är viktigt att ha en översyn för att se över konkurrensneutraliteten.
              Jag kan ta Icehotel i Kiruna som exempel. Momssatsen är tre gånger
              så hög när man har aktiviteter som gäller samisk kultur jämfört
              med sina närmaste konkurrenter i Finland. Vi föreslår inga konkreta
              åtgärder nu, men det här är kanske viktigt att se över. Men det
              finns inget behov, säger vänsterkartellen.
            </seg>
            <seg xml:id="i-6cf8faae7b43eb6a-0">
              Det handlar om illojal konkurrens från offentligheten, från kommuner,
              landsting men många gånger också staten. Ska vi med offentliga
              medel slå ut entreprenörer? Nej, vi tycker inte det. Vi tycker
              att det är värt att göra en översyn. Men det finns inget behov,
              enligt vänsterkartellen.
            </seg>
            <seg xml:id="i-682ce7602d2115e5-0">
              När det gäller markfrågor pekar man i propositionen på s. 27
              på behovet av lokal anpassning, att kommuner och landsting har
              en god planering när det gäller deras egen mark. Om statens mark
              nämns inte mycket.
            </seg>
            <seg xml:id="i-8a84f6019c0dcd8a-0">
              Visst är det bra åtgärder att Svea Skog får ansvar för att överlåta
              mark och se till att det finns marktillgänglighet för privata
              entreprenörer. Nu hoppas jag att det blir så och att inte det
              statliga bolaget ska utföra turistverksamheten själv.
            </seg>
            <seg xml:id="i-2e52f2daf20e27cb-0">
              Men om annan statlig mark sägs det inte mycket. Vi föreslår att
              det ska finnas större möjligheter till lokal förvaltning. Ett
              annat utskott tittar på det nu. Vad beslutet blir vet vi inte.
              Men vi kan konstatera att det är svårt att etablera verksamheter
              för turistföretag även på platser i det län som jag kommer från,
              Norrbotten. Jag kan ta strandskyddet som exempel och som det har
              hänvisats till. Förhoppningsvis kommer någon typ av förslag till
              lättnader i höst.
            </seg>
            <seg xml:id="i-bc3f4835f9dda097-0">
              Färdas vägen mellan Kiruna och Narvik. Konstatera hur glest det
              är på den svenska sidan, medan man 50 meter från tullstationen
              på den norska sidan på samma fjäll upplever hytte efter hytte.
              Där finns förutsättningar för att ha en turistverksamhet. Jag
              kan inte se att man på den norska sidan skulle ha en mängd olägenheter.
              Och jag kan meddela er att de entreprenörer som arbetar i den
              kommunen, där man har lyckats väldigt bra tack vare goda entreprenörer,
              ser det här som ett mycket stort problem.
            </seg>
            <seg xml:id="i-ca49564e0dd37a0d-0">
              Allemansrätten är viktig. Men när det gäller markfrågor är det
              också viktigt att vi ser till att det är klara papper. Det verkar
              precis som att när det gäller statens mark är det svårt att få
              etablera verksamhet, men när det gäller intrång på annans mark
              är det inte så viktigt. Vi tycker naturligtvis att om det handlar
              om att regelbundet nyttja någon annans mark måste det finnas en
              överenskommelse om det. Har det skett ett markintrång måste den
              som äger marken kunna få en rimlig ersättning.
            </seg>
            <seg xml:id="i-119c10e96d2a09c8-0">
              Nu blir jag norrbottning igen. Turistverksamheten handlar inte
              bara om de här frågorna. Det handlar om att kunna ta sig till
              turistmålen. Kommunikationer är viktiga. Här finns det otillräckliga
              medel. Det kan vi konstatera, framför allt när det gäller vägar
              och vägsatsningar. Det talas i propositionen om tjälsäkring. Den
              delen är också otillräcklig. Det handlar om bärighetssatsningar.
              De delarna är otillräckliga. Om vi ska lyckas med turismen i Sverige
              måste turister ha en möjlighet att på någorlunda vettigt sätt
              ta sig fram till turistmålen. Vi har inte råd att genomföra statliga
              upphandlingar liknande den Rikstrafiken gjorde när det gäller
              tågtrafiken upp till Kiruna och upp till Luleå. Det var en upphandling
              som senare renderade skadestånd och som innebär att standarden
              är så låg att ingen turist längre vill färdas med tåget. Det drabbar
              turismen. Det drabbar anläggningarna.
            </seg>
            <seg xml:id="i-63f3db3bebf6acf7-0">
              Utbildningen är självklart viktig. Det kommer ord efter ord.
              Samtidigt har branschen tydligt påpekat vad den saknar. Det följer
              vi efter. Vi anser att just de kvalificerade yrkesutbildningarna
              måste utökas. Nu har regeringen förvisso föreslagit tusen temporära
              utbildningssatsningar, oklart vad. Vi tycker nog att det är märkligt
              att utskottet inte tydligare har kunnat peka ut att turismen är
              ett område där just den typen av utbildning borde satsas på.
            </seg>
          </u>
          <note xml:id="i-123a6d71535a8516-0">
            Fru talman! Jag yrkar bifall till reservation 1.
          </note>
          <note type="speaker" xml:id="i-d3fa1511eb64c621-0">
            Anf. 24 YVONNE ÅNGSTRÖM (fp):
          </note>
          <u who="yvonne_angstrom_165762" next="cont" xml:id="i-93df27fcc2245e31-0">
            <seg xml:id="i-9d457802d923420a-0">
              Fru talman! Eftersom vi är fyra partier som har gemensamma reservationer
              skulle jag bara kunna instämma i Krister Hammarberghs anförande,
              men jag tänkte ändå säga några ord själv.
            </seg>
            <seg xml:id="i-2f22458f702e8341-0">
              Turistnäringen är egentligen inte bara en näring utan många.
              Det är resor med bil, båt, buss, flyg och till och med cykel.
              Det är upplevelser, skidor i fjällen, fiske, fjällvandringar,
              paddla i skärgården och allt vad vi vill. Det är boende, alltifrån
              tält på en campingplats till det flottaste hotell, kanske Grand
              Hotel. Det är mat, alltifrån hamburgare på McDonalds till en fin
              à la carte-måltid på en dyr restaurang.
            </seg>
            <seg xml:id="i-8a63167fff727af4-0">
              Fru talman! Jag har rätt stor erfarenhet själv av turismen. Jag
              har varit politiskt aktiv i Länsturistnämnden i Västerbotten där
              åtminstone en här närvarande ledamot också var med, nämligen K
              G Abramsson. Vi fick se mycket av de möjligheter och problem som
              finns i vår speciella del av landet. Den ligger lite söder om
              Krister Hammarberghs hemtrakter men väldigt långt borta från de
              stora orterna i alla fall. Jag har också jobbat som delägare i
              fjällhotell och vet vad det betyder av goda saker och dåliga saker,
              mycket jobb men också mycket spännande upplevelser.
            </seg>
            <seg xml:id="i-9806e2e21b6c505a-0">
              Jag står precis som Krister bakom alla fyra alliansreservationerna,
              men jag yrkar bifall bara till nr 1 även jag, för att spara kammarens
              tid i voteringarna.
            </seg>
            <seg xml:id="i-5cde93b0c3178189-0">
              Propositionens beskrivning av turistnäringen och turistpolitiken
              med lite historia är i stora drag bra, men enligt vår mening i
              alliansen finns det för få konkreta förslag. Vi vill alltså ha
              en del tillägg.
            </seg>
            <seg xml:id="i-565b261fd79cafaa-0">
              På den första punkten om målen för turistpolitiken är regeringens
              förslag att målet för politiken ska vara att Sverige har en hög
              attraktionskraft som turistland och en långsiktigt konkurrenskraftig
              turistnäring samt att näringen ska bidra till hållbar tillväxt
              och ökad sysselsättning i alla delar av landet. Det är bra som
              utgångspunkt, men vi anser att det bör kompletteras med kvantitativt
              mätbara mål och åtgärder, till exempel, som föregående talare
              sade, att öka antalet utländska turister med minst en övernattning
              med 25 % fram till år 2010. Det är också viktigt att lönsam turism
              kan skapas utifrån lokala förutsättningar och ge ett större utbyte
              för den lokala ekonomin. Det är en del av innehållet i reservation
              1, som jag alltså yrkar bifall till.
            </seg>
            <seg xml:id="i-2d7bf13bec4031e1-0">
              I reservationstexten har vi skrivit att övriga motionsyrkanden
              under denna punkt det fanns ett ganska stort antal ska avstyrkas
              i den mån de inte blir tillgodosedda genom vårt ställningstagande.
              Det framgår ju inte av själva förslaget till riksdagsbeslut, men
              vi vill alltså att de som har väckt de motionerna ska förstå att
              det som de har skrivit och som sammanfaller med våra ställningstaganden
              också finns med i det hela. Vi har tyckt att det är viktigt att
              få en renodling av alliansens förslag som vi sedan kan jobba vidare
              med när vi förhoppningsvis kommer till makten.
            </seg>
            <seg xml:id="i-5d2bf329354e9333-0">
              Sedan handlar det om inriktningen av turistpolitiken. Som jag
              nyss sade är inte turistnäringen en utan många. Det kanske allra
              viktigaste är att skapa en generellt bättre näringspolitik med
              färre regler, lägre arbetsgivaravgift och annat. Det är också
              viktigt med utbildning och forskning som stöd för turistnäringens
              olika delar. Näringsutskottet tog initiativ till en utredning
              om FoU-stöd till småföretag, som utfördes av ITPS, Institutet
              för tillväxtpolitiska studier. Turistnäringen var ett av de fyra
              områden som undersöktes, och utredningen visade klart att mycket
              lite forskning och utveckling bedrivs inom de små företagen. Vi
              hade kanske på känn att det var så, men nu ser vi det på papper,
              och det behövs förbättringar.
            </seg>
            <seg xml:id="i-4655960f242e60ad-0">
              Vidare behöver kompetensen ökas. Vi föreslår ökat antal platser
              i den kvalificerade yrkesutbildningen. Det behövs receptionister,
              kockar, reseledare, och en mängd andra arbeten behöver kompetent
              personal.
            </seg>
            <seg xml:id="i-20dd4ab34ffc8fde-0">
              Tillgängligheten till turistiska aktiviteter är oerhört viktig.
              Där spelar till exempel helikopterlyft och småflyg i fjällen en
              viktig roll. De ökar tillgängligheten för bland annat dem som
              vill fiska i fjällsjöar, för skidåkare och för funktionshindrade
              som med flygets hjälp kan få uppleva fjällvärlden.
            </seg>
            <seg xml:id="i-66a392073722b389-0">
              Vidare har vi en punkt som handlar om organisationsfrågor. Där
              tycker vi att propositionens förslag om effektivisering är bra.
              Det är också klokt att satsa på ökad samverkan mellan olika Sverigefrämjande
              aktörer som utrikesförvaltning, exportråd och så vidare. Men för
              att åstadkomma en slagkraftig marknadsföring behövs pengar. Vi
              föreslår i ett första skede 10 miljoner kronor. Det är inte särskilt
              mycket, men vi har för avsikt att öka den summan när vi får makten
              över Sveriges finanser.
            </seg>
            <seg xml:id="i-719a1269ffb7f38c-0">
              Till sist handlar det om en utredning om turistföretagens konkurrenskraft.
              Vi i alliansen anser att det finns många brister i det svenska
              företagsklimatet. Det gäller naturligtvis de olika grenarna av
              turistnäringen också. Det är problem med kapitalförsörjning, sjuklöneansvar,
              otrygga villkor för småföretagare när det gäller socialförsäkring,
              med mera. Många av de här bristerna är särskilt kännbara för de
              riktigt små företagen som det finns väldigt många av i de skilda
              delarna av turistnäringen. Det är också problematiskt att kommuner
              och landsting ger sig in i branschen och konkurrerar på osunda
              villkor.
            </seg>
            <seg xml:id="i-723718dae8944550-0">
              Vi vill att regeringen tillsätter en utredning om den svenska
              turistnäringens konkurrenskraft, bland annat i förhållande till
              våra grannländer.
            </seg>
            <seg xml:id="i-b6c36f811faa2675-0">
              Att vara företagare i turistbranschen är ofta mycket arbetskrävande
              men också mycket stimulerande. Man träffar människor som vill
              använda sin lediga tid till att se och uppleva vad vårt avlånga
              land har att erbjuda, men det ställs också stora krav, ibland
              orimligt stora, på att företagaren ska finnas till hands varje
              timme på dygnet. Inte minst sommartid uppe i norr när det är ljust
              dygnet runt kan det bli väldigt betungande. För dessa företagare,
              ofta en- och tvåpersonersföretag, skulle det vara en lättnad att
              åtminstone slippa byråkratiskt krångel i onödan. Jag hoppas därför
              att det långsamma arbetet i Näringsdepartementet med regelförenkling
              sätter fart.
            </seg>
            <seg xml:id="i-60d10c89ca53e075-0">
              Fru talman! Jag yrkar, som sagt, bifall till den första reservationen.
            </seg>
            <seg xml:id="i-0e530459f6690206-0">
              Anf. 25 LARS LINDÉN (kd):
            </seg>
          </u>
          <note xml:id="i-2bfe3ce16fd54bdb-0">
            Fru talman! Jag börjar med att yrka bifall till reservation 3.
          </note>
          <u who="yvonne_angstrom_165762" prev="cont" xml:id="i-bdb56d2dbd2bde29-0">
            <seg xml:id="i-18f7d5d19e7068cf-0">
              Vi ska nu åter debattera turistpolitik, en tävlingsgren där Sverige
              tillhör de sämsta i Norden och bland de sämsta inom EU.
            </seg>
            <seg xml:id="i-bfe5f61dd0d66852-0">
              När jag kom in i riksdagen för tre år sedan var jag inte speciellt
              insatt i hur Sverige skötte turistpolitiken. Jag trodde att vi
              var rätt duktiga på turism. Men den tron kom snabbt på skam när
              jag började sätta mig in i ämnet. Jag blev som entreprenör och
              småföretagare mer och mer frustrerad över hur vi i vårt land hanterade
              turistnäringen.
            </seg>
            <seg xml:id="i-e62f026deb7b9b62-0">
              Ska man bli framgångsrik på detta område förutsätter det två
              saker. För det första måste man ha sådant som intresserar turisterna
              en bra produkt. För det andra gäller det, när man har inventerat
              vad man har, att marknadsföra detta över världen.
            </seg>
            <seg xml:id="i-2f499969393d1252-0">
              Vi verkar vara överens över partigränserna om att Sverige har
              ett fantastiskt brett och fint utbud som kan intressera turister
              från hela världen. Denna samsyn är viktig för ett framtida agerande.
            </seg>
            <seg xml:id="i-3385afaace2cc284-0">
              Kristdemokraterna skrev förra sommaren en turistrapport som hade
              rubriken Sverige behöver inte vara sämst på turism , där vi försökte
              räkna upp vad Sverige kan erbjuda som turistland. Vi räknade upp
              från A, B, C affärsturism, bärplockning, bergsklättring, båtturism,
              cykelturism fram till Å, Ä, Ö, där vi hade ångbåtsfärder, äventyrsturism,
              älgsafari och slutligen öppna landskap. Det blev till vår förvåning
              över 100 speciella och intressanta turistattraktioner som Sverige
              kan erbjuda besökande turister. Ett fantastiskt fint utbud. Få
              länder har ett så brett och intressant utbud att erbjuda. Vi anser
              att Sverige med dessa förutsättningar minst skulle kunna dubblera
              sin turism. Då når vi EU-snittet.
            </seg>
            <seg xml:id="i-54037501e64011d4-0">
              Det första kriteriet för att bli ett bra turistland har vi alltså
              med råge uppfyllt i Sverige. Vi har ett bra och intressant utbud
              för turisterna.
            </seg>
            <seg xml:id="i-fe03713a01992a47-0">
              Då kommer den andra förutsättningen för framgång, nämligen en
              bra marknadsföring.
            </seg>
            <seg xml:id="i-43eb39c5a6faa214-0">
              Varför är våra nordiska grannar så mycket bättre på turism än
              vi, fast de har ganska lika förutsättningar? Varför är de flesta
              EU-länderna också bättre än Sverige? Vi omsätter i dag hälften
              av EU-snittet per capita på turism.
            </seg>
            <seg xml:id="i-4b8cf7784bab2d3b-0">
              Svaret är tveklöst: De är bättre på marknadsföring.
            </seg>
            <seg xml:id="i-78f0b58a54dc4c11-0">
              Det räcker inte med att ha bra produkter om bara ett fåtal känner
              till dem. Man behöver inte åka långt bort från Sverige förrän
              man märker att många inte vet något, eller vet mycket lite, om
              Sverige. ABBA, Björn Borg, Volvo, Saab har man hört talas om,
              men att de kommer från Sverige vet inte många. Ibland vet de inte
              ens var på kartan de ska söka Sverige.
            </seg>
            <seg xml:id="i-391045fdde0dc685-0">
              När en företagare har fått fram en bra produkt, vad gör han då?
              Tror ni att han hoppas att ryktet ska sprida nyheten om hans fina
              produkter och därmed få dem sålda? Nej, självklart inser han att
              det nu gäller att kavla upp skjortärmarna och ge sig ut på marknaden
              och visa upp sig och börja sälja. Han ser inte detta som kostnader
              utan som investeringar.
            </seg>
            <seg xml:id="i-5394b46597fe4385-0">
              På samma sätt måste vi arbeta för att sälja Sverige som turistland.
            </seg>
            <seg xml:id="i-fe898dabbe58713f-0">
              Men vi marknadsför oss redan, försvarar sig säkert regeringen.
              Visst gör vi det, men om våra konkurrenter marknadsför sig många
              gånger intensivare än Sverige blir våra blygsamma aktiviteter
              till föga nytta. Vi hamnar i skuggan. Det är det som sker.
            </seg>
            <seg xml:id="i-3ef794063dec5105-0">
              Jag har funderat mycket på vad det är som gör att regeringen
              inte satsar mer på att sälja Sverige, när så mycket finns att
              vinna. Jag har kommit fram till att det troligtvis finns två viktiga
              orsaker till regeringens passivitet.
            </seg>
            <seg xml:id="i-78e6da9b1f895402-0">
              Den första är att det inte finns några entreprenörer i regeringen,
              personer som har förmåga att tänka affärsmässigt och därmed förstå
              att det skulle vara en lönsam affär att satsa mer än de 100 miljoner
              som man i dag satsar på att marknadsföra turistlandet Sverige.
            </seg>
            <seg xml:id="i-95ad1fe674c97747-0">
              Vi kristdemokrater föreslår i vår motion att vi borde fördubbla
              vår turistmarknadsföring till 200 miljoner och att vi tar dessa
              extra pengar från regionalpolitiken, utgiftsområde 19. Redan en
              ökning med en halv procent av antalet utländska turister till
              Sverige skulle ge dessa extra 100 miljoner tillbaka i statskassan.
            </seg>
            <seg xml:id="i-8ff9d02f96e64bd7-0">
              Detta är uträknat utifrån att vi i dag omsätter ca 44 miljarder
              per år på utländska turister. Hälften av dessa pengar går till
              statskassan, alltså 22 miljarder. En ökning med en halv procent
              ger då 110 miljoner extra till statskassan. Som entreprenör skulle
              jag gissa att en 100-procentig ökning av den internationella marknadsföringen
              av svensk turism skulle ge minst en tioprocentig ökning per år.
              Det skulle alltså ge 2,2 miljarder extra i statskassan på en 100-miljoners
              extra satsning, 22 gånger insatsen och dessutom 4 0005 000 nya
              jobb per år i turistnäringen. Många av dessa jobb hamnar dessutom
              i glesbygd, vilket är extra värdefullt.
            </seg>
            <seg xml:id="i-5ead3f526c9fbf51-0">
              Det är synd att turistminister Messing inte verkar förstå potentialen
              här. Inte heller Östros, Karlsson och Nuder verkar ha någon större
              klarsyn i dessa frågor. Här kommer vi i alliansen omedelbart efter
              valet att sätta in offensiva åtgärder.
            </seg>
            <seg xml:id="i-2d92b437fa6ea4e2-0">
              Få insatser får så säkra, snabba och positiva effekter på landets
              ekonomi, sysselsättning och regionalpolitik. Alliansen föreslår
              att målet för ökningen av utländska turister ska sättas till 25
              % fram till 2010. Vi kristdemokrater tror att vi kan vara lite
              mer optimistiska. Men det viktiga är att vi sätter mätbara mål
              och inte bara pratar positivt som regeringen gör.
            </seg>
            <seg xml:id="i-54445f56d7054fbd-0">
              Regeringen säger, som en del redan har nämnt, att målet är att
              vi ska ha en stor attraktionskraft som turistland och en långsiktigt
              konkurrenskraftig turistnäring som bidrar till hållbar tillväxt
              och ökad sysselsättning i alla delar av landet. Vem skulle eftersträva
              något annat? Men när man inte visar hur detta ska åstadkommas
              och hur det ska bli mätbart blir det bara snömos och till intet
              förpliktande. Detta ställer sig nu utskottsmajoriteten bakom och
              anser detta vackra tal vara en riktig och välbalanserad avvägning
              av det som ska åstadkommas. Det är tråkigt med denna passivitet
              då Sverige i dag verkligen behöver en mer växande turistnäring.
              Turismen är, till skillnad från många andra näringar, ingenting
              som det finns risk för flyttas till lågprisländer.
            </seg>
            <seg xml:id="i-6dd009ea6409176f-0">
              Det andra skälet till regeringens passivitet tror jag kan vara
              spöket vinst för privata entreprenörer.
            </seg>
            <seg xml:id="i-a28f1c10b3404c9a-0">
              När statsråden står inför vårt förslag att exempelvis satsa 100
              miljoner extra av skattepengarna för att marknadsföra turistlandet
              Sverige kommer först reaktionen att det låter klokt. Men sedan
              kommer ryggmärgsreaktionen: Ska vi satsa 100 miljoner och därmed
              hjälpa alla privata turistentreprenörer att öka sin omsättning
              varje år med 10 % och därmed också öka deras vinster? Nej, då
              tar det stopp. I stället börjar man prata om att näringen själv
              ska lägga ett marknadsföringspåslag på sina priser och själv finansiera
              detta. Inget annat land tänker så. Den som tjänar överlägset mest
              pengar på en ökad turism är staten, 22 gånger insatsen hörde ni
              att jag sade tidigare. Därför bör staten självklart ta marknadsföringskostnaderna
              för Sverige som turistland. Dessutom är turistpriserna redan höga
              i Sverige jämfört med många av våra konkurrenters och tål inga
              extra påslag som konkurrenterna slipper.
            </seg>
            <seg xml:id="i-f608b2ef56be622f-0">
              Men tyvärr har regeringen svårt att tänka affärsmässigt. Det
              är ett dogmatiskt tänkande som drabbar turistnäringen.
            </seg>
            <seg xml:id="i-728a5aaaf0ac42ac-0">
              Om regeringen delar Kristdemokraternas åsikt att skattepengarna
              ska nyttjas på ett sätt där de gör mest nytta finns det knappast
              något som är mer effektivt än att satsa 100 miljoner extra utöver
              regeringens förslag för att marknadsföra Sverige som ett bra turistland.
            </seg>
            <seg xml:id="i-5864a5dbba578c4c-0">
              Med en sådan ökad marknadsföringssatsning finns det bara vinnare
              ökad lönsamhet för turistentreprenörerna, rejält ökade intäkter
              för staten och en starkt ökad sysselsättning, speciellt i glesbygd.
              Allianspartierna kommer att rösta ja till detta.
            </seg>
            <seg xml:id="i-122dfc63d7ca3c52-0">
              Turismen är i dag världens snabbast växande näring. Så kan det
              bli också i Sverige. Vårt land har potentialen, med råge.
            </seg>
          </u>
          <note type="speaker" xml:id="i-336750608642e102-0">
            Anf. 26 ÅSA TORSTENSSON (c):
          </note>
          <u who="asa_torstensson_90aeda" xml:id="i-830ff5e5a1907e74-0">
            <seg xml:id="i-734784baca548e05-0">
              Fru talman! Runtom i Sverige finns det en stor oro för vart jobben
              drar och vart företagen flyttar och för Sveriges möjlighet att
              framöver kunna konkurrera på en global marknad.
            </seg>
            <seg xml:id="i-2724345a610d5adb-0">
              Det är egentligen två parallella strukturförändringar som pågår.
              Den ena har pågått under ganska lång tid med en allt allvarligare
              regional klyvning där vissa regioner och orter drar ifrån andra
              regioner, och där det är främst landets mest glesbefolkade delar
              och landsbygdsregioners industrier som är satta under en mycket
              kraftig konkurrens både från de inomnationella regionerna och
              från internationella regioner.
            </seg>
            <seg xml:id="i-d18a9d541646ec58-0">
              Den andra är den allmänna mycket allvarliga situationen där vi
              dagligen konstaterar att företag ständigt flyttar och jobben försvinner
              ut i andra delar av världen. Och detta sker utan att motsvarande
              antal nya jobb skapas och utan att man vågar skapa nya företag
              och utan att befintliga företag vågar utvecklas eller nyanställa.
            </seg>
            <seg xml:id="i-13ee422ed5914257-0">
              Sverige är i en mycket allvarlig situation där det är avgörande
              att se över det svenska företagarklimatet och det svenska näringslivsklimatet
              för att kunna skapa i grunden mycket bättre förutsättningar för
              de företagsamma människorna att våga starta eget och våga utveckla
              sina befintliga företag så att just nya arbetstillfällen skapas.
            </seg>
            <seg xml:id="i-5807e60fa464995c-0">
              Det behövs regelförenklingsreformer, och det behövs skattereformer
              som gör att företagen vill växa. Och det behövs ett avskaffande
              av system som förhindrar företag att våga anställa människor.
            </seg>
            <seg xml:id="i-93442820bf01e157-0">
              Fru talman! Allt detta handlar egentligen i grunden om möjligheterna
              för världens största industri att växa. Detta betänkande om den
              svenska turistnäringen innehåller dock inga förslag som stärker
              företagandet i Sverige.
            </seg>
            <seg xml:id="i-ee1e336e6c9eec11-0">
              I EU beräknas åtta miljoner människor arbeta inom turistsektorn,
              i Sverige drygt 127 000 människor.
            </seg>
            <seg xml:id="i-248dcb8f3a04677f-0">
              I regeringens proposition En politik för en långsiktig konkurrenskraftig
              turistnäring ges en överblick över näringens betydelse och vikten
              av att näring och myndigheter samverkar. Men det skulle kunna
              vara så mycket bättre, och så många flera nya arbetstillfällen
              skulle kunna ges runtom i vårt land. Tyvärr klarar inte regeringen
              att ta det helhetsgrepp som behövs för att företagsamheten ska
              ta fart och för att människor aktivt ska våga utveckla sina idéer
              och sina tankar.
            </seg>
            <seg xml:id="i-1d59c9819f69f278-0">
              I stället lägger regeringen vid sidan av den här propositionen
              kraft på att skapa ytterligare nya regler som ska försvåra för
              människor att erhålla F-skattsedel. I dagens Sverige förstärker
              Socialdemokraterna synen på att det är för många företagare och
              för många fifflare som det gäller att hindra detta i stället för
              att se till sambandet mellan bristen på arbetstillfällen och det
              faktum att det är för få företag som vågar starta och för få människor
              som vågar skapa sin egen utkomst. Men i stället för att se det
              sambandet fortsätter man att med nya regler förhindra en utveckling
              av landet.
            </seg>
            <seg xml:id="i-f7c41a91a0bbcaf2-0">
              Det finns faktiskt inga konkreta förslag i propositionen som
              underlättar för blivande eller för redan existerande företagare
              att utveckla turismverksamheten. Vem vågar eller vill satsa på
              turistföretagandet om man har den attityden?
            </seg>
            <seg xml:id="i-e3c9a73b55278129-0">
              Just nu går vi åtminstone i min del av världen, på den sköna
              västkusten in i en intensiv tid där också många småföretag träder
              in i sin intensiva sommarverksamhet. Men allmänt sett befinner
              vi oss fortfarande på en mycket jungfrulig mark med otroliga möjligheter
              att skapa nya företag och därmed nya jobb i alla delar av landet.
            </seg>
            <seg xml:id="i-5381e0aac3481903-0">
              Just turistindustrin är en verksamhet som inte drar över gränsen.
              Även om snön smälter och solen går i moln återuppstår dessa naturupplevelser
              igen. Men konkurrensen uteblir inte bara därför att vi inte tar
              tillfället i akt. Sol och snö och även andra unika upplevelser
              finns ju också i många andra länder, till exempel runtom i våra
              grannländer.
            </seg>
            <seg xml:id="i-c8506b6e7b1a3048-0">
              Fru talman! De speciella upplevelser, de extrema höjdpunkter,
              som vi kommer ihåg är oftast väldigt lokala och regionala. Det
              är också lokalt man kan, och ska, utveckla företag. Och det är
              där man kan ta betalt för sina unika varor.
            </seg>
            <seg xml:id="i-f7008b0c89a7207c-0">
              Detta lokala och unika kan utvecklas såväl i Helsingfors som
              på Nordkoster. Med en bra turist- och företagarpolitik ges nya
              förutsättningar för utveckling i alla delar av landet. Det finns
              världens möjligheter att sätta även små orter och små länder på
              världskartan. Men det ställer krav på att politiken gör det som
              politiken ska göra just för att människor ska kunna, våga, gå
              vidare med sina idéer och starta eget.
            </seg>
            <seg xml:id="i-85d7e44fa19726a8-0">
              Inom turistnäringen är det så uppenbart att det är de små företagen
              som står för möjligheterna att skapa jobb och tillväxt också,
              som jag inledningsvis nämnde om, i de delar av landet som har
              stora problem när det gäller att i en konkurrensutsatt företagarvärld
              skapa nya möjligheter.
            </seg>
            <seg xml:id="i-29fd6668ef2e0351-0">
              Fru talman! Staten har ett nationellt samlat ansvar för att internationellt
              stärka Sverigebilden och locka resenärer att komma till Sverige
              liksom för att få svenskar att turista i landet. Det handlar om
              annat än en svag krona. Dock satsar Sverige betydligt mindre än
              våra nordiska grannländer på att marknadsföra det egna landet.
              10 kr ska jämföras med 3040 kr per invånare och år.
            </seg>
            <seg xml:id="i-1db68deb93384d39-0">
              Vi i allianspartierna har lagt fram förslag om att avsätta ytterligare
              miljoner till Sveriges Rese- och Turistråd. Vi vill också sätta
              upp kvantitativa mål som ställer krav på en utvärdering och därmed
              gör det lättare att behålla fokus på utveckling och krav på att
              ständigt göra förbättringar inom landet, till exempel för att
              antalet utländska turister med minst en övernattning ska öka med
              25 % till år 2010.
            </seg>
            <seg xml:id="i-359dcc7b85d39fa4-0">
              Infrastrukturen är för många landsbygdsföretagare A och O. Det
              handlar då inte bara om vägar utan också om så simpla saker som
              mobiltelefontäckning eller det som många av oss tycker är generellt
              allmängiltigt i dag digital allemansrätt. Så är det tyvärr inte
              i stora delar av landet.
            </seg>
            <seg xml:id="i-be4f8441eee04fe2-0">
              De här områdena hanteras av trafikutskottet, men det hör till
              helheten för ambitionen att stärka just turistföretagandet.
            </seg>
            <seg xml:id="i-e917cd228e4234c4-0">
              Staten lägger också stora pengar på att inrätta naturreservat,
              ofta i bygder där det är just den upplevelsen som kan kommersialiseras.
              Därför är det avgörande att myndigheter och tänkbar näring samarbetar
              så att inte nytt myndighetskrångel skapas till exempel att flygverksamhet,
              som är avgörande för att nå våra unika och därmed avlägsna fiskevatten,
              inte förhindras. Det kan väl ändå inte vara meningen att tystnaden
              ska ta död på människors vilja att utveckla sina egna livsvillkor
              och ansvara för sin egen försörjning?
            </seg>
            <seg xml:id="i-4fc984f740d6c9e3-0">
              Allianspartierna har lagt fram ett antal förbättringsförslag
              med anledning av regeringens proposition. De förslagen visar på
              vikten av en helhetssyn när vi talar om småföretagsamhet och möjligheterna
              att satsa på nya jobb inom turistnäringen.
            </seg>
            <seg xml:id="i-25b66b7f5f39fa02-0">
              Naturligtvis står jag bakom samtliga reservationer där Centern
              finns med, men jag yrkar bifall endast till reservation 1.
            </seg>
          </u>
          <note type="speaker" xml:id="i-2a796a6ca8bf02f0-0">
            Anf. 27 BERIT HÖGMAN (s):
          </note>
          <u who="berit_hogman_5bf14b" xml:id="i-a9a35c7615617336-0">
            <seg xml:id="i-3197d5d3f78410e7-0">
              Fru talman! Som många talare har varit inne på är vi överens
              om att turismen är en väldigt värdefull näring för Sverige. De
              2 ½ procenten av vår bnp och sysselsättningseffekten på drygt
              127 000 årsarbetare kan naturligtvis växa det kan bli fler.
            </seg>
            <seg xml:id="i-8e1b8965ec9aaf54-0">
              Turismen är en utpräglad småföretagarnäring med stor betydelse
              för tillväxten i landet. Den proposition som vi nu debatterar
              och som vi ska fatta beslut om syftar till att turismpolitiken
              i ännu högre grad ska bidra till tillväxt och sysselsättning i
              hela landet.
            </seg>
            <seg xml:id="i-7fc6a4b4aeb1897d-0">
              Sverige är världens främsta varumärke. Detta har kommit fram
              i den första globala undersökning i den vägen som gjorts alltså
              före Storbritannien, USA, Japan och Italien.
            </seg>
            <seg xml:id="i-efefef6f67fa420a-0">
              Undersökningen grundas på intervjuer med 10 000 personer i tio
              länder. Enligt Simon Arnholt, en av världens främsta experter
              på Nation Branding är Sverige nästan universellt beundrat och
              kännetecknas av en ansvarstagande administration, en ärlig och
              pålitlig befolkning, framgångsrik kulturexport och en bra plats
              för investeringar. Följande sägs:
            </seg>
            <seg xml:id="i-c7b7760a84289997-0">
              Få länder kan upprätthålla en så värdefull balans mellan grundläggande
              stabilitet och drag av vitalitet, äventyr och ungdomlighet.
            </seg>
            <seg xml:id="i-7f427cd938883dbb-0">
              Detta är väl verkligen något att ta fasta på i den fortsatta
              marknadsföringen av Sverige!
            </seg>
            <seg xml:id="i-a450d5a45620286d-0">
              Jag vill också påstå att vi vid en nordisk jämförelse inte är
              så dåliga som Lars Lindén vill ge uttryck för. Vår marknadsandel
              växer stadigt, och vi har den största ökningen av antalet gästnätter.
              Som mötesplats för internationella kongresser ligger Sverige på
              fjärde plats bland de länder som deltar i mätningen. Det är också
              ett bra avstamp för en bättre turismpolitik!
            </seg>
            <seg xml:id="i-771762fb6dbb8ffe-0">
              Nu ser vi att turismsiffrorna går uppåt i Malmö, i Västsverige
              och i flera andra delar av vårt land. Det är viktigt att se att
              turism och besöksnäring kan vara så många olika upplevelser för
              vitt skilda målgrupper.
            </seg>
            <seg xml:id="i-e22881028aa9d2f1-0">
              Det kan vara att vandra i den vackra Kesudalen på väg till Helags
              med ryggsäck, tält, stormkök och frystorkad mat eller cykla längs
              grusvägen som följer Göta kanal med ett vandrarhem som tänkt boplats
              för natten.
            </seg>
            <seg xml:id="i-40ca306f37eceaa6-0">
              Det kan vara att tillsammans med barnen uppleva Cosmonova, Tom
              Tits, Junibacken och Gröna Lund ett veckoslut i maj eller en avkopplande
              spaweekend med kulturupplevelse i Trosa, Skinnskatteberg eller
              Varberg i november.
            </seg>
            <seg xml:id="i-c797bf6ff0c98ae2-0">
              Det kan vara en häftig skidupplevelse i Idre, Åre, Hemavan eller
              Riksgränsen, eller varför inte stå i en snödriva i Värmlandsskogarna
              under Svenska Rallyt? Allt detta och mycket mer ska fler få möjlighet
              att uppleva.
            </seg>
            <seg xml:id="i-66c84fec8eb0fd3c-0">
              Naturen, kulturen, tystnaden men också storstadsbruset allt detta
              har vi. Det är detta som regeringen tar fasta på när den nu lägger
              fram en turistproposition den första på tio år. Jag tycker det
              är glädjande att vi i stora drag är överens om att det är en bra
              proposition.
            </seg>
            <seg xml:id="i-d1ae80bfc1f42afd-0">
              Men det är klart att några förslag och synpunkter måste man nu
              ändå ha om man är i opposition. Därför har man från maktalliansen
              presterat en gemensam motion. Med anledning av den känner jag
              behov av att ställa några frågor.
            </seg>
            <seg xml:id="i-49ed2b04a6f9c16a-0">
              Ni vill stärka äganderätten på bekostnad av allemansrätten, och
              samtidigt betonar ni allihop värdet av att utveckla turismen i
              våra mest glest befolkade bygder. Hur går detta ihop? Ert förslag
              kommer utan tvekan att försvåra, ja kanske till och med göra det
              omöjligt, för Erik, 35 år, som har fått bra snurr på sin skotersafari
              på vintern och viltsafarin på sommaren. I samma situation försätter
              ni entreprenörer inom fisketurismen, cykelturismen, hästturismen
              och dem som kör hundspann. Hur går det för kanotuthyrarna, för
              cykelpaketarrangörerna och för jaktturismen? Hur många avtal och
              markägarkontakter kräver inte detta? Var det inte mindre krångel
              för småföretagare vi skulle ha?
            </seg>
            <seg xml:id="i-7b5789dc866fa177-0">
              Vi vet också att i många glesbygder är det många mark- och skogsägare
              som bor och lever långt, långt ifrån den mark han eller hon äger.
            </seg>
            <seg xml:id="i-b45bbbb2ab0094e8-0">
              Ni har redan skapat oro bland dessa aktörer inom turismnäringen,
              som ni ändå säger er värna om. Jag kan se att detta är klassisk
              gammal högerpolitik. Det är ägandet som ska ge makt. Detta är
              välsignat av småföretagarpartiet Centern.
            </seg>
            <seg xml:id="i-644d911eefbd6656-0">
              Så till behovet av infrastruktur. Ni vill att Rikstrafiken ska
              ta med gruppen turister i sina beräkningsunderlag, men det är
              bara Centern som, liksom vi, vill ge mer pengar till Rikstrafiken.
              Hur går det ihop då? Vilken trafik vill ni ta bort då? Ska Stig
              Strand få flyga till Storuman? Är det tågtrafiken i Dalarna som
              ska bort, eller är det Gotland som ska isoleras? Är det arbetspendlingen
              för de bofasta som ska försvåras?
            </seg>
            <seg xml:id="i-50b99c2708845111-0">
              Nej, jag tror att det är viktigt att lära sig att man inte kan
              äta upp kakan och ha den kvar. Den lärdomen får nog också ni ta
              efter!
            </seg>
            <seg xml:id="i-c9d311bb5955cdf7-0">
              Vidare lyfter ni fram bredbandsutbyggnaden som viktig. Bra, alldeles
              riktigt! Men hur ska det ske då? Moderaterna vill ju inte ge några
              pengar alls till denna infrastruktursatsning.
            </seg>
            <seg xml:id="i-4c31781d1f66b7cc-0">
              Hur ska denna politik gå ihop i verkligheten? När ska väljarna
              och vi få veta?
            </seg>
            <seg xml:id="i-eabef0a4c1af2012-0">
              Moderaternas pengar ska gå på vägar. Hela 7 ½ mil väg ska det
              bli ena dagen i Skåne och andra dagen i Mälardalen. Centern klämmer
              till med 2 ½ mil, medan Folkpartiet och kd nöjer sig med dryga
              milen.
            </seg>
            <seg xml:id="i-535ec3be216e2df4-0">
              10 miljoner mer till Sverigesatsningen har ni också varit inne
              på. Det är väl summor i den storleksordningen som det går att
              bli överens om. Det är kanske ett slags uppvärmning när det gäller
              att bli överens om sjukförsäkring eller a-kassa, föräldraförsäkring
              eller stora väganslag.
            </seg>
            <seg xml:id="i-d9896c4c657dd10c-0">
              Samtidigt vet ni att era partikamrater ute i regioner och län
              avstyrker anslag till regionala turismorganisationer, som faktiskt
              jobbar med marknadsföringen och lägger ned en hel del pengar på
              den.
            </seg>
            <seg xml:id="i-e8385846c3b69ed0-0">
              Dalarnas Turistråd satsar 30 miljoner på marknadsföring. Det
              är sånt som leder till att midsommarfirandet i Gropen i Leksand
              tolkas till japanska.
            </seg>
            <seg xml:id="i-875b95b46ca845ba-0">
              Värmlands Turistråd satsar 20 miljoner. Det är sådant som lett
              till att det går charterplan från Centraleuropa till Värmland.
            </seg>
            <seg xml:id="i-d292abfec4a635f5-0">
              Helsingforss stad ger Helsingfors Visitors Board 40 miljoner,
              och i samma storleksordning ligger budgeten för Position Skåne
              och deras marknadsföring av sina profilområden. Men detta motsätter
              sig era partikamrater.
            </seg>
            <seg xml:id="i-d199cfa0e38dcd44-0">
              Hur vi än läser och söker finner vi ingen trovärdighet i era
              förslag. Därför, fru talman, yrkar jag avslag på maktalliansens
              motion och också på övriga motioner.
            </seg>
            <seg xml:id="i-8fcda29948da9fbf-0">
              Däremot finner vi att propositionen innehåller bra tydliggöranden
              av vad som är statens roll och ansvar för turismpolitiken. Det
              handlar om samarbete mellan olika aktörer, forskning och utveckling.
              Det handlar om att se att turismen just är en näring tillsammans
              med andra näringar. Nutek har ett tydligt uppdrag att stötta företagsutvecklingen
              inom turism.
            </seg>
            <seg xml:id="i-d0bb564b385e9e4e-0">
              Vi tycker att det är bra att renodla organisationen på nationell
              nivå och att staten tar ett tydligt ansvar som delägare i Sveriges
              Rese- och Turistråd.
            </seg>
            <seg xml:id="i-a4f14951281312e4-0">
              Vi ser fram emot en utvärdering och, vid behov, en revidering
              av Framtidsprogrammet. Det är viktigt med ett nedifrån-och-upp-perspektiv,
              att programmen har en stark regional förankring. Det är också
              huvudskälet till att vi inte anser att det är riksdag och regering
              som ska sätta mål för turismpolitiken som är för detaljerade.
              Dessa måste utformas i samverkan mellan näring och samhälle, för
              utan förankring har målen inget värde!
            </seg>
            <seg xml:id="i-b1b0d673ef0d5dd3-0">
              Med detta, fru talman, yrkar jag bifall till proposition 2004/05:56
              En politik för en långsiktigt konkurrenskraftig svensk turistnäring
              .
            </seg>
          </u>
          <note type="speaker" xml:id="i-211d2551e98d7bd5-0">
            Anf. 28 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-72a1a5b8e66f91f8-1">
            <seg xml:id="i-0b06d03c42ad818a-0">
              Fru talman! Som förväntat var det inte många ord om den egna
              politiken utan mer om de andras politik. Det kanske inte är så
              konstigt, för propositionen innehåller inte så mycket. Det blir
              korta anföranden.
            </seg>
            <seg xml:id="i-03dfe1c4c0f17d8b-0">
              Det var ett långt angrepp angående vad alliansen har för förslag
              och mot alliansens förslag. Vi kan konstatera att alliansen har
              föreslagit någonting, men vad har vänsterkartellen kommit överens
              om? Ja, vi kan konstatera att det inte var så mycket ni har kommit
              överens om. Det står nästan ingenting om det.
            </seg>
            <seg xml:id="i-c0abaf3a469595c3-0">
              Konstigt är det att man först använder sig av en partibenämning
              som inte finns, och sedan går man ut med rena felaktigheter, Berit
              Högman. Moderaterna, för att ta det partiet som exempel, har föreslagit
              3 miljarder mer i infrastruktursatsningar. Det är bara att läsa
              våra motioner.
            </seg>
            <seg xml:id="i-a9617c0a895d2f4e-0">
              Det görs ett stort nummer om allemansrätten och äganderätten.
              Tydligen finns det inga konkreta förslag när det gäller statens
              egen mark som vi kan besluta om här. Men vikten av att ha vettiga
              överenskommelser mellan markägare och entreprenörer, vilket är
              normalt i affärsförhållanden, görs det ett stort nummer av. Det
              tycker jag är märkligt.
            </seg>
            <seg xml:id="i-4a52a8855dd072b3-0">
              Jag skulle vilja ställa en fråga till dig, Berit Högman. Det
              är egentligen en fråga direkt från en företagare. Det har att
              göra med att det inte finns något behov att se över reglerna.
              Den företagare som ska samarbeta med en annan betalar 6 % moms
              om han transporterar själv. Men anlitar han den andra måste han
              betala 25 % moms. Men då kan han använda schablonregeln, precis
              som när det gäller begagnade bilar. Men hur mycket det blir måste
              han räkna ut separat varje gång. Men då kan han använda schablon
              när det gäller vinstmarginalen på 13 %. Det här klarar han inte
              av. Han är turistentreprenör. Det är för dyrt att anlita en konsult
              som ska reda ut det. Det är som att elda för kråkorna. Vet du
              vad det blev? Det blev ingen affär. Det blir mindre turism.
            </seg>
            <seg xml:id="i-388663e51416307d-0">
              Vad vill du som vänsterkartellens företrädare att du och jag
              ska säga till denna företagare om att det inte finns något behov
              av att se över reglerna eller se över turistbranschens behov?
            </seg>
          </u>
          <note type="speaker" xml:id="i-c4e629cc221aa190-0">
            Anf. 29 BERIT HÖGMAN (s) replik:
          </note>
          <u who="berit_hogman_5bf14b" xml:id="i-a9a35c7615617336-1">
            <seg xml:id="i-8587ae3a68c819a3-0">
              Fru talman! Krister Hammarbergh vet att det pågår en översyn
              av momssättningen. Krister Hammarbergh vet att det har lagts ned
              mycket arbete och det har vi debatterat i utskottet och kammaren
              på regelförbättringar och regelförenklingar för småföretag. Krister
              Hammarbergh vet att det pågår ett arbete med en rad åtgärder för
              småföretag. Jag nämnde Nuteks satsning på turismnäringen som ett
              exempel. Men det är värdefullt att se turismen som en näring tillsammans
              med andra näringar av just det skäl som exempelvis Yvonne Ångström
              tog upp, att det handlar om boende, resor, restaurang, upplevelser,
              kongresser, korta och långa besök. Allt detta ingår i arbetet.
            </seg>
            <seg xml:id="i-d8e1ad02f6e9233c-0">
              Svaret till din bekant är att det arbetas med de här frågorna,
              men inte på det sätt som du föreslår.
            </seg>
            <seg xml:id="i-e4039c7496ca5796-0">
              Du säger att problemet är att vi inte tycker om att företag gör
              vinst. Jag kan ta ishotellet i Jukkasjärvi som exempel. Det hade
              aldrig blivit verklighet utan samhällspengar i form av ett väldigt
              stort belopp från länsarbetsnämnden i Norrbotten. Med din politik
              hade ishotellet i Jukkasjärvi aldrig blivit den succé som det
              har blivit.
            </seg>
          </u>
          <note type="speaker" xml:id="i-0f720f65406b975a-0">
            Anf. 30 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-72a1a5b8e66f91f8-2">
            <seg xml:id="i-05a59b2a649805f5-0">
              Fru talman! Där ligger skillnaden mellan oss. Det var arbetsmarknadspengarna
              som avgjorde. Entreprenören har tydligen ingen betydelse. Det
              är så totalt väsensskilt från hur vi resonerar.
            </seg>
            <seg xml:id="i-996004991cf85997-0">
              Berit Högman pratar om att man ska satsa på Nutek. Nutek kan
              säkert spela en roll, men vi tycker att man ska satsa på entreprenören,
              för det är där som jobbet görs. Där skiljer vi oss uppenbarligen
              åt.
            </seg>
            <seg xml:id="i-8d050b39afb63579-0">
              Du vill inte ge något svar till den här företagaren. Jag förstår
              det, för det är svårt att motivera och ge något vettigt svar.
            </seg>
            <seg xml:id="i-4de5bc60dcfe70fb-0">
              Man varför inte svara Icehotel på frågan varför man ska betala
              olika typer av momssatser? Icehotel har 22 miljoner kronor i omsättning
              på aktiviteter. Men ska vi jämföra med momsskillnaden i Finland
              försvinner 3,6 miljoner kronor mer på grund av den momsskillnaden.
            </seg>
            <seg xml:id="i-4ca78ea4333ef7e7-0">
              Finns det anledning att se över det här? Kan det innebära en
              nackdel för Icehotel? Vad vill Berit Högman svara den entreprenören?
            </seg>
          </u>
          <note type="speaker" xml:id="i-0844f01a6063375e-0">
            Anf. 31 BERIT HÖGMAN (s) replik:
          </note>
          <u who="berit_hogman_5bf14b" next="cont" xml:id="i-963de5772bcfb863-0">
            <seg xml:id="i-679dd48a7c2f507a-0">
              Fru talman! Jag säger det en gång till så får vi se om det går
              in: Det pågår redan en översyn av momssatserna. Den hanterar inte
              vårt utskott, men den behandlar alla de problem som du tar upp
              och som vi vet att företagarna har.
            </seg>
            <seg xml:id="i-bb28621e82ac2de8-0">
              Nuteks pengar, liksom länsarbetsnämndens pengar när det gäller
              ishotellet i Jukkasjärvi, går till entreprenörer. Det är det som
              jag försöker att få fram.
            </seg>
            <seg xml:id="i-c107ac8a884ade1f-0">
              Du gör jämförelser med andra länder, och då måste jag fundera
              över: Är det fler likheter du vill ha med Norge? Vill du ta bort
              allemansrätten? Vill du betala hundra spänn för en hamburgare
              eller dubbelt så mycket för en pilsner på krogen? Man måste ju
              se att vi också har många fördelar i vårt land. Vi ökar faktiskt
              våra marknadsandelar, medan det går lite sämre för Norge och Danmark.
            </seg>
            <seg xml:id="i-06c30b6379663a8e-0">
              Det är mer bekymmersamt med den pessimism som ni sprider när
              det gäller de möjligheter som Sverige som turistland har och med
              den beskrivning som ni gör av vårt land.
            </seg>
          </u>
          <note xml:id="i-f411e07664571688-0">
            Anf. 32 LARS LINDÉN (kd) replik:
          </note>
          <u who="berit_hogman_5bf14b" prev="cont" xml:id="i-ec419c3c1ef6eebf-0">
            <seg xml:id="i-3c8b629c912e82bc-0">
              Fru talman! Det är lite lustigt att Berit Högman ställer en massa
              frågor här. Men nu är det du som ska svara på frågor och jag som
              ska ställa frågor.
            </seg>
            <seg xml:id="i-6606cbd1d28b0515-0">
              Man kan fråga sig: Hur ska vi få ökad turism rent praktiskt?
              Du säger att riksdagen inte ska sätta upp några mätbara mål. Jag
              kan förstå att det blir som det blir när man har den uppfattningen.
              Men om man i allt arbete vill eftersträva en utveckling åt något
              håll måste man ju ha mål. Det går inte att bara prata, utan man
              måste kunna utvärdera om man har kommit någonstans. Det är inte
              fel att säga att man vill ha en 10-procentig eller 50-procentig
              ökning. Det är mycket märkligt att man inte försöker att konkretisera
              detta.
            </seg>
            <seg xml:id="i-ee374cd59891116a-0">
              Varför är vi inte bättre än Norge, Finland och Danmark när det
              gäller turism och omsättning per capita? Det är helt klart att
              vi ligger efter. Tror ni inte att mer marknadsföring skulle kunna
              göra att svensk turism ökar? Våra grannar i Norden satsar ju trefem
              gånger mer på marknadsföring. Tror inte du att det är det som
              är det avgörande för att de har kommit så mycket längre?
            </seg>
            <seg xml:id="i-c48b82c2f42fec89-0">
              Jag har besökt en hel del ambassader under de senaste åren. På
              en del ställen finns det knappt en affisch om Sverige. Där det
              ändå strömmar förbi folk skulle man kunna ha en proffsig utställning
              med några bra broschyrer. På en del ambassader fungerar det rätt
              bra, men på en del andra är det för ynkligt. Det är klart att
              pengarna räcker väl inte till det.
            </seg>
          </u>
          <note type="speaker" xml:id="i-c85a5adb742a9886-0">
            Anf. 33 BERIT HÖGMAN (s) replik:
          </note>
          <u who="berit_hogman_5bf14b" xml:id="i-a9a35c7615617336-2">
            <seg xml:id="i-ea7eecac99c14edb-0">
              Fru talman! Visst finns det förbättringsmöjligheter, jag förnekar
              inte det. Men det är synd att ni inte ser att de regionala anslagen
              också går till marknadsföring utomlands. Propositionen innehåller
              en metod för att man ska kunna förmera de resurser som vi redan
              har. I stället slår ni er för bröstet med att ni satsar 10 miljoner.
              De pengar som ska satsas i Värmland, i Dalarna, i Skåne, i Helsingfors,
              i Västernorrland och så vidare har era partikamrater lokalt och
              regionalt redan yrkat avslag på många gånger om.
            </seg>
            <seg xml:id="i-ee1723b9d84f8cb2-0">
              Så med en sammantagen borgerlig politik i det här landet skulle
              turistnäringen ha mindre pengar än vad den här i dag. Det är det
              resonemanget som jag inte får att gå ihop. Det är därför som jag
              ställer frågan: Hur ser er politik ut i verkligheten? Vad blir
              det för resurser till bredband, till de små flygen för att ta
              några exempel. Där är ni svaren skyldiga fortfarande, Lars.
            </seg>
            <seg xml:id="i-239bf18feea3081c-0">
              Anf. 34 LARS LINDÉN (kd) replik:
            </seg>
            <seg xml:id="i-34ec98da62996f90-0">
              Fru talman! Som jag sade i mitt anförande så har vi otroligt
              fina resurser i Sverige. Vi har potential som turistland. Men
              folk känner ju inte till det ute i världen. Då måste marknadsföring
              ändå vara nyckeln till att få hit turister.
            </seg>
            <seg xml:id="i-f3f6b14116a46953-0">
              Vi kristdemokrater föreslår en extra 100-miljonerssatsning, alltså
              en dubblering av marknadsföringskostnaderna. Bara med en halv
              procents ökning av antalet utländska turister har vi finansierat
              detta. Vad är ni rädda för? Varför satsar ni inte? Vi har tagit
              dessa pengar från regionalpolitiken, utgiftsområde 19, och denna
              satsning skulle tillfalla det regionalpolitiska området. Därför
              tror vi att detta är väl använda pengar. Det kanske blir till
              och med en 10-procentig ökning av antalet utländska turister,
              alltså 22 gånger insatsen.
            </seg>
            <seg xml:id="i-f61de7f713b6280f-0">
              Ändå tvekar ni, och det är det som vi tycker är så märkligt.
              Ni bara pratar. Att satsa ytterligare 100 miljoner är ju inte
              särskilt radikalt.
            </seg>
          </u>
          <note type="speaker" xml:id="i-e5971e7d06c5ea15-0">
            Anf. 35 BERIT HÖGMAN (s) replik:
          </note>
          <u who="berit_hogman_5bf14b" xml:id="i-a9a35c7615617336-3">
            <seg xml:id="i-8095a13a76b5f766-0">
              Fru talman! Nej, men det är också en gammal fråga. Tidigare år
              har det satsats en hel del resurser. Enligt propositionen ska
              vi nu förmera de resurser som vi redan har. Vi ska rikta den utländska
              marknadsföringen. Vi ska göra den bättre och tillsammans med olika
              nationella aktörer.
            </seg>
            <seg xml:id="i-6dc563cde16d0580-0">
              Jag ställer fortfarande frågan: Om marknadsföringen utomlands
              är så viktig, varför har då era partikamrater ute i landet yrkat
              avslag på medlen för samma sak till de regionala turistorganen?
              Vi var ju ändå överens om att Sverige är ett väldigt fint land.
            </seg>
          </u>
          <note type="speaker" xml:id="i-aa97424eb977d34b-0">
            Anf. 36 ÅSA TORSTENSSON (c) replik:
          </note>
          <u who="asa_torstensson_90aeda" xml:id="i-830ff5e5a1907e74-1">
            <seg xml:id="i-98b3627459a3b85b-0">
              Fru talman! Jag hoppas att det var många runtomkring i landet
              som lyssnade på Berit Högman när hon pratade om turistnäringen
              i Sverige utan att på något sätt fånga in de enskilda människornas
              vilja och förmåga att skapa nya företag. Inte med ett ord berörde
              Berit Högman företagarvillkoren i landet. Inte med ett ord berörde
              hon människors vilja att skapa egna företag, men att de inte vågar
              träda fram på grund av krångliga regler, skattesystem, ansvar
              för sjuklön och så vidare som ständigt förhindrar nya företag,
              som förhindrar människors vilja att skapa utkomstmöjligheter i
              de delar av landet som kanske Berit Högman själv kommer ifrån
              eller de delar som ligger geografiskt nära där jag själv bor och
              där det är den befintliga industrin som har hård konkurrens. Företag
              och jobb flyttar, men det skulle finnas förutsättningar att skapa
              möjligheter för nya företag om människor gavs möjlighet att med
              enklare regler och bättre skattesystem skapa sina egna möjligheter.
              Inte med ett ord nämnde Berit Högman människorna bakom företagandet.
            </seg>
          </u>
          <note type="speaker" xml:id="i-104d7aedadf17cf6-0">
            Anf. 37 BERIT HÖGMAN (s) replik:
          </note>
          <u who="berit_hogman_5bf14b" xml:id="i-a9a35c7615617336-4">
            <seg xml:id="i-8f4aeb83e7f3d54d-0">
              Fru talman! Du får mig verkligen att framstå som en oerhört omänsklig
              människa. Men jag nämnde i mitt anförande de resurser som Nutek
              har fått för att stötta små företag inom turismnäringen. Jag skulle
              kunna räkna upp antalet utbildningsplatser på våra regionala högskolor
              och våra nya universitet, och då kan du själv tänka efter hur
              många av dessa utbildningsplatser som hade förverkligats om maktalliansens
              resurser för regionala högskolor och små universitet hade varit
              verklighet. Det hade knappast varit någonting.
            </seg>
            <seg xml:id="i-00fb405f73e0dca2-0">
              Det är klart att människorna är viktiga för vandrarhemmen längs
              Göta kanal och för dem som tar emot mig när jag kommer fram uppe
              i Härjedalsfjällen på min vandring, och så vidare. Allt detta
              är viktigt. Jag vill fråga dig, Åsa: Hur tycker du att förutsättningarna
              ökar för ett nationellt hästcentrum i Vången om man sänker a-kassan
              för alla arbetslösa jämtar?
            </seg>
          </u>
          <note type="speaker" xml:id="i-52fa49b1bd62d4c0-0">
            Anf. 38 ÅSA TORSTENSSON (c) replik:
          </note>
          <u who="asa_torstensson_90aeda" xml:id="i-830ff5e5a1907e74-2">
            <seg xml:id="i-c33a9629ddc110a8-0">
              Fru talman! Återigen visas den ideologiska skiljelinjen mellan
              Berit Högmans socialdemokrati och Centerpartiets syn på människor:
              viljan att skapa eget, viljan och förmågan att göra rätt från
              början och att skapa förutsättningar för småföretagandet som drivkraften
              i samhället. Det inkluderar också människor som i dag går på arbetsmarknadspolitiska
              åtgärder.
            </seg>
            <seg xml:id="i-f0a656877505a596-0">
              Det handlar om att skapa förutsättningar att kunna leva på sin
              lön och att skapa förutsättningar för företag att bildas. Men
              Berit Högman lägger fram förslag som innebär att vi skapar ytterligare
              krångel för att kunna bilda småföretag. Vad menar Berit Högman
              med att lägga fram förslag där det ska bli besvärligare att få
              F-skattsedel till hands? Är det någonting annat än att skapa attityder
              och stärka attityder att företagare i det här landet bara är fifflare
              och myglare?
            </seg>
            <seg xml:id="i-76d0f543137721e5-0">
              Vad ger det i grunden för syn på vilket samhälle vi vill ha framgent?
              Inte att uppmuntra var och en av dessa människor som finns runtomkring
              i vårt land som har förmåga, idéer och tankar att vilja gå vidare
              och starta eget. Det borde Berit Högman och Socialdemokraterna
              fundera på.
            </seg>
          </u>
          <note type="speaker" xml:id="i-b1d10363735123ad-0">
            Anf. 39 BERIT HÖGMAN (s) replik:
          </note>
          <u who="berit_hogman_5bf14b" xml:id="i-a9a35c7615617336-5">
            <seg xml:id="i-baf21340d60d726b-0">
              Fru talman! Vi både funderar och handlar på en rad sätt. Om jag
              förstår dig rätt säger du: Det blir lättare för den arbetslöse
              att starta företag om a-kassan sänks.
            </seg>
          </u>
          <note type="speaker" xml:id="i-1a83bb04e75015bc-0">
            Anf. 40 YVONNE ÅNGSTRÖM (fp) replik:
          </note>
          <u who="yvonne_angstrom_165762" xml:id="i-985dd7fa3dffde69-0">
            <seg xml:id="i-07cf9f38d874519c-0">
              Fru talman! Berit Högman riktar in en del av sin attack mot att
              våra fyra partier inte har riktigt samma budgetförslag när det
              gäller vägar, Rikstrafiken och annat. Men det är helt klart att
              när vi ska lägga fram en gemensam budget senare kommer vi att
              också klara av det. Det blir förhandlingar precis som inom er
              kartell. Ni lägger till exempel på dem som kör bil långa sträckor
              orimliga skatter på bensin och diesel, vilket inte är till fördel
              för turismen.
            </seg>
            <seg xml:id="i-c4f7e04c4d89716c-0">
              Berit Högman sade i början av sitt anförande att turismen är
              en utpräglad småföretagarnäring. Det är just för dessa mycket
              små företag som det är bråttom med lägre arbetsgivaravgifter,
              bättre sjuklönesystem och färre regler, som alla tidigare har
              varit inne på. Det är de små företagen som behöver de regelförenklingar
              som Näringsdepartementet inte orkar genomföra. Det undrar jag
              när ni tänker genomföra.
            </seg>
          </u>
          <note type="speaker" xml:id="i-347d1f2587a7de76-0">
            Anf. 41 BERIT HÖGMAN (s) replik:
          </note>
          <u who="berit_hogman_5bf14b" xml:id="i-a9a35c7615617336-6">
            <seg xml:id="i-08c23ba5d8368356-0">
              Fru talman! Redan i dag, Yvonne, och det känner du till, finns
              nedsatta socialavgifter i det som kallas för stödområde A. Framför
              mig har jag en lista som jag skulle kunna rabbla. Vad har vi gjort
              för att förbättra för småföretagen?
            </seg>
            <seg xml:id="i-38b15e6a4271ca05-0">
              Vi har handlingsprogrammet för att minska administrationen. Vi
              har Skatteverkets förbättringar, reformeringen av 3:12-reglerna
              och arvs- och gåvoskatten. Vi har ett nationellt program för entreprenörskap
              bland unga. Vi har stödet till Vinnova bland annat för företagskuvöser,
              stöd till kommersialisering av produkter, stödet till kreditgarantiföreningar
              och stödet till innovativ landsbygdsutveckling. Vi har satsning
              och mångfald och företagande, stödet till Almi för utbildning
              i företagande, bredbandssatsningen och särskilt anställningsstöd.
            </seg>
            <seg xml:id="i-658f5463224bda8b-0">
              Det var några av punkterna på listan. Jag har väldigt svårt att
              ta åt mig att jag inte bryr mig om vare sig företagare eller människor.
              Som socialdemokrat är jag riktigt stolt över vad vi hittills har
              uträttat. Jag undrar fortfarande: När får vi och väljarna besked
              om det blir sju och en halv mil motorväg eller en mil motorväg
              i er ökade vägsatsning?
            </seg>
          </u>
          <note type="speaker" xml:id="i-8e0df4fe41c297b7-0">
            Anf. 42 YVONNE ÅNGSTRÖM (fp) replik:
          </note>
          <u who="yvonne_angstrom_165762" xml:id="i-985dd7fa3dffde69-1">
            <seg xml:id="i-6dff88a5936fd77e-0">
              Fru talman! Det beskedet kommer när vi lägger fram en gemensam
              budget. Det torde bli efter valet 2006, eller möjligen att vi
              har riktlinjerna klara nästa vår. Det exakta datumet kan jag inte
              säga. Men när vi har tillfälle att lägga fram en gemensam budget
              då kommer Berit Högman att se att vi är överens.
            </seg>
            <seg xml:id="i-0842dd9be7cb36bc-0">
              Jag vill gå tillbaka till detta med nedsatta socialavgifter.
              Det är bra. Jag har själv suttit i Regionalpolitiska utredningen
              och jobbat med det. Men det som inte är bra är att den socialdemokratiska
              regeringen inte har tagit steget fullt ut.
            </seg>
            <seg xml:id="i-201f97056d09f413-0">
              Jag kommer inte ihåg beloppet så här rakt upp och ned i huvudet.
              Men jag tror att det är upp till 100 000 euro i nedsättning, eller
              om det är ännu mer. Vi har i Sverige inte nyttjat den möjligheten
              fullt ut.
            </seg>
            <seg xml:id="i-3f3558a48778030f-0">
              Det är väldigt lite pengar totalt sett. Men det är mycket för
              lille företagaren. Kanske Berit Högman kan svara på varför ni
              inte har fullföljt det helt.
            </seg>
          </u>
          <note type="speaker" xml:id="i-72e2bb1e133b696d-0">
            Anf. 43 BERIT HÖGMAN (s) replik:
          </note>
          <u who="berit_hogman_5bf14b" next="cont" xml:id="i-963de5772bcfb863-1">
            <seg xml:id="i-6c753ede85c50bdd-0">
              Fru talman! Jag är mer bekymrad över att du ska hålla ihop med
              Krister Hammarbergh och hans partikamrater. Krister säger uttryckligt
              att det inte ska finnas något samhällsstöd till företagarna. Det
              innebär att det inte heller blir några nedsatta socialavgifter
              i stödområde A när du ska komma ihop dig med honom.
            </seg>
            <seg xml:id="i-bbcd2e7826761b65-0">
              Jag tror att det är betydligt fler frågor än om en mil eller
              sju och en halv mil motorväg som ni måste bli överens om. Jag
              har fortfarande frågan: På vilket sätt är det lättare att bli
              företagare om man får sänkt a-kassa?
            </seg>
          </u>
          <note xml:id="i-b3afdd00f162490d-0">
            Anf. 44 GUNILLA WAHLÉN (v):
          </note>
          <u who="berit_hogman_5bf14b" prev="cont" xml:id="i-ec419c3c1ef6eebf-1">
            <seg xml:id="i-bf3906f6a56d9d4d-0">
              Fru talman! I takt med den växande ekonomin och det förbättrade
              hälsoläget i de allra flesta länder i världen kommer resandet
              inom överskådlig tid att öka. Vi människor är nyfikna och vill
              resa till andra länder och se andra kulturer eller spännande platser.
              Resande och möten mellan människor ger ökat handelsutbyte och
              därmed förutsättningar till nya arbeten i olika branscher.
            </seg>
            <seg xml:id="i-f05a732b117a1530-0">
              Det är inte enbart människor från andra länder som vill komma
              till Sverige för att få nya upplevelser eller rekreation. Vi reser
              själva väldigt mycket inom landet. Campingsemestern, besök hos
              släktingar och vänner, resor till olika idrotts- eller kulturevenemang
              är viktiga mål för vårt resande. Dagens debatt visar att det finns
              en stor samstämmighet om turistnäringens betydelse för svenskt
              näringsliv och sysselsättning.
            </seg>
            <seg xml:id="i-ada239c50b0802fa-0">
              Berit Högman har i sitt tidigare inlägg gett en bra bild av hur
              majoriteten i utskottet ser på turisten och turismens framtid.
              Jag vill helt och fullt instämma i hennes anförande.
            </seg>
            <seg xml:id="i-76fed225b2f65a6a-0">
              Detta betänkande bygger på en proposition som heter En politik
              för en långsiktigt konkurrenskraftig svensk turistnäring. Hur
              kan man uppnå detta, och vad innehåller egentligen begreppet turistnäring?
              Det finns en mängd faktorer som påverkar om, när och hur vi reser.
              Hur ska den enskilde entreprenören agera för att få ett livskraftigt
              företag? Vad skiljer i turistföretagets förutsättningar mellan
              storstad och fjällområde? Ska vi satsa på kultur- och idrottsevenemang,
              upplevelser eller natur- och ekoturism? Ska det vara småskaligt
              eller storskaligt? Ja, ett svar kan vara: Det beror på.
            </seg>
            <seg xml:id="i-e45a9dce1002dd10-0">
              Turismen börjar i allt högre grad räknas som en basindustri som
              har stora förutsättningar att växa som en exportnäring. Men den
              internationella konkurrensen är hård, och många länder världen
              över ser potentialen inom detta område.
            </seg>
            <seg xml:id="i-344379a62b24ab88-0">
              Vi måste ta vara på det som är unikt i vårt land. Här spelar
              Sverigefrämjande och marknadsbearbetning en viktig roll. Men vi
              måste hålla det vi lovar i vår marknadsföring. Vi måste ha en
              mycket hög kvalitet och bra kvalitet i alla led.
            </seg>
            <seg xml:id="i-72b11e9429ce3b0f-0">
              Forskningen har en avgörande betydelse för näringen och för att
              jag ska veta vilka faktorer som är avgörande just inom mitt område
              för att jag ska lyckas nå den målgrupp som jag tänkt mig. Jag
              måste även kunna ge det kunden, besökaren, turisten förväntar
              sig och är beredd att betala för.
            </seg>
            <seg xml:id="i-cfc23d5a2b4f299f-0">
              Vi måste stärka forskningen, öka kunskapen och förbättra statistiken
              på såväl lokal, regional, nationell som internationell nivå. Här
              återstår ännu mycket att göra för att kunna nå våra mål om ökad
              sysselsättning och en långsiktigt konkurrenskraftig svensk turistnäring.
            </seg>
            <seg xml:id="i-95c539b98108ff96-0">
              Fru talman! Tiden medger inte att jag går in på alla detaljer
              i detta betänkande. Det är viktiga aspekter såsom infrastrukturens
              betydelse och betydelsen av samverkan mellan myndigheter och näring
              för att vi ska nå nya grupper och stimulera en utveckling av turistnäringen.
            </seg>
            <seg xml:id="i-b47b915ac2f0323b-0">
              Jag vill en liten stund fokusera på konsumenterna. Vad kan vi
              göra för att öka kvaliteten för olika grupper och göra turismen
              och resandet tillgängliga för fler?
            </seg>
            <seg xml:id="i-fdbd4a2c220e7698-0">
              Att skapa tillgänglighet för funktionshindrade på turistområdet
              är förenat med både kostnader och vinster. Men ytterst är det
              en demokratifråga. Det är inte förenligt med modern utveckling
              att ställa vissa människor utanför viktiga områden i samhället.
            </seg>
            <seg xml:id="i-ea426d5e90cf3db1-0">
              En tillgänglig turism handlar både om ett konsumentperspektiv
              och ett entreprenörsperspektiv då funktionshindrade kan återfinnas
              bland både användarna och utförarna. Tillgänglighet ska därför
              skapas i båda dessa perspektiv.
            </seg>
            <seg xml:id="i-11e6b524be63e256-0">
              Jag har funnit en liten skrift som heter Funktionshinder i ett
              mångkulturellt samhälle. Jag vill citera några rader ur den. Det
              handlar om FN:s regler för personer med funktionshinder. Så här
              står det: FN:s regler kom till för att människor med funktionshinder
              ska kunna leva som andra och vara lika mycket värda. Delaktighet
              och jämlikhet betyder att alla, även personer med funktionshinder,
              får samma service, hjälp och information och kan vara med på samma
              saker som de som inte har funktionshinder.
            </seg>
            <seg xml:id="i-83644088247b3358-0">
              På ett annat ställe står det: Samhället måste förstå hur viktigt
              det är för personer med funktionshinder att kunna röra sig och
              komma ut. Att få information. Att kunna tala med andra. Samhället
              ska se till att det finns regler för att göra gator, hus, tåg,
              bussar och annat handikappvänliga.
            </seg>
            <seg xml:id="i-e6ec839222f0cbbe-0">
              För mig betyder det även att en synskadad ska kunna komma ut
              i naturen, känna dofter och lyssna på fåglar. Det kräver att det
              finns kartor, skyltar och andra hänvisningar på blindskrift. En
              grupp ungdomar med hörselskador ska kunna resa till ett idrottsevenemang
              och få information på bussar och tåg inte bara från högtalare.
              De ska även kunna se textad aktuell information för att nå sitt
              resmål. Allergiker och diabetiker ska kunna skaffa information
              om ifall hotellet eller restaurangen har rum, mat och öppettider
              som passar henne eller honom. Gamla och rörelsehindrade ska också
              kunna resa och ha tillgång till olika faciliteter.
            </seg>
            <seg xml:id="i-6c8b9a6d3aadba03-0">
              Vi skulle kunna få flera viktiga idrottsevenemang på EM-, VM-
              och OS-nivå om vi har en väl utvecklad handikappidrott med funktionella
              arenor och möjligheter för flickor och pojkar och ungdomar med
              olika funktionshinder att resa, bo och träna under optimala förhållanden.
            </seg>
            <seg xml:id="i-c77552cd2bf5a284-0">
              I proposition 1999/2000:79, Från patient till medborgare, slår
              regeringen fast att den har ett kollektivt ansvar för handikappolitiken
              och att varje statsråd har ansvar för att handikapperspektivet
              beaktas inom sitt politikområde. Det slås även fast ett mål om
              att enkelt åtgärdade hinder mot tillgängligheten och användbarheten
              för personer med nedsatt rörelse- eller orienteringsförmåga bör
              vara åtgärdade före år 2010 på bland annat offentliga platser.
            </seg>
            <seg xml:id="i-7114d5838528a43b-0">
              Turistpolitikens mål har en nära koppling till de handikappolitiska
              målen. Men det saknas en samlad information om såväl hinder som
              möjligheter för människor med olika funktionshinder att nå olika
              turistattraktioner. Därför är det nödvändigt att göra en bred
              översyn om hur tillgängligheten ska kunna öka. För detta krävs
              ett nära samarbete med olika handikapporganisationer. Handikappombudsmannen
              har fått i uppdrag att arbeta fram en metod att följa tillgänglighetsarbetet
              i kommunerna.
            </seg>
            <seg xml:id="i-20699177457768dd-0">
              Fru talman! Våra kulturminnesmärken och världsarv måste göras
              tillgängliga även för kvinnor och män med funktionshinder. Det
              är nödvändigt att få konkreta förslag till lämpliga åtgärder,
              vilket skulle kunna göra att fler kan tillgodogöra sig denna basnäring.
              Det gör att den enskilda företagaren kan nå nya grupper och därmed
              öka lönsamheten i sitt företag.
            </seg>
            <seg xml:id="i-022efac483e9f4c4-0">
              Jag ser med glädje hur olika turistföretag satsar på ekoturism,
              en turism som är lokal, en turism som skapar sysselsättning även
              i glesbygd och hur alltfler företag får märkningen Naturens bästa.
            </seg>
            <seg xml:id="i-5199478f0025c805-0">
              Även funktionshindrade ska ha möjlighet att planera sin efterlängtade
              semester, utflykt eller resa till ett evenemang. Var och en vet
              bäst själv vilka krav hon eller han behöver få tillgodosedda för
              att resmålet ska ha den kvalitet som gör att resan blir en positiv
              upplevelse.
            </seg>
            <seg xml:id="i-e2d2171a71f143ea-0">
              Det ska vara lätt att hitta samlad information via nätet, hemsidor,
              turistinformationscenter och broschyrer. Här återstår ännu mycket
              att göra.
            </seg>
            <seg xml:id="i-8263c0170a7cb88f-0">
              Det är hög tid att även få ett kvalitetsvarumärke som signalerar
              bästa funktion.
            </seg>
            <seg xml:id="i-2918a3a3656d6ce2-0">
              Fru talman! Avslutningsvis kan jag inte låta bli att reflektera
              över Krister Hammarberghs inlägg om turismen uppe vid Riksgränsen,
              nu när jag ser att jag har lite talartid kvar. Krister visar på
              hur turismen ser ut på den norska sidan och hur den ser ut på
              den svenska.
            </seg>
            <seg xml:id="i-c0f20a3a32cb75cc-0">
              Jag vistades redan på 50-talet i Riksgränsen eftersom min mormor
              bodde där. De hus som stod på den norska sidan står fortfarande
              kvar. Men någon motsvarighet till Riksgränsen med dess hotellverksamhet
              och dagisverksamhet och till den inflyttning som sker till Riksgränsen,
              Björkliden eller Abisko finns absolut inte på den norska sidan.
              Det finns inte ett enda nybyggt hus från den norska gränsen ned
              till Narvik. Det har hänt oerhört mycket för den svenska turismen
              och näringens utveckling från Kiruna upp mot norska gränsen under
              de år som jag har levt och vistats i de här områdena.
            </seg>
          </u>
          <note xml:id="i-d7f19aed3476121f-0">
            Med detta yrkar jag bifall till förslaget i betänkandet och avslag
            på reservationerna.
          </note>
          <note type="speaker" xml:id="i-63a1f4faa98a0679-0">
            Anf. 45 INGEGERD SAARINEN (mp):
          </note>
          <u who="ingegerd_saarinen_63015e" next="cont" xml:id="i-342dae2de1729b1b-0">
            <seg xml:id="i-9bab4a3a385de262-0">
              Fru talman! Miljöpartiet yrkar bifall till förslaget i betänkandet.
              Vi tycker som helhet att det är en bra proposition som har lämnats
              av regeringen i samarbete med Vänsterpartiet och Miljöpartiet.
            </seg>
            <seg xml:id="i-b55f723ab20facc1-0">
              Vi sympatiserar med och stöder tanken på att man inriktar sig
              på näringsfrämjande och Sverigefrämjande verksamhet.
            </seg>
            <seg xml:id="i-bfde448794c8aec0-0">
              Lars Lindén frågade varför Sverige är så mycket sämre. Jag vet
              inte om det stämmer. Det är klart att det är något enklare att
              locka stora horder med människor till soliga stränder än till
              en annan struktur och andra förutsättningar, som vi har i Sverige.
              Men jag har till exempel nyligen rest runt i Västerbottens inland
              och tittat på turismföretag, och jag har verkligen slagits av
              den optimism, kreativitet och tro på framtiden som de företagare
              som vi besökte visade. Jag blev lite upprymd av de möjligheter
              som de såg för framtiden. Jag är alltså inte beredd att skriva
              under bilden av att vi är så dåliga i Sverige. Det händer saker.
            </seg>
            <seg xml:id="i-907444ec7aa31708-0">
              Sveriges turismnisch är kanske kvalitet i större utsträckning
              än för många andra. Jag tror att vi ska satsa på kvalitetsturism;
              vi har mycket att vinna på det. Där kan man göra en liten reflexion.
              Om vi nu vill ha en bra naturturism och ekoturism så kanske vi
              ska fundera på hur den påverkas av att vi får stora kalhyggen
              och att vi får färre och färre naturskogar och gamla skogar. Kan
              det på något sätt påverka möjligheterna att locka människor till
              Sverige och till naturturism med hög kvalitet? Hur påverkas en
              sådan turism om älvar har en svag fiskstam på grund av vattenkraftsutbyggnader
              och annat? Finns det skäl att satsa starkt på att till exempel
              lax ska kunna återerövra sina tidigare områden? Finns det möjligheter
              om man satsar på det viset att nå en mycket större och kvalitativt
              bättre turism i Sverige och att hitta våra potentialer? Det finns
              nu 300 fisketuristföretag i Sverige. Det är bra. Men väldigt mycket
              kan naturligtvis också göras för att förbättra.
            </seg>
            <seg xml:id="i-8c47d540c579af37-0">
              Jag skulle vilja ta upp ett fall. Det gäller Vindelälven. 70
              % av den lax som vill vandra upp där finner inte laxtrappan. Vattenfall
              säger sig vilja åtgärda de här problemen, men det har hänt väldigt
              lite. Vad skulle hända med turismen utmed Vindelälven om de här
              problemen åtgärdades och vi fick 70 % mer fiskgång? Jag tycker
              att det är värt att tänka på vilka resurser vi spolierar genom
              att inte satsa på och vara rädda om vår unika natur, vår unika
              miljö och vår unika kultur.
            </seg>
            <seg xml:id="i-24f62a9a9b0f7a9f-0">
              Statens kulturråd och Riksantikvarieämbetet ska samarbeta med
              turistnäringen för att främja kulturturism. Det är väldigt bra.
              Det behövs ett sådant samarbete för att man ska få fram och stärka
              de bästa miljöerna för en framtida kulturturism. Det är samma
              sak med naturturismen. Det behövs kvalitet och satsningar på den.
            </seg>
            <seg xml:id="i-2c673a3ccc811763-0">
              När näringsutskottet gjorde en undersökning av vilken nytta småföretagen
              har av samhällets forskningsresurser visade det sig att turistnäringen
              hade extremt lite nytta av samhällets forskningsresurser. Det
              har naturligtvis att göra med att det ofta handlar om väldigt
              små företag som inte har möjlighet att lägga ned egna resurser
              på att ha koll på forskningen och att jobba med nyheter. Här behövs
              det lite tänkande kring hur turistföretagen ska kunna dra nytta
              av samhällets forskning.
            </seg>
            <seg xml:id="i-2738111fc8145e38-0">
              En intressant sak är att på turismutbildningen är 83 % kvinnor.
              Det här är alltså ett kvinnointensivt yrke med stor potential.
              Det är också tänkvärt.
            </seg>
            <seg xml:id="i-fad65ed271d80454-0">
              Nu vill några universitet ha ett nätverksbyggande kring forskning
              om turism. Och det är bra och värt att stärka, kanske just därför
              att vi har sett att hittills har forskningen inte gett så mycket
              för den aktiva turismen. Här skulle man till exempel kunna tänka
              sig forskning om naturturism. Hur nöter turismen på landskapet?
              Äter den upp sig själv i slutändan? Sågar vi av den gren vi sitter
              på med vår naturturism? Hur formulerar vi en ekoturism som blir
              hållbar? Sådana saker behöver det forskas om. Det finns alldeles
              för lite kunnande om detta.
            </seg>
            <seg xml:id="i-0ced33c2cc7f8ed8-0">
              Ett annat problem för turistföretagen är att de ser annorlunda
              ut än andra företag. Normalt sett går det inte att patentera uppfinningar
              på turistområdet. De är inte heller inom räckhåll för såddkapital
              via universiteten på samma sätt som andra näringar där det handlar
              om patent på olika saker, maskiner och så vidare. Turismen befinner
              sig i en annan värld. Det måste till lite nytänkande om hur turismen
              ska kunna få del av samhällets såddkapital så att man kan utvecklas
              på bästa sätt.
            </seg>
            <seg xml:id="i-f6ff6d7db19b2ab7-0">
              Naturens bästa nämndes här av Gunilla Wahlén. Det är en otroligt
              fin satsning. Här handlar det återigen om att vi inte är sämst
              i Sverige. Naturens bästa är en kvalitetsmärkning, en ekoturistmärkning,
              som är det första nationella kvalitetsmärket i sitt slag. Andra
              länder har visat intresse för detta. Just nu visar både Alaska
              och Finland intresse för att göra något liknande Naturens bästa.
              Jag tycker att vi i Sverige ska vara ganska stolta över att just
              vi initierar ett märkningsarbete för turism.
            </seg>
            <seg xml:id="i-da13e0af6bcccee1-0">
              Jag vill nämna ytterligare en sak, nämligen vikten av statistik
              på turistområdet för att forskningen ska kunna ge oss kunskaper
              i framtiden. Det är viktigt med forskning om statistik för att
              vi ska se vad som händer. Det gäller till exempel könsuppdelad
              statistik och statistik som är uppdelad på andra sätt. Det här
              är också en viktig sak för framtiden.
            </seg>
            <seg xml:id="i-804b25eea1e8c875-0">
              Jag tycker, som sagt, att det är för tidigt att döma ut den svenska
              turismen. Det finns stor framåtanda och stora möjligheter. Det
              gäller bara att ta dem.
            </seg>
          </u>
          <note xml:id="i-19784616a418a70d-0">
            Anf. 46 LARS LINDÉN (kd) replik:
          </note>
          <u who="ingegerd_saarinen_63015e" prev="cont" xml:id="i-e0c9c7aa2ca0388a-0">
            <seg xml:id="i-ac13f37afd1d5f94-0">
              Fru talman! Det är förvånande att Ingegerd Saarinen inte kan
              hålla med mig om att vi har en misslyckad turistnäring när vi
              ligger ungefär på halva EU-snittet när det gäller omsättning per
              capita. Vi behöver alltså fördubbla vår omsättning för att komma
              upp till EU-snittet, och ändå tycker du att det är så bra. Det
              är lite förvånande.
            </seg>
            <seg xml:id="i-577f3c4628c9147e-0">
              Jag håller med dig om att det finns fantastiska små turistaktiviteter
              i landet. Det är kul att det finns sådana uppe i Västerbotten.
            </seg>
            <seg xml:id="i-5f1b1cc8fcb1588c-0">
              Vi har turism för 170 miljarder per år, och det mesta av det
              är unikt och bra, annars skulle inte turisterna nyttja de här
              aktiviteterna. Jag förstår att Ingegerd Saarinen yrkar bifall
              till regeringens förslag om hon tycker att det redan är så bra.
              Det är ungefär den känslan man får när man läser detta. Man tänker
              inte göra några radikala åtgärder, utan det är bra som det är.
              Det får tuffa på. Man ska inte ens ha någon målsättning i siffror.
              Man ska bara prata lite vackert om att det ska bli bättre. Då
              har man inte stora ambitioner, och det tycker jag är synd. Vi
              borde kunna få turistnäringen att expandera. Det är ändå världens
              mest expanderande näring, men i Sverige ökar den med några procent
              per år. Då håller vi inte ens vår ställning.
            </seg>
          </u>
          <note type="speaker" xml:id="i-a378d3257af154e3-0">
            Anf. 47 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-cfb90c4aec3f0c95-0">
            <seg xml:id="i-b89bce2b47f27e05-0">
              Fru talman! Jag vill inte skriva under på att det är dåligt.
              Det är det jag säger. Jag tycker att det finns väldigt mycket
              som är bra och väldigt mycket som är utvecklingsbart. Det finns
              en mycket stor potential i svensk turism. Vi ser nu hur den växer
              och hur idéerna föds och utvecklas på olika håll i landet på ett
              mycket glädjande sätt.
            </seg>
            <seg xml:id="i-37632f535f3f475a-0">
              Sedan har vi det här med siffror. Visst kan vi mäta i kronor
              och ören, och visst kan vi mäta i antalet nätter. Men är det säkert
              att det visar hur vi når de potentialer vi har? I stället ska
              vi kanske mäta hur många som återvänder till ett hotell eller
              en ort. Det finns en kvalitetsaspekt som kanske är viktigare för
              framtiden. Men jag håller naturligtvis med om att det är viktigt
              att ha statistik på olika saker. Det är väl ingen som motsätter
              sig det.
            </seg>
            <seg xml:id="i-59f063f5a0bf290f-0">
              Anf. 48 LARS LINDÉN (kd) replik:
            </seg>
            <seg xml:id="i-8ca0e1d0fc2211db-0">
              Fru talman! Men Ingegerd Saarinen håller inte med om att det
              är dåligt. Kvalitativt är det rätt. Kvaliteten på den svenska
              turismen är bra. Men är det inte synd att vi inte kan marknadsföra
              den ute i världen? Då skulle vi kanske kunna fördubbla turismen.
              Vad skulle det var för motsättning i det? Även ni måste väl tycka
              att det vore bra om vi kunde sysselsätta kanske 50 000 fler människor
              i turistnäringen. Det vore väl alldeles utmärkt. Det finns ingen
              motsättning här. Vi har kvalitet på turismen, och vi har ett bra
              utbud. Vi är originella på många sätt och har sådant som andra
              länder inte har. Det är ju då som man ska marknadsföra en sak.
              Varför motsätter du dig en fördubbling av marknadsföringssatsningen
              som vi föreslår? Det skulle ju ge en ökning av turismen på minst
              10 % varje år.
            </seg>
          </u>
          <note type="speaker" xml:id="i-4dad713153f4af29-0">
            Anf. 49 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-cfb90c4aec3f0c95-1">
            <seg xml:id="i-73396dc94076a45e-0">
              Fru talman! Jag tycker att det är en väldigt god idé att öka
              marknadsföringen, men jag vill inte säga att det är ett omedelbart
              mål för oss att fördubbla turismen. Jag träffade nyligen en schweizisk
              turismprofessor som hade tittat en hel del på turismen i olika
              länder, speciellt i länder där man har en omfattande turism. Han
              var väldigt bekymrad. Han sade, ungefär som jag sade tidigare,
              att turismen äter upp sig själv. Turismen har en förödande inverkan
              på landskapet och på landet på många olika sätt, så att den förstör
              den miljö som den vill visa upp.
            </seg>
            <seg xml:id="i-7da7847fedb7941c-0">
              Jag är väldigt mån om att de svenska kvaliteterna ska bestå och
              att vi ska ha en långsiktig turism som ger en god kvalitet och
              ger en stark önskan att återvända samtidigt som man bevarar de
              här kvaliteterna. Jag tycker att det är viktigare än att satsa
              på en snabb ökning.
            </seg>
          </u>
          <note type="speaker" xml:id="i-650b1b56a8edf5e3-0">
            Anf. 50 BIRGITTA AHLQVIST (s):
          </note>
          <u who="birgitta_ahlqvist_727222" xml:id="i-6d9f4fad72a7c046-0">
            <seg xml:id="i-5a756db8330ac8f2-0">
              Fru talman! Riksdagsledamöter! Åhörare några ser jag i alla fall
              på läktaren! Liksom turistnäringen växer, växer också porrindustrin.
              Porrindustrin har växt till en miljardindustri, och dess direktörer
              tjänar stora pengar på främst kvinnors och flickors utsatthet.
              Vi förtroendevalda har att ta ansvar och agera mot denna tillväxt
              på alla fronter och på alla sätt och vis.
            </seg>
            <seg xml:id="i-cd23e00a46d8832d-0">
              Bland annat är det viktigt att kunna efterfråga porrfria hotell.
              Flera kommuner, landsting och länsstyrelser har redan fattat beslut
              om att alltid boka porrfritt. Men regering, riksdag och myndigheter
              bör också ha den möjligheten, möjligheten att bo på porrfria hotell.
            </seg>
            <seg xml:id="i-8f2b385b06befe21-0">
              Det är dessutom en angelägen fråga för hotellpersonalen, framför
              allt för hotellstäderskorna. De ska inte behöva röra sig i en
              sådan arbetsmiljö som detta skapar. Frågan berör alltså en stor
              grupp människor.
            </seg>
            <seg xml:id="i-ed05c6bad92b8229-0">
              Dessutom vet vi att pornografi hänger ihop med våld mot kvinnor.
              I samband med att mannen ser pornografiska filmer är det vanligt
              att han tvingar kvinnan att utföra sexuella tjänster.
            </seg>
            <seg xml:id="i-daf861b8ca0807dd-0">
              När vi nu frågar hotellen och konferensanläggningarna varför
              de visar den här typen av filmer i tv och på video på sina anläggningar
              säger de att kunderna efterfrågar det här. När vi frågar kunderna,
              bland annat militärer som jag har varit ute och pratat med, som
              ofta bor på hotell, säger de motsatsen. De anser att det skulle
              vara mycket bra om den här typen av utbud på tv och video inte
              fanns med, därför att om de nu väljer att se en videofilm så riskerar
              de att bli utpekade som porrfilmskunder, och det vill de inte.
            </seg>
            <seg xml:id="i-cca64902e2267d8d-0">
              Roks, Riksorganisationen för kvinnojourer och tjejjourer i Sverige,
              som alla känner till vid det här laget, presenterar i dag om en
              halvtimme en ny, uppdaterad lista över porrfria hotell i Sverige.
              Jag har den med mig här, och så här ser den ut. Ni är de första
              som får se den. Kl. 14 visas den för övriga Sverige.
            </seg>
            <seg xml:id="i-cc90385c28e0a809-0">
              Roks är mycket drivande i den här frågan och planerar även att
              genomföra en kampanj mot stora myndigheter som är konsumenter
              av många hotellnätter för att få dem att boka porrfritt och se
              det här som en jämställdhetspolicy. De har också tagit fram en
              studie angående kommuners, länsstyrelsers och landstings hantering
              av att boka porrfritt. 2003 gjorde de sin första kartläggning
              i Sverige av porrfria hotell, och då var verkligheten dyster.
              Nästan 70 % av alla hotell i större städer gjorde det möjligt
              för sina gäster att konsumera porr, antingen på video eller tv.
              Då, 2003, fanns det ca 200 hotell som var garanterat porrfria.
              Nu, i dag, 2005, finns det över 500 hotell. Intresset för att
              boka porrfritt har ökat, och hotellens intresse för att presentera
              sig som porrfria hotell har också ökat, så visst lönar det sig
              att agera! Jag vill faktiskt tacka Roks för deras engagemang i
              den här frågan och det arbete de har gjort.
            </seg>
            <seg xml:id="i-ca93519668ba1c10-0">
              Det här arbetet måste fortsätta, och vi förtroendevalda måste
              också vara aktiva och pådrivande i detta arbete. På sikt kan vi
              konsumenter styra utbudet så att 100 % av alla hotell och konferensanläggningar
              i Sverige är porrfria.
            </seg>
          </u>
          <note type="speaker" xml:id="i-004bbc3178d53bb9-0">
            Anf. 51 ELIZABETH NYSTRÖM (m):
          </note>
          <u who="elizabeth_nystrom_5149ba" xml:id="i-f43a6fbcc7a9cbda-0">
            <seg xml:id="i-e4d34ab39110759e-0">
              Fru talman! Detta är ett av många i turistbranschen efterlängtat
              betänkande, men jag anser att vissa synpunkter som kommit motionsvägen
              borde ha behandlats mer positivt.
            </seg>
            <seg xml:id="i-c363dc799d12e137-0">
              Med en totalomsättning på 167 miljarder kronor, 126 000 helårssysselsatta
              och en skatteintäkt enkom från utlandsturismen på 20 miljarder
              kronor årligen är turismen en betydande svensk basindustri, och
              alla goda idéer för att öka turismen borde välkomnas även av majoritetspartierna.
            </seg>
            <seg xml:id="i-d8a5deecd1983e29-0">
              På s. 12 i betänkandet skriver majoriteten: Enligt utskottets
              sätt att se hänger turismens utveckling också samman med aktiviteter
              som växer underifrån. Så långt är det jättebra. Men: Till skillnad
              från uppfattningen i här berörda motioner anser inte utskottet
              att det övergripande målet för turismpolitiken skall uttryckas
              i antal turister, antal gästnätter eller antal spenderade kronor
              per dag.
            </seg>
            <seg xml:id="i-09415996a78d88d4-0">
              Givetvis måste kvantitativa mål sättas upp för att Sverige år
              2010 ska vara ett attraktivt val för resenärer som söker en berikande
              upplevelse i ett fantastiskt land vilket bidrar till individens
              personliga utveckling. Upplevelsen ger besökaren inspiration genom
              nya tankar, nya erfarenheter, nya perspektiv, ny kunskap eller
              mental och fysisk avkoppling. Detta är Sveriges Rese- och Turistråds
              nya vision som givetvis grundar sig på olika kvantitativa mål,
              som till exempel ökad omsättningstillväxt, ökad tillströmning
              av antal övernattningar och medverkan till att Sverige ska ha
              en BNP-andel för turism på 5 % år 2015.
            </seg>
            <seg xml:id="i-f1bec939c86faeee-0">
              Jag är förvånad över att majoriteten inte tycker att regeringen
              borde tillkännages dessa goda initiativ som tagits i många av
              motionerna.
            </seg>
            <seg xml:id="i-22486e909cf78cbc-0">
              Fru talman! Turismen är en sammansatt tjänst bestående av transporter,
              boende, mat, shopping samt upplevelser som sevärdheter, evenemang,
              natur, aktiviteter med mera. För en fortsatt positiv utveckling
              av den svenska turismen krävs samhällets insatser och medverkan.
            </seg>
            <seg xml:id="i-4b0448ec4014062a-0">
              Ett nödvändigt led i att underlätta expansionen för svensk turism
              är att likställa villkoren inom exempelvis skatteområdet för tjänstesektorn
              turism med de villkor som råder inom övrig industri avseende till
              exempel momssatser, avdrag för producerande fastigheter och elpriser.
            </seg>
            <seg xml:id="i-f7a4b24c2e5c0d1c-0">
              Svensk turism är liksom motsvarande verksamhet i andra länder
              helt beroende av samhällets satsningar på infrastruktur.
            </seg>
            <seg xml:id="i-b9122f966f6080ff-0">
              Ett delat offentligt engagemang och risktagande vid nationella
              evenemang är nödvändigt om lilla Sverige ska kunna utveckla och
              främja sina internationella kontakter för evenemang av olika slag
              och därmed på ett fungerande sätt locka besökande gäster. Det
              är inte bara vi i Sverige som börjar inse att turism är en framtidsbransch.
              I exempelvis London finns 130 turistråd som kämpar om att få besökare
              till det egna landet. Detta visar på en stenhård konkurrens.
            </seg>
            <seg xml:id="i-8926169fe47587b3-0">
              Berit Högman nämnde siffror om våra angränsande länder, och det
              var väldigt negativt för de hade minskat. Då vill jag bara meddela
              att under januari och februari i år har Sverige ökat med 8,5 %
              och Danmark och Finland med 5 %. Det är alltså ingen minskning
              av Norge med 0,9 %. Det är klart att vi har lyckats bra, men vi
              kan lyckas ännu mycket bättre. Ingegerd Saarinen sade att det
              här med statistik och dylikt inte var bra, utom möjligtvis statistik
              över turister som återvänder. Den statistiken finns, Ingegerd
              Saarinen. Det är bara att hämta hem den.
            </seg>
            <seg xml:id="i-d19b2bf756a42306-0">
              Jag vill för näringsutskottets ledamöter också peka på att våra
              nordiska grannländer satsar mellan 24 kr och 30 kr per capita
              på turism medan vi i Sverige satsar 10 kr. En annan liten men
              intressant jämförelse att lägga på minnet är att vi till Nordiska
              ministerrådet satsar 38 kr per invånare.
            </seg>
            <seg xml:id="i-0dec834c95628c4d-0">
              Avslutningsvis, fru talman, hoppas jag att det inte blir verklighet
              av ett nytt politiskt parti Svenska turistpartiet.
            </seg>
          </u>
          <note type="speaker" xml:id="i-4b87e9536deb3208-0">
            Anf. 52 CARINA HÄGG (s):
          </note>
          <u who="carina_hagg_d9dfe5" xml:id="i-67c1eb47c05631f4-0">
            <seg xml:id="i-0bdb1e8ef0cd202b-0">
              Fru talman! Jag vill passa på att inledningsvis tacka för möjligheten
              att få delta i näringsutskottets debatt. Den berör en fråga som
              jag och Birgitta Ahlqvist, som talat före mig, engagerat oss mycket
              i.
            </seg>
            <seg xml:id="i-35a461bf0f8267e3-0">
              Jag kommer från Värnamo. Där finns, som i så många andra städer,
              ett stadshotell. Det har nu bytt ägare, bytt namn och bytt profil.
              I dag är det ett mycket modernt designhotell med spännande arkitektur
              och inredning, och det är funktionellt. I år har vi designåret,
              och i foajén finns också en utställning. Därför känns det naturligt
              att koppla ihop det med frågan om porrhotell.
            </seg>
            <seg xml:id="i-43ddeda13386194d-0">
              De nya ägarna i Värnamo har sagt att de inte kan ha kvar porrkanalerna.
              Det stämmer inte med den image de vill förmedla. De anser inte
              att de kan ha ett hotell som står för de nämnda uttrycken och
              samtidigt ha ett utbud av porr i tv-kanalerna. Därför har de bestämt
              sig för att ta bort dessa kanaler och i stället sälla sig till
              Hotell Tre Liljor, ett familjehotell som sedan tidigare har den
              profilen.
            </seg>
            <seg xml:id="i-60838caefe99380d-0">
              Det är jätteroligt att se de exempel som framkommit som en följd
              inte minst av den debatt som varit och av Roks arbete med projektet
              Boka porrfritt. Man kan i dag presentera 500 hotell som inte har
              porrkanaler. Det går alltså framåt, och vi arbetar i riksdagen
              genom dialoger och aktiviteter med regeringen, direkt genom resebyrån
              och genom brev till talmannen. Vi arbetar brett och försöker förändra
              både på den nationella nivån och framför allt lokalt så att denna
              rörelse också ska kunna växa underifrån.
            </seg>
            <seg xml:id="i-e7dbd4a5ebe065e0-0">
              Porrkanalerna är en del av problemet med det sexualiserade rummet.
              Det gäller de hotellrum som vi pekar ut och talar om. Vi vill
              ha bort den här sexualiseringen också för att den drabbar hotellstäderskorna.
              För mig är detta en facklig-politisk fråga. Jag är säker på att
              utskottsledamöterna funderat i samma banor när de tagit ställning.
              Men jag vill gå fortare fram, och jag vill se mer resultat. Jag
              tror nämligen att det är möjligt.
            </seg>
            <seg xml:id="i-939585c596f9c18c-0">
              I dag presenterar Roks sitt nya underlag som gör det lättare
              att boka porrfritt. Jag gör själv en presentation som handlar
              om hur situationen ser ut i mitt hemlän. Jag har som s-kvinna
              tagit initiativ och skrivit till samtliga kommuner och begärt
              in uppgifter om ifall de har en policy i dessa frågor, och om
              så inte är fallet varför de inte har det. Vi har ställt enkla
              frågor och fått svar från en majoritet av kommunerna, dock inte
              från alla. Jag hoppas att fler borgerliga kommuner ska känna att
              det här är en viktig fråga och sända in sina svar. Dessa två händelser
              sammanfaller med den här debatten, och det gör det extra intressant
              för mig att delta i den, och kanske även för fler än mig.
            </seg>
            <seg xml:id="i-afcd0f63f44aaff4-0">
              För några veckor sedan blev jag, fru talman, tillfälligt mycket
              glad när FM Log tillkännagav att de gjort en upphandling som pekade
              på att de skulle om inte välja bort hotell med porrkanaler så
              i alla fall ha en uppgörelse i upphandlingen om att stänga av
              kanalerna när det kom statliga tjänstemän. Men efter kontroll
              med riksdagsförvaltningen fick jag en dementi. Den upphandlingen
              gällde inte riksdagen, vilket naturligtvis gjorde mig besviken
              eftersom jag uppfattat att det utställts ett löfte i den riktningen.
              Jag hoppas att riksdagen kommer att finns med i nästa upphandlingsrunda,
              för den går trots allt i rätt riktning. Det är lite bekymmersamt
              att vi handlar upp de olika delarna vid olika tillfällen. Resebyrån
              har ett upphandlingstillfälle och sedan upphandlar vi andra delar
              vid andra tillfällen. Det gör att det blir lite svårt att hålla
              ihop det hela och få en bra överblick.
            </seg>
            <seg xml:id="i-bd81849e7ba9edac-0">
              Jag vill också säga att det var ett misstag som gjorde att min
              anmälan till den här debatten hade fallit bort, och därför har
              jag väldigt kort om tid. Jag tycker dock att frågan är av stor
              betydelse, och jag vill understryka vikten av att motionen behandlas.
              Jag kan emellertid inte göra det på ett djupgående sätt nu.
            </seg>
            <seg xml:id="i-9fa88d74ee8380b1-0">
              Låt mig också kort säga att jag kommer att avstå från att rösta
              i det här ärendet. Jag vet att betänkandet omfattar fler frågor,
              frågor som jag självfallet står bakom på det sätt som mina kolleger
              pekat på, men för att markera vikten av just denna fråga och mitt
              ställningstagande i den kommer jag att avstå från att rösta.
            </seg>
            <seg xml:id="i-56a1b0f2378340a9-0">
              Vi kanske inte får så många debatter i den här frågan framöver,
              men jag hoppas ändå att vi tillsammans kan driva den framåt, både
              i våra valkretsar och i riksdagen, så att vi snabbare får till
              stånd en ändring som går i rätt riktning.
            </seg>
          </u>
          <note type="speaker" xml:id="i-54495a71ab988716-0">
            Anf. 53 KRISTER HAMMARBERGH (m):
          </note>
          <u who="krister_hammarbergh_d1f5c2" xml:id="i-72a1a5b8e66f91f8-3">
            <seg xml:id="i-2584fe0c68096de6-0">
              Fru talman! Det påstås tydligen i debatten att det inte finns
              någon byggnation på den norska sidan när man åker vägen KirunaNarvik.
              Den fanns där i onsdags.
            </seg>
            <seg xml:id="i-87624be3e8d92434-0">
              Ett problem som hotellanläggningarna många gånger pekat på är
              att man skulle vilja se ett ökat privat boende, alltså privata
              stugor runt anläggningarna, eftersom det skulle bära upp infrastrukturen.
              Det skulle innebära att man kunde ha längre öppettider i affärerna,
              man kunde ha servicetider, öppet för skiduthyrning och så vidare.
              Den typen av byggnationer finns det väldigt lite av i Sverige,
              och de är svåra att få till stånd, speciellt längst upp i norra
              Sverige.
            </seg>
            <seg xml:id="i-49114b33f5c008a8-0">
              Den egentliga anledningen till att jag begärde ordet var emellertid,
              fru talman, Berit Högmans debatteknik. Jag kunde konstatera att
              under de repliker som följde svarade hon inte på en enda fråga
              från någon av ledamöterna. Däremot valde hon vid ett flertal tillfällen
              att i sin sista replik, när ingen annan längre kunde få ordet,
              ställa ett antal frågor. Det är debatteknik, men det är ful debatteknik.
            </seg>
            <seg xml:id="i-ca5af574b5b73944-0">
              Det tråkiga är att man lämnar felaktiga uppgifter om andra partiers
              politik. Det gällde dels infrastruktursatsningarna, dels att i
              sista repliken till Lars Lindén felcitera undertecknad medvetet
              och dra ut konsekvenserna av en politik som vi faktiskt inte för.
              Det gällde frågan om nedsättning av sociala avgifter.
            </seg>
            <seg xml:id="i-b6259420b642ae8f-0">
              Jag tycker, fru talman, att detta är oroande, för det visar vilken
              valrörelse vi kommer att få. När Socialdemokraterna är så trängda
              att de måste föra debatten på denna nivå, genom att på ett felaktigt
              sätt föra fram andra partiers politik, då kommer vi att få en
              ful valrörelse. Problemet för Socialdemokraterna är uppenbarligen
              att vi har en ny politik, och för att kunna övervinna den måste
              de använda sig av ruffel och båg i debatten. Det är synd.
            </seg>
            <seg xml:id="i-6900dec0d52da182-0">
              Anf. 54 GUNILLA WAHLÉN (v) replik:
            </seg>
            <seg xml:id="i-1029a5aed156d41a-0">
              Fru talman! Jag tackar för detta tillfälle att få komma tillbaka
              till den debatt som vi hade för en liten stund sedan när jag höll
              mitt huvudanförande. Krister Hammarbergh var inte närvarande i
              kammaren då och kunde därför inte begära replik.
            </seg>
            <seg xml:id="i-a5980efd23924022-0">
              Saken är den att Krister Hammarbergh säger att det på den norska
              sidan uppe i Riksgränsen, på vägen mellan Björnefjell och Narvik,
              finns en mängd bostäder. Det har det gjort ända sedan jag som
              liten vistades där i början av 50-talet. Jag var ofta där eftersom
              min mormor och morfar var bofasta i Riksgränsen. Sven Hörnell
              var också bosatt i Riksgränsen, liksom tanten på postkontoret.
              De var de enda personer som i början av 50-talet var bosatta och
              skrivna i Riksgränsen. Där fanns även en liten turiststation,
              Abisko, med verksamhet.
            </seg>
            <seg xml:id="i-3479257f221a771f-0">
              I dag 50 år senare kan man se att Riksgränsen utvecklats till
              en högklassig och modern turistindustri. Där finns fjällanläggningar
              med liftar, hotell, dagis en stor verksamhet som lockar turister
              från både Sverige och Europa och också från övriga delar av världen.
            </seg>
            <seg xml:id="i-2200518448f1f70b-0">
              I Abisko har man utvecklat mycket turism kring fjället, nationalparken
              och fisket. Man har utvecklat mycket stor turism i Abisko och
              på sträckan dit.
            </seg>
            <seg xml:id="i-e98f24811aa4b38c-0">
              På den norska sidan står samma hus kvar. Det finns ingen stor
              turistanläggning. Det blir fel om man jämför och säger att det
              är mycket bättre i Norge än i Sverige. Det stämmer inte med verkligheten
              i det här fallet.
            </seg>
          </u>
          <note type="speaker" xml:id="i-1051af9c8c89d57f-0">
            Anf. 55 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-72a1a5b8e66f91f8-4">
            <seg xml:id="i-3514738894dd771d-0">
              Fru talman! Mitt inlägg handlade om markanvändningen och möjligheten
              att få till stånd övernattningsstugor och olika typer av byggnader,
              även på mark som inte är privat. Det handlade i första hand om
              norra Sverige och det län jag kommer ifrån.
            </seg>
            <seg xml:id="i-4a2d9402793aa783-0">
              De entreprenörer som driver Riksgränsen är duktiga. De satsar
              mycket resurser. De kommer att bygga ut anläggningen kraftigt.
              Vad alla dessa anläggningar samfällt, även ned mot Gällivare,
              efterfrågar är möjligheten att få en infrastruktur med privat
              boende runtomkring. Det lyfter upp servicenäringarna totalt och
              skapar större efterfrågan.
            </seg>
            <seg xml:id="i-90e2d634de4af3b0-0">
              Det var vad mitt inlägg handlade om.
            </seg>
            <seg xml:id="i-64aa1975c1205dac-0">
              Den typen av privat boende finns onekligen på den norska sidan.
              Det finns turistanläggningar i Norge också. Vi ser inte den typen
              av privat boende på den svenska sidan. Vi skulle kunna göra mycket
              för att underlätta markanläggningen och underlätta för turistnäringen
              totalt.
            </seg>
            <seg xml:id="i-490c45000623b865-0">
              Även boende i privata stugor är en del av turismen. Där tror
              jag nog att vi är överens. Det hoppas jag.
            </seg>
            <seg xml:id="i-5bd35a5a5ea9005c-0">
              Anf. 56 GUNILLA WAHLÉN (v) replik:
            </seg>
            <seg xml:id="i-b40b9871b75b727e-0">
              Fru talman! Nej. Vänsterpartiet och Moderaterna är inte i grunden
              överens om markanvändning. Vi tycker att det är oerhört viktigt
              att man värnar om allemansrätten. Vi tycker att det är oerhört
              viktigt att naturen är en resurs som är tillgänglig för alla.
              Vi är inte beredda att muta in stora områden i bland annat fjällen
              till privata markägare. Vi tycker inte att det är en riktig politik.
            </seg>
            <seg xml:id="i-5d0a5c71fa170129-0">
              Om man skulle öppna för att sälja tomter och bygga sommar- eller
              vinterhus i fjällen skulle det innebära att man begränsar möjligheten
              för olika turistföretag att växa eftersom marken inte blir tillgänglig
              för den stora allmänheten som vill vara ute i naturen för att
              plocka bär eller gå på vandringsleder. Vi skiljer oss åt i stor
              utsträckning när det gäller vad som ska tillhöra allemansrätten
              och vad som ska mutas in som enskilt markägande.
            </seg>
            <seg xml:id="i-563eff83d24c8039-0">
              Jag tror att svensk turism har störst potential att utvecklas
              om vi bibehåller allemansrätten precis som den är och värnar om
              den och begränsar det privata boendet och markägandet i våra fjällområden.
            </seg>
          </u>
          <note type="speaker" xml:id="i-380505b3c5bcbac4-0">
            Anf. 57 KRISTER HAMMARBERGH (m) replik:
          </note>
          <u who="krister_hammarbergh_d1f5c2" xml:id="i-72a1a5b8e66f91f8-5">
            <seg xml:id="i-a32b80688a5523ec-0">
              Fru talman! Jag tror att det var ett väldigt viktigt besked från
              Vänsterpartiet till norrbottningarna: Det ska inte byggas någonting
              och det ska inte användas på de här stora områdena. Jag tror att
              det är ett väldigt viktigt besked.
            </seg>
            <seg xml:id="i-848eb3ec231a3d93-0">
              Nej, vi delar inte uppfattning. Det finns plats. Det finns utrymme.
              Det är viktigt att värna om naturen, men det går att hitta avvägningen.
            </seg>
            <seg xml:id="i-65f5224b9c131588-0">
              Varje arjeplogsbo disponerar två sjöar, men man kan inte bygga
              någonting på grund av rigida regler när det gäller strandskyddet.
            </seg>
            <seg xml:id="i-31b0c2543730a155-0">
              Jag tycker också att det är viktigt med allemansrätten, men om
              man vill värna om naturen och se till att det inte blir ett onödigt
              slitage är det väldigt viktigt att kunna sluta överenskommelser
              med den som äger marken om att man regelbundet nyttjar marken.
              Det är en annan sak. Det är också ett sätt att skydda naturen
              och ett sätt att i förlängningen skydda allemansrätten.
            </seg>
          </u>
          <note type="speaker" xml:id="i-0b31ca9797f6a913-0">
            Anf. 58 CARINA HÄGG (s):
          </note>
          <u who="carina_hagg_d9dfe5" xml:id="i-67c1eb47c05631f4-1">
            <seg xml:id="i-3c8027396346a940-0">
              Fru talman! Jag tycker att det är viktigt att jag får vara så
              tydlig som möjligt så att det blir lättare för kammaren att följa
              våra synpunkter och hur vi vill formulera dem.
            </seg>
            <seg xml:id="i-e2a7b71177ffeaad-0">
              Jag vill från talarstolen yrka bifall till motion 2004/05:N221
              som handlar om porrfria hotell. Det gör jag och Birgitta Ahlqvist
              som också talade i ärendet och är medmotionär.
            </seg>
          </u>
          <note xml:id="i-0aff3297490417c8-1">
            Överläggningen var härmed avslutad.
          </note>
          <note xml:id="i-4064234ca245e3a7-0">
            6 § Riktlinjer för marknadskontroll av produkter, m.m.
          </note>
          <note xml:id="i-507c0cc4f02c7f29-2">
            Föredrogs
          </note>
          <note xml:id="i-8ffc588329819947-0">
            Tredje vice talmannen konstaterade att ingen talare var anmäld.
          </note>
          <note xml:id="i-708331ba12ddaaf0-0">
            7 § Transparensdirektivet och vissa övriga konkurrenspolitiska
            frågor samt Skadestånd enligt konkurrenslagen, m.m.
          </note>
          <note xml:id="i-507c0cc4f02c7f29-3">
            Föredrogs
          </note>
          <note type="speaker" xml:id="i-0375d492f39cf094-0">
            Anf. 59 ANNE-MARIE PÅLSSON (m):
          </note>
          <u who="anne-marie_palsson_92a25a" xml:id="i-1a0258d8567e9106-0">
            <seg xml:id="i-87ef693e7cd45959-0">
              Fru talman! Den socialdemokratiska regeringen är konsumentens
              bästa vän och konkurrensens främste beskyddare. Detta åtminstone
              om vi ska tro på skrivningarna i de båda betänkandena NU16 och
              NU17 som vi nu ska behandla.
            </seg>
            <seg xml:id="i-f0713c44c2cd2e5e-0">
              Bäva månde alla företagare som i slutna rum smider hemliga planer
              om att undanröja obehagliga konkurrenter.
            </seg>
            <seg xml:id="i-2eb8e77d9f747985-0">
              Men som vanligt, höll jag på att säga, är avståndet mellan ord
              och verklighet stort. Den som läser dessa betänkanden noggrant
              finner att det regeringen föreslår inte är något annat än ännu
              en försämring i klimatet för privata företag. Någon sådan försämring
              går emellertid inte att spåra för de offentliga företagen. Klyftan
              mellan privat och offentligt företagande växer således i stället
              för att krympa.
            </seg>
            <seg xml:id="i-6ea9adb0806840a6-0">
              Vad är det då för nya pålagor som regeringen föreslagit och som
              kammarens majoritet står i beredskap att besluta om? Grovt räknat
              handlar det om förändringar på två områden. Det är reglerna för
              skadestånd på konkurrensrättens område och regler för information
              om statligt stöd till näringslivet. Jag ska i mitt anförande främst
              uppehålla mig vid det förra.
            </seg>
            <seg xml:id="i-74b6dc6da212abe2-0">
              Det är inte fråga om några spektakulära förändringar. De kommer
              säkert inte att tilldra sig någon större massmedial uppmärksamhet.
              Men den omständigheten att de troligen inte kommer att vara föremål
              för debatt i någon av tv-kanalernas morgonsoffor ska inte tolkas
              som att frågan är oviktig eller att det gäller oviktiga förändringar.
            </seg>
            <seg xml:id="i-e94664eae2c9b328-0">
              Tvärtom. När det gäller reglerna för skadestånd är det faktiskt
              fråga om rätt stora ingrepp. Regeringen föreslår nämligen att
              kretsen av personer som kan anses vara berättigade till skadestånd
              vidgas till att också inbegripa konsumenter och att preskriptionstiden
              förlängs från fem till tio år.
            </seg>
            <seg xml:id="i-673fcea849a64dc4-0">
              Dessa åtgärder förväntas öka såväl den preventiva som den reparativa
              effekten av lagen. Detta i synnerhet som grupptalan kan användas
              för att få saken prövad. Underförstått menar regeringen alltså
              att när det görs enklare och billigare för konsumenter att sluta
              sig samman och föra talan mot företag som missbrukat en dominerande
              marknadsställning blir det svårare och mindre lönsamt för företagen
              att göra så.
            </seg>
            <seg xml:id="i-7dc12113c5d1c171-0">
              Tanken att konsumenter som betalar ett för högt pris i efterhand
              ska kunna kompenseras för denna skada verkar vid ett första påseende
              kanske inte så dum. Men vid en närmare granskning visar det sig
              att den föreslagna ordningen är mycket negativ för företagen och
              marknaden och egentligen inte till mycket nytta för konsumenterna.
            </seg>
            <seg xml:id="i-e32edb70250ca294-0">
              Att det har blivit på det sätter beror väl på att regeringen
              valde att bortse från de problem som uppstår när lagen ska tillämpas
              och tolkas.
            </seg>
            <seg xml:id="i-9563ab4760163a15-0">
              Vi har pekat på tre omständigheter som gör att en tolkning och
              tillämpning av lagen är ytterst besvärlig och komplicerad.
            </seg>
            <seg xml:id="i-e440caf8c947d242-0">
              Det första problemet är vem som har lidit skada, om vi bortser
              från företag och avtalsslutande parter. Vi tänker reflexmässigt
              i termer av att bara de som köpte varan till ett för högt pris,
              får man förmoda, har lidit skada. Hur kan man egentligen tala
              om skada i en situation som innebär en frivillig transaktion mellan
              två parter? Att varan i fråga var dyrare än vad den skulle ha
              varit i en annan situation innebär ju inte automatiskt att jag
              som köpare har lidit skada. Uppenbarligen värderade jag ju varan
              eller tjänsten till det pris som jag betalade för den. Ingen tvingade
              mig att köpa den i efterhand konstaterat för dyra varan. Hur kan
              jag då som köpare ha lidit skada?
            </seg>
            <seg xml:id="i-e8ffabf3a14fcd2a-0">
              Fokus ligger regelmässigt på den som köpt varan. Men det finns
              faktiskt anledning att fundera över om inte skada kan ha uppstått
              för dem som inte köpte varan. Ja, man skulle faktiskt kunna hävda
              att så är fallet. Man kan i sin argumentation använda samma grunder
              som man använder för att visa att de som köpte varan led skada:
              Här har vi en vara eller en tjänst på marknaden som har fått ett
              för högt pris på grund av att företag har missbrukat dominerande
              ställning. Konsumenter väljer att inte köpa den dyra varan. Hade
              priset varit lägre hade man köpt varan, och detta att man avstått
              från köp kan ha gett upphov till skada.
            </seg>
            <seg xml:id="i-5d98618581a581a8-0">
              Men detta skulle i så fall, om man drar det resonemanget vidare,
              leda till slutsatsen att alla konsumenter lider skada av att ett
              företag missbrukar dominerande ställning. Och om alla konsumenter
              lider skada är inte rättsliga processer mellan ett företag och
              en delgrupp av konsumenterna rätt sätt att komma till rätta med
              dessa påstådda missförhållanden. Att gå till väga på det viset
              känns inte särskilt meningsfullt.
            </seg>
            <seg xml:id="i-49bf2f30d5f07171-0">
              Det andra problemet sammanhänger med hur storleken på skadan
              ska beräknas. Ånyo fokuserar jag uppmärksamheten på den skada
              som konsumenterna kan sägas ha lidit. En sådan kalkyl förutsätter
              att referenspriset, det pris som skulle ha gällt om vi inte haft
              ett missbruk av dominerande ställning, hade kunnat beräknas. Detta
              pris har vi dock ingen kunskap om. Det går heller inte att beräkna
              i efterhand, oavsett vilka sofistikerade datamodeller som används.
            </seg>
            <seg xml:id="i-19141bba6a025c18-0">
              Men om referenspriset inte går att beräkna kan ju heller inte
              skadan kalkyleras. Då får man nöja sig med gissningar eller grova
              uppskattningar. Låt vara att man i akademiska sammanhang kan nöja
              sig med detta, men om det ska ligga till grund för skadestånd
              som företag ska betala ut skapas ett tillstånd som jag måste karakterisera
              som godtycke och brist på rättssäkerhet.
            </seg>
            <seg xml:id="i-b8e9013e0dc4ff8c-0">
              Det tredje problemet handlar om vad dominerande ställning innebär.
              Frågan kan synas enkel att besvara, men det är den inte. Professionella
              ekonomer har ägnat manår åt att fundera över detta. Och frågan
              är viktig, för kan man inte reda ut vad som menas med dominerande
              ställning kan man heller inte reda ut vad som krävs för att skadestånd
              enligt skadeståndslagen ska kunna utkrävas.
            </seg>
            <seg xml:id="i-b3d56db1ee47f650-0">
              Möjligen, för att göra det lätt för sig, kan man tänka sig en
              situation där ett företag i kraft av sin storlek har makt att
              styra förutsättningarna för andra företag, befintliga eller potentiella,
              genom att ensidigt bestämma priset, marknadsandelen och andra
              villkor som är förenade med produktionen. Om detta är en rimlig
              väg att gå fram kan missbruk av dominerande ställning sägas vara
              en möjlig och hanterbar fråga om motparten är ett annat företag
              eller en avtalsslutande part. Då handlar det om att leda i bevis
              att ett företag genom sitt handlande försvårat för ett annat företag
              att sälja eller marknadsföra en produkt. Inom rimliga gränser
              kan man också göra en uppskattning av värdet på förlorade marknadsandelar.
            </seg>
            <seg xml:id="i-9bec16d6f87ecdf5-0">
              Annorlunda blir det om man i stället ska se på relationen till
              konsumenterna. Då blir nämligen uppgiften att bevisa inte bara
              att dominerande ställning existerat utan även hur den har missbrukats.
            </seg>
            <seg xml:id="i-5a70646c8696c0a4-0">
              För att kunna svara på den frågan måste man ge begreppet monopol
              en ordentlig innebörd. Att blott räkna antalet företag på en marknad
              hjälper föga. Det ger ingen rättvisande bild. Att det bara finns
              ett enda företag på en marknad behöver inte innebära att missbruk
              uppstått. Så länge som tillträdet till marknaden är fritt kommer
              nämligen existensen av potentiella konkurrenter att stävja det
              dominerande företagets agerande. Underförstått: Så fort ett dominerande
              företag börjar missbruka sin ställning och öka priset för mycket
              kan nya företag etablera sig på marknaden och därmed nedbringa
              priset.
            </seg>
            <seg xml:id="i-f5d84ed681fd86d8-0">
              Egentligen kan man därför bara prata om monopol eller dominerande
              ställning om denna ställning har uppstått därför att det finns
              lagar och regler som förhindrar nyetablering. Men då ska det till
              politiska beslut i den här kammaren för att skydda konsumenterna,
              inte domstolsprocesser.
            </seg>
            <seg xml:id="i-f93253871030e8e0-0">
              Fru talman! Att konsumenter ska kunna få skadestånd för brott
              mot konkurrenslagen när skadan inte kan beräknas, när kretsen
              skadelidande inte kan definieras och när tillståndet missbruk
              av dominerande ställning inte kan klargöras ter sig för mig faktiskt
              absurt.
            </seg>
            <seg xml:id="i-d2093140639efeb9-0">
              Dessa oklarheter och vagheter påpekades av en rad remissinstanser,
              men regeringen har ändå i sin iver att framstå som konsumentens
              bästa vän valt att bortse från dessa invändningar. Med detta förslag
              skapar därför regeringen i stället ett rättsligt och ekonomiskt
              moras. Det sätter företag i en besvärlig situation. När som helst
              kan en grupp konsumenter gå samman i en grupptalan för att processa
              om skador som följd av en uppfattad konkurrensbegränsning. Genom
              att preskriptionstiden förlängs till tio år hålls också företagen
              i osäkerhet under mycket lång tid.
            </seg>
            <seg xml:id="i-e04eeb17f54628da-0">
              Tror någon att viljan att starta och utveckla företag ökar under
              dessa betingelser? Och vem vill köpa ett annat företag på dessa
              premisser? Vilket slags strukturomvandling kommer detta att skapa?
              Ja, det skulle väl snarast bli fråga om en strukturstagnation.
              Över huvud taget är det svårt att se hur dessa regeringens förslag
              ökar dynamiken på marknaden, ökar konkurrensen och ökar antalet
              sysselsättningstillfällen.
            </seg>
            <seg xml:id="i-7036e5fe5e26193e-0">
              Däremot tar regeringens förslag rättsliga resurser i anspråk,
              resurser som bättre skulle kunna användas på andra områden i ekonomin.
              Varför redan tidigare hårt belastade domstolar ska utsättas för
              en ännu större belastning genom att tvingas göra bedömningar i
              utomordentligt komplicerade ärenden när lagen bara skapar en orimlig
              och osäker situation för företagen är för mig obegripligt.
            </seg>
            <seg xml:id="i-7f1c91e6e06e42d3-0">
              Slutligen, fru talman: Vilket förtroende för lagarna och rättssystemet
              får vi av att stifta lagar som är otydliga och vaga så till den
              milda grad att de svårligen kan tillämpas? Och hur ska vi se på
              den omständigheten att inga nya medel tillförs de rättsliga instanser
              som är satta att övervaka den nya lagens tillämpning? Ska det
              tolkas som att man från regeringens sida egentligen struntar i
              efterlevnaden? Eller ska det tolkas som att man från regeringens
              sida tycker att detta är så enkla ting att domarna kan klara av
              dessa avgöranden på en kafferast?
            </seg>
            <seg xml:id="i-6c5b2212ec76197a-0">
              Lagar och regler ska införas, fru talman, som har rimliga förutsättningar
              att ge ett högre utbyte än vad de kostar att upprätthålla. I annat
              fall används resurserna fel. Och att införa lagar som inte är
              menade att tillämpas innebär bara att allmänhetens rättsmedvetande
              urgröps.
            </seg>
            <seg xml:id="i-6fae403906068ab2-0">
              Fru talman! Med dessa ord ställer jag mig bakom samtliga moderata
              reservationer i betänkandena NU16 och NU17. För tids vinnande
              nöjer jag mig dock med att yrka bifall till reservation 1 under
              punkt 1 i såväl betänkande NU16 som NU17.
            </seg>
          </u>
          <note type="speaker" xml:id="i-c994a8d93774f26e-0">
            Anf. 60 NYAMKO SABUNI (fp):
          </note>
          <u who="nyamko_sabuni_d48ed8" xml:id="i-d7b74bb1e8e97ba1-0">
            <seg xml:id="i-26aed71aaff4b8da-0">
              Fru talman! Som jag ser det har vi tre uppgifter när det gäller
              konkurrenspolitik.
            </seg>
            <seg xml:id="i-629acada245f5f48-0">
              Den ena är att se till att föra en politik som innebär ökad konkurrens,
              bland annat genom avregleringar. De stora offentliga monopol som
              i dag svarar för produktionen inom sjukvård, omsorg och skola
              bör stegvis avregleras. Det skulle skapa möjligheter för en mängd
              småföretagare att utveckla och expandera egna verksamheter inom
              tjänstesektorn. Inte minst skulle det skapa stora möjligheter
              för kvinnor att starta företag inom den sektor de är verksamma
              i.
            </seg>
            <seg xml:id="i-55eace3a74cc4ad0-0">
              Den andra är att se till att ha en fungerande och sträng konkurrenslagstiftning
              där kriminalisering av karteller borde ingå som en naturlig del.
              Vi menar att det faktum att enskilda personer kan ställas till
              svars för de försyndelser som begås i företagets namn skulle få
              preventiv funktion. Ingen, tror jag, vill riskera sitt eget skinn
              för ett företag där man knappt vet vem ägaren är.
            </seg>
            <seg xml:id="i-75ed39241954087d-0">
              Den tredje är att skapa förutsättningar för att göra våra företag
              konkurrenskraftiga i förhållande till främst andra företag i Europa
              men också företag i resten av världen.
            </seg>
            <seg xml:id="i-054394cd68298c16-0">
              Därför, fru talman, reserverar vi oss i betänkandet NU17 Skadestånd
              enligt konkurrenslagen mot att förlänga preskriptionstiden för
              skadeståndskrav. Vi menar att de störningar på marknaden som den
              förlängda tiden kommer att leda till är större än de vinster för
              enskilda personer det eventuellt skulle innebära.
            </seg>
            <seg xml:id="i-0091cab06e43306b-0">
              En förlängd preskriptionstid kommer att leda till att den som
              vill överta ett företag aldrig kan veta under vilka förutsättningar
              det sker. Man kommer aldrig att veta vilka försyndelser ett företag
              gjort sig skyldigt till som under lång tid kan leda till skadeståndskrav.
              Det innebär i sin tur att för att gardera sig återstår det bara
              att räkna hem eventuella händelser genom att undervärdera värdet
              på företaget. Och så ökar vi inte konkurrenskraften hos svenska
              företag.
            </seg>
            <seg xml:id="i-2fb2e5af860611c0-0">
              Vi i Folkpartiet välkomnar däremot och stöder det faktum att
              vi nu enligt konkurrenslagen ska utvidga kretsen för skadeståndsberättigade
              till att också gälla enskilda personer som genom grupptalan kan
              kräva upprättelse. Sanningen är ju den att det till syvende och
              sist alltid är den enskilda konsumenten som blir den stora förloraren
              när företag väljer att rubba konkurrensen på marknaden.
            </seg>
            <seg xml:id="i-3d7514878106fc4f-0">
              Fru talman! EU verkar inte vara speciellt populärt just nu. Men
              en sak som européerna i allmänhet och svenskarna i synnerhet kan
              glädjas åt är det faktum att EU har egen så kallad exklusiv kompetens
              på konkurrensområdet. Det vet ju numer alla ledamöter. För genom
              de lagar som stiftas på EU-nivå får vi som efterfrågar bättre
              konkurrens möjligheten att göra något också här hemma. Därför
              välkomnar vi i Folkpartiet varmt transparensdirektivet.
            </seg>
            <seg xml:id="i-26d9c1dff8ef6915-0">
              Med det vill jag säga att vi står bakom alla våra reservationer
              men väljer att yrka bifall endast till reservation 2 i betänkandet
              NU17.
            </seg>
          </u>
          <note type="speaker" xml:id="i-a47c5950470b744c-0">
            Anf. 61 MIKAEL OSCARSSON (kd):
          </note>
          <u who="mikael_oscarsson_70f9e9" xml:id="i-7a853727ff024f1e-0">
            <seg xml:id="i-3fcbd494575f9d6c-0">
              Fru talman! Låt mig först säga att jag självfallet står bakom
              alla kristdemokratiska reservationer, men för tids vinnande yrkar
              jag bara bifall till reservation 3 som heter Genomförande av transparensdirektiv.
              Och det är denna del av betänkandet som jag tänker beröra i mitt
              anförande.
            </seg>
            <seg xml:id="i-7f0e02c535807dbb-0">
              Det är positivt att Sverige nu med det aktuella förslaget till
              lagstiftning genomför EU:s transparensdirektiv. Dock menar vi
              kristdemokrater att det finns goda skäl att utvidga tillämpningen.
            </seg>
            <seg xml:id="i-e656183199c52faf-0">
              Fru talman! De flesta kommunala bolag är små och medelstora företag.
              De har i genomsnitt 30 anställda och en omsättning på 84,3 miljoner
              kronor per år. Knappt hälften av omsättningen består av uthyrning
              av bostäder och lokaler. Den andra hälften handlar om kaféverksamhet,
              hotellverksamhet, biluthyrning, opinionsundersökningar, trafikskoleverksamhet,
              film- och videoproduktion, handel med elektricitet, byggverksamhet,
              elinstallationer, partihandel med datorer och kringutrustning
              med mera.
            </seg>
            <seg xml:id="i-a9df734486d40801-0">
              Fru talman! 99,2 % av Sveriges företag har färre än 50 anställda.
              I Sverige arbetar ungefär en tredjedel av de anställda i företag
              med färre än 50 anställda. 52 % av dem som arbetar inom privat
              sektor är anställda i ett företag med färre än 50 anställda.
            </seg>
            <seg xml:id="i-51df87cf62e61323-0">
              Småföretagsamheten i vårt land är avgörande för skapandet av
              nya jobb. Företag med färre än 50 anställda stod för nästan 60
              % av de nyanställda 2003. Räknar man in egenföretagare i underlaget
              är motsvarande siffra drygt 80 %.
            </seg>
            <seg xml:id="i-1c8743777e0be611-0">
              Det är bra att det skapas transparens i statens stora bolag.
              Men den transparens majoriteten skapar genom att gå på regeringens
              linje är bara en transparens som hjälper de stora bolagen, kanske
              främst de stora multinationella jättarna, att få sjystare konkurrensförhållanden.
              Majoritetens transparens är till för att skapa jobb och tillväxt
              i Frankrike, Tyskland, Polen, Estland och så vidare. Och det är
              bra; estländare och polacker behöver också tillväxt och nya jobb.
            </seg>
            <seg xml:id="i-95908995e8c67552-0">
              Men Kristdemokraterna, tillsammans med våra vänner i Moderaterna,
              Folkpartiet och Centern, vill gå längre. Vi vill vara med och
              skapa goda förutsättningar för tillväxt och jobb i Sverige också.
              Vi vill skapa en transparens som gynnar även svenska företagare
              och svenska arbetare, och kanske mest av allt de hundratusentals
              arbetslösa som vi har i Sverige.
            </seg>
            <seg xml:id="i-13143f521b7240c7-0">
              Fru talman! Regler om transparens handlar först och främst om
              att skapa ett regelverk som gynnar företagande och skapar jobb.
              De flesta kommunala bolag är små och medelstora. De flesta arbetsgivare
              inom privat sektor finns också i små och medelstora företag. Det
              är inom de små och medelstora företagen som det skapas nya jobb.
            </seg>
            <seg xml:id="i-6e68528a6ac1062c-0">
              Om vi tillåter kommuner och landsting att fortsätta hindra framväxten
              av ett sprudlande lokalt näringsliv tvingar vi människor kvar
              i arbetslöshet. Det är nämligen inte alls samma tillväxt i kommunala
              bolag som i privata företag.
            </seg>
            <seg xml:id="i-60294fd04b79eb73-0">
              Tänk till exempel på kaffeserveringen i den kommunala simhallen!
              Där turas badvakterna om att sälja kaffe och Delicatobollar till
              låga priser. Kaféet som drivs av kommunen har ingen lokalhyra
              och kanske ingen personalkostnad heller. Badvakterna tvingas att
              mer eller mindre jonglera mellan att erbjuda badgästerna trygghet
              och service och att sälja kaffe. En lokal näringsidkare hindras
              från att skapa nya arbetstillfällen och utveckla kaféservicen
              för badgästerna.
            </seg>
            <seg xml:id="i-39a6c41598f30ed2-0">
              Tänk om kommunen i stället hade hyrt ut kaféytan till en lokal
              entreprenör! Kommunen hade fått in en hyresintäkt. Entreprenören
              hade själv fått sysselsättning och kanske kunnat erbjuda jobb
              åt en eller ett par andra. Kaféets utbud på drycker och bröd hade
              kanske kunnat utvecklas.
            </seg>
            <seg xml:id="i-acb8827797ef3a4e-0">
              I dag går det inte att se hur mycket kommunen subventionerar
              den här sortens kaféer eller gymverksamhet som är lokaliserad
              i anslutning till simhallar till exempel. Vi vill skapa klarhet
              i detta så att skattesubventioneringen av kommersiella varor och
              tjänster upphör. Då skapas goda förutsättningar för företagande
              och nya jobb.
            </seg>
            <seg xml:id="i-16ff4fa109884250-0">
              Fru talman! Det är glädjande att även majoriteten inser att det
              finns ett problem här. Men det som gör mig besviken är att de
              inte går hela vägen och ställer sig bakom Kristdemokraternas motion
              på det sätt som våra vänner inom alliansen har gjort. Men det
              är väl alltför känsligt att ge Göran Persson och de andra partikamraterna
              bakläxa på det här området.
            </seg>
          </u>
          <note type="speaker" xml:id="i-e3cd84a17ab4a8f7-0">
            Anf. 62 HÅKAN LARSSON (c):
          </note>
          <u who="hakan_larsson_d5f45d" xml:id="i-934e1893682cb3ec-0">
            <seg xml:id="i-8065cf978ed5ef37-0">
              Fru talman! Jag vill yrka bifall till reservation nr 2 i NU16.
              Jag står självfallet bakom även de andra centerreservationerna.
            </seg>
            <seg xml:id="i-684cdf7945a2d2f9-0">
              När det gäller konkurrenspolitikens inriktning vill jag ta upp
              ett exempel på den starka koncentration som vi för närvarande
              har i Sverige när det gäller dagligvaruhandeln. Uppdelningen av
              marknaden mellan de tre stora detaljhandelsblocken Ica, KF och
              Axfood gör det svårt för nya aktörer att ta sig in. Ett aktuellt
              exempel som har uppmärksammats är ju Vi-handlarna, tidigare Vivo,
              som i flera fall hotats av uppsägning från sina butikslokaler
              eftersom de själva vill ha kontroll över sitt sortiment och själva
              vill välja leverantörer av de produkter de säljer.
            </seg>
            <seg xml:id="i-f22c71bc76da049f-0">
              De här frågorna har tidigare uppmärksammats även i den här kammaren
              i interpellationer och frågor av både Anne Ludvigsson och Ingegerd
              Saarinen. Min centerkollega Viviann Gerdin har också nyligen ställt
              en skriftlig fråga till jordbruksministern om hon avser att vidta
              några åtgärder med anledning av detta. Nog är konkurrenslagstiftningen
              en viktig fråga som vi har att diskutera i den här kammaren och
              komma med bra beslut om så småningom.
            </seg>
            <seg xml:id="i-6a301cf193136b99-0">
              Ur ett konsumentperspektiv är det naturligtvis inte bra att ägandet
              av livsmedelskedjorna koncentreras till några få aktörer. När
              det nu är på det viset måste nya spelare ges möjlighet att etablera
              sig och motverka att de etablerade aktörerna motarbetar andra
              som vill konkurrera på lika villkor.
            </seg>
            <seg xml:id="i-1d0cbe0d9801059b-0">
              Det finns utrymme för många fler företag i vårt land. För att
              detta ska bli möjligt krävs det en väl fungerande konkurrenspolitik
              där nya företag, också småföretag, kan göra sig gällande på lika
              villkor.
            </seg>
            <seg xml:id="i-b265938acadbdfcd-0">
              När det gäller kravet på att transparensdirektivet ska föras
              in i svensk lagstiftning har vi inget val. Det handlar om att
              implementera ett EU-direktiv i svensk lag. I det här fallet är
              det bra i sak. Ökad öppenhet är positivt.
            </seg>
            <seg xml:id="i-f34fdfbbbb820e8f-0">
              Eftersom det handlar om ett minimikrav är det fullt möjligt för
              Sverige att införa regler som går längre, som har tagits upp här
              i diskussionen. Det gäller inte minst en lägre nivå än de 40 miljoner
              euro i nettoomsättning som är gränsen i EU-direktivet. I den reservation
              som bland annat Centerpartiet står bakom med anledning av Kristdemokraternas
              motion vill vi därför att ytterligare underlag tas fram för att
              se om de föreslagna undantagen kan begränsas ytterligare. Det
              gäller exempelvis en konsekvensanalys av vad lägre storleksgränser
              skulle innebära. Vilka blir konsekvenserna? Vad innebär det för
              Konkurrensverket att gå längre?
            </seg>
            <seg xml:id="i-341c05b8c57fd550-0">
              I sak handlar den diskussion som har uppmärksammats här om att
              kommunal verksamhet och privat verksamhet ska utföras på lika
              villkor. Som Mikael Oscarsson räknade upp tidigare bedriver kommunen
              en mängd verksamheter som också kan bedrivas av privata företag.
              Då är risken att det inte sker på lika villkor. Av och till kommer
              det rapporter som tyder på att kommunal verksamhet på konkurrensutsatta
              marknader kan misstänkas vara subventionerad med skattemedel,
              men det är ofta svårt att bevisa något. Därför vore det naturligtvis
              bra om vi fick ett system med en klar redovisning när kommunal
              verksamhet och konkurrensutsatta verksamheter flyter ihop.
            </seg>
            <seg xml:id="i-eaed8491f4cf9145-0">
              Småföretagen är grunden för en positiv utveckling av svensk ekonomi.
              Det är där de nya jobben kan skapas. Men vi måste ha en sund och
              väl fungerande konkurrens i landet för att det ska vara möjligt
              med goda förutsättningar för näringsverksamhet.
            </seg>
            <seg xml:id="i-26dc2e4962c85cb8-0">
              Jag vill också ta upp betänkande nr 17. I det betänkandet står
              vi bakom en reservation som säger nej till förlängd preskriptionstid
              vad gäller rätten till skadestånd enligt konkurrenslagen, det
              vill säga att den ska förlängas från fem till tio år efter skadans
              uppkomst. Orsaken är, som det också har sagts tidigare, att tio
              år är en mycket lång tid. Det skapar osäkerhet. Vi behöver klara
              regler. Därför är det varken bra för det enskilda företaget, exempelvis
              när det sker ett ägarbyte, eller för marknaden i stort med så
              långa och i praktiken oklara regler. Därför finns det all anledning
              att stödja reservationen.
            </seg>
          </u>
          <note type="speaker" xml:id="i-c3b7a3ff5d507d74-0">
            Anf. 63 ANNE LUDVIGSSON (s):
          </note>
          <u who="anne_ludvigsson_72e7a7" next="cont" xml:id="i-7c2ea514d2c6d750-0">
            <seg xml:id="i-057cb593e5985602-0">
              Fru talman! Sverige är världens bästa varumärke. Med de orden
              inledde Berit Högman sitt anförande i förra debatten. Det är viktigt
              att notera att Sverige har blivit framröstat som det land som
              har det främsta och starkaste varumärket. Det är värt att upprepas
              att vårt varumärke byggs upp av en sällsynt kombination av stabilitet,
              ansvarstagande, administration, en ärlig och pålitlig befolkning
              och framgångsrik kulturexport. Vi präglas av vitalitet, äventyr
              och ungdomlighet. Man behöver inte som svensk klä sig i säck och
              aska, som jag tycker att några gjorde i den förra debatten.
            </seg>
            <seg xml:id="i-a81ec95629ad0bb1-0">
              Jag tycker att det är viktigt att vi utåt kan försöka förstärka
              bilden i stället för att göra tvärtom. Där skulle jag välkomna
              att både svenska företag och Svenskt näringsliv verkligen förstärker
              den bild som tydligen redan finns och inte tvärtom, som vi ofta
              får höra.
            </seg>
            <seg xml:id="i-94a2adb4f4d02fa4-0">
              Globaliseringen innebär att länder konkurrerar i allt högre omfattning
              om uppmärksamhet, respekt, förtroende från investerare, turister,
              bidragsgivare med flera. Ett starkt och positivt laddat varumärke
              ger avgörande fördelar. Även om undersökningen som vi hänvisar
              till är liten finns det skäl att inleda en konkurrensdebatt i
              Sveriges riksdag med detta.
            </seg>
            <seg xml:id="i-0e773a1f332a7fab-0">
              Sverige är, som vi har hört, ett litet land men ändå framstående.
              Vi är mer än andra beroende av handel med länder runtom i världen.
              Vi har alltid tvingats konkurrera på världsmarknaden och därmed
              också vara i fronten av utvecklingen. En effektiv konkurrens och
              konkurrens på lika villkor är viktigt för alla inblandade parter.
              Den ger vinster för konsumenterna. För konsumenterna betyder det
              tillgång till ett brett utbud av förbättrade varor och tjänster
              med god kvalitet och till rimliga priser. Men jag ser ändå med
              oro på utvecklingen inom dagligvaruhandeln. Jag välkomnar att
              också Håkan Larsson har uppmärksammat detta.
            </seg>
            <seg xml:id="i-5aa161b7269db1dd-0">
              I takt med att EU-länderna alltmer vävs samman och den inre marknaden
              utvecklas är det viktigt att samordningen av politiken på den
              europeiska nivån fungerar. Det gäller inte minst på konkurrensområdet.
              I dagens debatt, där vi behandlar både betänkandet NU16 Transparensdirektivet
              och betänkandet NU17 Skadestånd enligt konkurrenslagen , är båda
              betänkandena kopplade till EG-fördraget och implementeringen av
              de förordningar som antagits av EU:s ministerråd på konkurrensområdet.
              Dessutom behandlar vi motioner från allmänna motionstiden.
            </seg>
            <seg xml:id="i-a7b8c2a58324150a-0">
              Fru talman! Propositionerna välkomnas av utskottsmajoriteten.
              Införandet av EU:s transparensdirektiv med åtföljande lagstiftning
              är av stor vikt för att skapa underlag för tillämpningen av EU:s
              konkurrensregler och EG-fördragets statsstödsregler, främst dem
              som gäller statligt stöd till näringslivet. Direktivet ställer
              upp olika redovisningskrav som kommer att tillgodoses genom lagen
              om insyn i vissa finansiella förbindelser. Bestämmelserna innebär
              att det tydligt ska redovisas bland annat vilka offentliga medel
              som det allmänna har tillfört företaget och hur medlen har använts
              och att företag som har ekonomisk verksamhet både med ett legalt
              monopol och annan affärsverksamhet ska redovisa detta separat.
            </seg>
          </u>
          <note xml:id="i-ddb2bb3193a9268f-0">
            I direktivet finns också undantag från bestämmelserna, storleksundantaget
            och samhandelsundantaget. Denna lag ska träda i kraft den 1 augusti
            2005.
          </note>
          <u who="anne_ludvigsson_72e7a7" prev="cont" xml:id="i-cba010ab2d668e83-0">
            <seg xml:id="i-22412d5da3bff7c8-0">
              I reservationen från de borgerliga partierna utifrån en kd-motion
              vill man använda genomförandet av transparensdirektivet för att
              reglera förhållanden man inte är nöjd med mellan offentlig och
              privat sektor på nationell nivå. Därför föreslår man en mycket
              omfattande utredning där konsekvensanalyser av olika nivåer på
              storleksundantaget och samhandelsundantaget ska tas fram och konsekvensanalyser
              av effekter för separata årsredovisningar med mera. Det är en
              mycket omfattande utredning som jag ser det, men jag kanske har
              tolkat det fel.
            </seg>
            <seg xml:id="i-679ae2a4ed7f5e25-0">
              Vi i utskottsmajoriteten tycker att det är fel väg att gå, och
              vi ser det som viktigt att transparensdirektivet genomförs i sin
              nuvarande form enligt EG-direktivet rakt av, precis som man har
              gjort i Finland. Frågor av det slaget bör hanteras på rätt nivå,
              och utredningar bör vara realistiska. Den här utredningen ser
              jag som oerhört stor och byråkratisk. Hur en nationellt utformad
              reglering kan utformas ska hanteras på nationell nivå, och det
              återkommer jag till senare.
            </seg>
            <seg xml:id="i-7b3667088b6d6ea8-0">
              I betänkande NU17 behandlar vi skadestånd enligt konkurrenslagen.
              Där har vi ett förslag om att kretsen av skadeståndsberättigade
              utökas och om en förlängd preskriptionstid till nytta för konsumenterna.
              Detta förslag kommer att stärka konsumenternas ställning och även
              öka den preventiva effekten av konkurrenslagen, som vi har sett
              i en hel del andra delar. Detta anser vi i utskottsmajoriteten
              är bra och viktigt. Moderaterna för sin del yrkar avslag på hela
              förslaget. När det gäller förlängd preskriptionstid framförs i
              den borgerliga reservationen att förslaget ska avslås. Moderaterna
              är ganska ensamma om att inte vilja utöka kretsen av skadeståndsberättigade.
            </seg>
            <seg xml:id="i-7e5e83fa5f2b8d2d-0">
              Konkurrens till nytta för konsumenterna vill man alltså inte
              ha i de här delarna, och det är att beklaga. För oss socialdemokrater
              är det viktigt att stärka konsumenternas ställning. Det kan ju
              vara intressant att diskutera senare hur ni reservanter ser på
              kopplingen mellan konkurrens och konsumentskydd.
            </seg>
            <seg xml:id="i-98a791af107db064-0">
              I betänkandet NU17 behandlas även motioner från allmänna motionstiden.
              Det är i stort sett samma innehåll som tidigare år, och det berör
              konkurrensen mellan offentlig och privat sektor. Det finns också
              två motioner, en folkpartimotion och en kd-motion, som handlar
              om kriminalisering av karteller.
            </seg>
            <seg xml:id="i-b1ed0320399e597d-0">
              Fru talman! När det gäller konkurrens på lika villkor mellan
              offentligt och privat vill jag säga att vi socialdemokrater ser
              det som mycket viktigt att upprätthålla konkurrensneutralitet
              mellan offentlig och privat verksamhet. Sund konkurrens ska råda.
              Konkurrensproblem har vi identifierat i samband med att offentliga
              aktörer bedriver konkurrensutsatt verksamhet. Problemen förefaller,
              som vi har hört, kännbara för små företag som verkar på lokala
              marknader. Någon riktig statistik över hur mycket det här förekommer
              finns inte, och det är intressant att utveckla den frågan. Men
              det förekommer, och de effekterna är negativa eftersom de riskerar
              att hämma tillväxten av nya och växande företag på marknaden.
            </seg>
            <seg xml:id="i-7400c4478dd305b3-0">
              Att, som Mikael Oscarsson, säga att kommuner och landsting hindrar
              sprudlande lokalt och regionalt näringsliv är väl att ta i. Det
              vill jag definitivt inte ställa upp på. Tvärtom ser jag hur kommuner
              och landsting verkligen jobbar för att få ett aktivt och framgångsrikt
              näringsliv.
            </seg>
            <seg xml:id="i-d05c4d2092b8924a-0">
              Det är viktigt att komma till rätta med bristerna, och det är
              en prioriterad fråga för regeringen, som ser allvarligt på den
              här problematiken och har för avsikt att komma till rätta med
              frågorna. Det är viktigt för genomslagskraften också att den lösning
              som nås vinner acceptans hos alla berörda parter. Arbetet med
              att hitta lösningar bör därför ske i konstruktiv dialog med representanter
              för kommuner och landsting.
            </seg>
            <seg xml:id="i-678539646747986e-0">
              Vi socialdemokrater hoppas att i ett sådant samarbete kunna utveckla
              en ordning som kan råda bot på de konkurrenskonflikter som finns.
              Det är angeläget att offentliga aktörer verkligen månar om att
              minska konfliktytorna i förhållande till privata aktörer genom
              att till exempel göra konsekvensanalyser innan man startar näringsverksamhet.
              Det är viktigt att offentliga aktörer har en väl genomarbetad
              och genomtänkt konkurrenspolicy för den del av verksamheten som
              man avser att konkurrensutsätta.
            </seg>
            <seg xml:id="i-b9742fd88d1985b1-0">
              I denna del gör utskottet ett tillkännagivande: Regeringen bör
              återkomma till riksdagen under 2005/06 med förslag till åtgärder
              för att komma till rätta med konkurrensproblemen mellan offentlig
              och privat sektor. I ett sådant arbete bör också ett domstolsförfarande
              övervägas.
            </seg>
            <seg xml:id="i-38bd54ceed66c6ec-0">
              Utifrån Konkurrensverkets rapport Myndigheter och marknader och
              de förslag som där redovisas bör regeringen för riksdagen redovisa
              sina förslag till åtgärder, bland annat om hur en nationellt utformad
              reglering kan utformas. En redovisning av det pågående arbetet
              ska göras kontinuerligt också under 20052006.
            </seg>
            <seg xml:id="i-17f7a05d18ca6097-0">
              Fru talman! När det gäller kriminalisering av karteller bereds
              frågan nu av regeringen efter att den av riksdagen beställda utredningen
              lämnat sitt slutbetänkande och efter sedvanlig remissrunda. Värt
              att notera är att Konkurrensverket med flera viktiga instanser
              avstyrker utredningsförslaget om kriminalisering med i princip
              samma argument som s och v framförde i kammaren våren 2002. Man
              kan undra om inte Nyamko Sabuni och Mikael Oscarsson har noterat
              detta. Eller finner man det ovidkommande?
            </seg>
            <seg xml:id="i-d99ae0ba981c7ef2-0">
              Fru talman! Avslutningsvis vill jag säga att vi socialdemokrater
              välkomnar konkurrens till nytta för medborgare och konsumenter,
              och vi är stolta över att sammankoppla de orden. Konkurrens bör
              vägas mot en samhällsnytta och medborgarnytta. Det handlar om
              miljöhänsyn, arbetsrätt, jämställdhet och kvalitet, och det löses
              inte av marknaden. I Konkurrensverkets rapport Vårda och skapa
              konkurrens , inom offentlig sektor, påpekar man att erfarenheterna
              talar för att man inte bör börja med att konkurrensutsätta vård
              och omsorg. Konkurrens i sig är inget självändamål, utan konkurrens
              måste alltid ses i ett konsument- och medborgarperspektiv.
            </seg>
          </u>
          <note xml:id="i-3fbdaa956db2ca30-0">
            Med detta yrkar jag bifall till förslagen i betänkandena NU16
            och NU17 i deras helhet och avslag på samtliga motioner och reservationer.
          </note>
          <note type="speaker" xml:id="i-ca2d96137450f542-0">
            Anf. 64 ANNE-MARIE PÅLSSON (m) replik:
          </note>
          <u who="anne-marie_palsson_92a25a" xml:id="i-1a0258d8567e9106-1">
            <seg xml:id="i-3ecba49a2d4475ec-0">
              Fru talman! Vi lever i en rättsstat. Landet ska styras under
              lagar. Som medborgare, oavsett som privatperson eller i egenskap
              av företagare, har vi att rätta oss efter lagarna. Lagar som vi
              beslutar om i den här kammaren måste dessutom vara utformade på
              det viset att de är möjliga och rimliga att tillämpa. I annat
              fall skapas rättsosäkerhet. Det skapas också ett misstroende gentemot
              lagarna. Vad ska vi med lagar till som inte går att tillämpa?
            </seg>
            <seg xml:id="i-47cf93f3b6ca91a8-0">
              I mitt anförande pekade jag på problemet att definiera vad som
              är skadestånd för en konsument i konkurrensrättsligt hänseende.
              Vi kan stå här och prata snyggt och fint om konkurrens vi tycker
              alla om konkurrens men när vi kommer till domstolarna måste vi
              vara noggranna. Vi måste precisera: Vem har lidit skada? Vilken
              skada har uppstått? Hur har skadan uppstått? Det är i själva verket
              ytterst centrala frågeställningar för hela detta betänkande.
            </seg>
            <seg xml:id="i-533bba1d84ea85d8-0">
              Om detta fick vi inget som helst klargörande från Anne Ludvigssons
              sida. Det finns inte något klargörande i propositionen, som bildar
              underlag här, ej heller i betänkandet. Det pratas bara fluffigt
              om konsumentens bästa och konkurrens på marknaden.
            </seg>
            <seg xml:id="i-8ad78224cc20d513-0">
              Fru talman! Jag skulle gärna vilja att Anne Ludvigsson klargjorde
              för mig: Vad är skada för konsument i konkurrensrättsligt hänseende?
              Hur ska skadan beräknas? Hur exakt har skadan uppstått? Kan jag
              få en liten vägledning om hur detta ska gå till?
            </seg>
          </u>
          <note type="speaker" xml:id="i-6fd6bacc34966bf8-0">
            Anf. 65 ANNE LUDVIGSSON (s) replik:
          </note>
          <u who="anne_ludvigsson_72e7a7" xml:id="i-960d34e6f43d28f6-0">
            <seg xml:id="i-86c60f739b2fffea-0">
              Fru talman! Jag noterade att Anne-Marie Pålsson verkligen gått
              in i detalj i dessa frågor. Med all respekt för din kunskap i
              dessa frågor, som jag inte har på den detaljnivå som du har, vill
              jag ändå säga att det här inte är någonting nytt. Det har funnits
              skadeståndsberättigade tidigare. Det här innebär att man vidgar
              kretsen, och just den delen i det här betänkandet och det här
              förslaget kan inte vara något märkligt att följa.
            </seg>
            <seg xml:id="i-b9b45cac35585996-0">
              Jag förstår inte varför just detta förslag, som också är en följd
              av EU-direktiv, skulle vara så komplicerat och så svårt att lösa
              här hos oss i Sverige, utifrån att man tidigare har kunnat definiera
              dem som är skadeståndsberättigade. Jag har fullt förtroende för
              att man även fortsättningsvis, med en utökning av kretsen, klarar
              det här så att regler och lagar tillämpas och följs.
            </seg>
          </u>
          <note type="speaker" xml:id="i-ddd1019f94139120-0">
            Anf. 66 ANNE-MARIE PÅLSSON (m) replik:
          </note>
          <u who="anne-marie_palsson_92a25a" xml:id="i-1a0258d8567e9106-2">
            <seg xml:id="i-e7ca6be64e2dd0ad-0">
              Fru talman! Tyranniet återfinns i detaljerna. Det gäller att
              kunna de lagar som man ska besluta om i den här kammaren. Man
              kan inte bara vifta bort det med att säga: Vi kan inte de här
              detaljerna det får någon annan fixa. Det ska vi begripa. Vi måste
              veta vad i hela fridens namn vi beslutar om.
            </seg>
            <seg xml:id="i-35043dcfa4a241dc-0">
              Nu är det så att marknadsekonomi, som alla värnar i den här kammaren,
              bygger på frivilliga byten och transaktioner. När konsumenter
              går ut och köper något på marknaden är det ett frivilligt byte.
              Nu säger majoriteten i den här kammaren att jag ska kunna få skadestånd
              när jag gått in i en transaktion som byggt på frivilliga byten.
              I ekonomiskt hänseende skapar detta oceaner av osäkerhet. I rättsligt
              hänseende har jag ingen aning om hur i hela fridens namn rättsliga
              instanser ska behandla den här typen av problematik.
            </seg>
            <seg xml:id="i-caa15570efe5220f-0">
              Det är en himmelsvid skillnad mellan att ha en struktur där du
              kan få skadestånd, eller betraktas som skadeståndsberättigad,
              om du befinner dig i någon form av avtalsförhållande och om ett
              företag hindras på marknaden av ett annat företag som innehar
              en dominerande ställning. Då är det inte längre fråga om frivilliga
              byten. Detta, fru talman, är centralt för hela marknadsekonomin.
              När man börjar gå in och tassa på dessa områden undrar jag bara:
              Vad är då nästa steg? Hur ska vi våga värna om konkurrens när
              man går fram med den här typen av lagregleringar?
            </seg>
            <seg xml:id="i-f51233d23b3f44cb-0">
              Slutligen, fru talman: Den viktigaste åtgärden av alla för att
              bejaka konkurrens är att lämna tillträdet till marknaden fritt.
              Är det något som den socialdemokratiska regeringen och majoriteten
              i den här kammaren undviker är det just att öppna upp marknader.
              På alldeles för många marknader finns det lagar och regler som
              hindrar nyetableringar. Dessa hinder är konsumentens värsta fiende
              och den begränsade konkurrensens bäste vän.
            </seg>
          </u>
          <note type="speaker" xml:id="i-06b569c21aa5e8a5-0">
            Anf. 67 ANNE LUDVIGSSON (s) replik:
          </note>
          <u who="anne_ludvigsson_72e7a7" xml:id="i-960d34e6f43d28f6-1">
            <seg xml:id="i-465c6734314a1121-0">
              Fru talman! Vad ska man säga? Jag kan notera att det endast är
              Moderaterna i den här kammaren som har kunskapen om de här lagarna
              och reglerna. Alla andra tycker att det här med ökad krets av
              skadeståndsberättigade är bra.
            </seg>
            <seg xml:id="i-9eb207ef06533eae-0">
              Jag kan också notera att Anne-Marie Pålsson inte med ett ord
              berör vikten av att vi har gemensamma regler inom EU och att det
              är viktigt för konsumenterna att vi nu genomför EG-direktiven
              och de beslut som ministerrådet har fattat.
            </seg>
            <seg xml:id="i-bb2b49b0d2964846-0">
              Sedan är det naturligtvis också så att vi har en ideologisk skillnad
              här. För oss socialdemokrater är konsumenterna en viktig grupp.
              De är i regel den svagare gruppen också, och deras ställning behöver
              stärkas. Den uppfattningen delar vi alltså inte med Moderaterna.
              De har en helt annan uppfattning i den frågan, och det är i och
              för sig ingenting nytt.
            </seg>
          </u>
          <note type="speaker" xml:id="i-fb3103486c5a51ef-0">
            Anf. 68 NYAMKO SABUNI (fp) replik:
          </note>
          <u who="nyamko_sabuni_d48ed8" xml:id="i-d7b74bb1e8e97ba1-1">
            <seg xml:id="i-03b7632e153117bb-0">
              Fru talman! Anne Ludvigsson säger: Sverige världens bästa varumärke!
              Det är väl under den devisen som alla socialdemokratiska anföranden
              tar sin ansats. Det är bara det att den bild som du ger, Anne,
              av hur bra Sverige är, inte är den bild som människor utanför
              denna kammare upplever. Det är hög arbetslöshet, vårdköer, fler
              elever som lämnar skolan utan att få godkänt i kärnämnen och så
              vidare. Det är den verklighet som de upplever där ute.
            </seg>
            <seg xml:id="i-a38fbaacd2f2f1a8-0">
              Ni gick till valet, jag tror att det var 2002, med en slogan
              som löd: Stolt men inte nöjd! Det är jättebra att ni beskriver
              hur stolta ni är. Men någon gång måste ni väl kunna beskriva det
              ni inte är nöjda med? Min fråga är: Finns det någonting i konkurrenspolitiken,
              Anne Ludvigsson, som du i dag kan tycka att du inte riktigt är
              nöjd med? Finns det något som ingår i detta inte nöjd?
            </seg>
          </u>
          <note type="speaker" xml:id="i-8ce6dc5d8b81ee8c-0">
            Anf. 69 ANNE LUDVIGSSON (s) replik:
          </note>
          <u who="anne_ludvigsson_72e7a7" xml:id="i-960d34e6f43d28f6-2">
            <seg xml:id="i-7eabb1b307935875-0">
              Fru talman! Det är inte bara min bild. Den här undersökningen
              är visserligen liten, men det är ändå några människor, inte bara
              utanför den här kammaren utan utanför Sverige, som har givit den
              här positiva bilden. Jag tycker att det är viktigt att vi också
              ser till det som är positivt. Det är viktigt för vår utveckling,
              vår marknadsföring och vår konkurrens. Men visst finns det en
              rad saker som vi vill förbättra och som inte är bra, självklart.
              Du berörde flera av dessa: arbetslöshet, människor som står helt
              utanför arbetsmarknaden, orättvisor som ökar i samhället. Detta
              vill vi åtgärda. Frågan är ju på vilket sätt Folkpartiet vill
              åtgärda det.
            </seg>
            <seg xml:id="i-d866590c903d8ea2-0">
              När det gäller just konkurrensfrågorna är vi inte nöjda. Det
              är därför vi har gjort ett tillkännagivande här. Vi vill ha tydliga
              och klara spelregler mellan offentligt och privat. Men vi är också
              ödmjuka och inser att det inte bara är svart eller vitt. Det är
              inte vilken marknad som helst när det gäller de här delarna. Därför
              behöver man se över detta noga. Nu har vi gjort ett tillkännagivande,
              och vi väntar på regeringens åtgärder.
            </seg>
          </u>
          <note type="speaker" xml:id="i-2559648b2ebacc51-0">
            Anf. 70 NYAMKO SABUNI (fp) replik:
          </note>
          <u who="nyamko_sabuni_d48ed8" xml:id="i-d7b74bb1e8e97ba1-2">
            <seg xml:id="i-fddd37381d6ddecf-0">
              Fru talman! Det är jättebra att vi lyckades få med socialdemokrater
              på detta tillkännagivande om genomlysning av hur medlen används
              i verksamheter som är konkurrensutsatta och som bedrivs av kommunerna.
              Men det finns faktiskt en rad punkter i det här betänkandet som
              ni inte har skrivit under på och som borde genomföras. Vad har
              ni till exempel emot företagens möjligheter att få prövat i domstol
              om det, när en kommun startar en verksamhet, är korrekt enligt
              lag att göra så?
            </seg>
          </u>
          <note type="speaker" xml:id="i-614ade51734f983c-0">
            Anf. 71 ANNE LUDVIGSSON (s) replik:
          </note>
          <u who="anne_ludvigsson_72e7a7" xml:id="i-960d34e6f43d28f6-3">
            <seg xml:id="i-4086e5310ad8de20-0">
              Fru talman! För att bara direkt svara på den frågan så finns
              det ju med i vårt tillkännagivande att man bör överväga detta
              i regeringens analys. Vi diskuterar också i detta betänkande kriminalisering
              av karteller. Jag tar bara ett exempel. Där är ju fortfarande
              både Folkpartiet och Kristdemokraterna väldigt måna om att det
              kriminaliseras. Det är lagar som ska styra. Jag tror att det finns
              andra vägar att nå det mål man vill nå. Det finns ibland samförståndslösningar
              som gör att man kommer ännu längre just utifrån att det här inte
              är vilken marknad som helst. Den här delen, som handlar om offentligt
              och privat och konkurrensen däremellan, är inte så enkel att lagreglera
              som vissa i de borgerliga partierna vill göra gällande.
            </seg>
            <seg xml:id="i-e5cee08cef7e6445-0">
              Det här handlar också om medborgarnas rättigheter och skydd.
              Det tycker jag är viktigt att vi har med hela tiden när vi utformar
              de här reglerna.
            </seg>
          </u>
          <note type="speaker" xml:id="i-740d0e1ef56ca0cf-0">
            Anf. 72 MIKAEL OSCARSSON (kd) replik:
          </note>
          <u who="mikael_oscarsson_70f9e9" next="cont" xml:id="i-b28669c70e393e72-0">
            <seg xml:id="i-c7bc93dc95567a45-0">
              Fru talman! I mitt anförande redogjorde jag för den omfattande
              verksamhet som kommunala bolag har i vårt land. Jag tog upp biluthyrning,
              trafikskoleverksamhet, videoproduktion, elinstallationer, partihandel
              med datorer och så vidare. Det jag landade i var att i dag går
              det inte att se hur mycket kommunerna subventionerar exempelvis
              kaféer eller gymverksamhet som är lokaliserad i anslutning till
              en simhall. Det är detta vi vill skapa klarhet i så att den skattesubventionering
              som i dag förekommer, fru talman, av kommersiella varor och tjänster
              upphör. Det här är jag och Kristdemokraterna övertygade om har
              betydelse för hur det går för entreprenörer, för deras möjligheter
              att kunna konkurrera. Varför vill inte Socialdemokraterna vara
              med på det?
            </seg>
            <seg xml:id="i-fc3e2d712c2f19f4-0">
              Anne Ludvigsson, du var inne på att du medger att det finns problem
              på det här området. Varför vill ni då inte vara med på ett tillkännagivande
              i den här frågan?
            </seg>
          </u>
          <note xml:id="i-3bffbb5c451bc299-0">
            Anf. 73 ANNE LUDVIGSSON (s) replik
          </note>
          <u who="mikael_oscarsson_70f9e9" prev="cont" xml:id="i-ecedd65adc369223-0">
            <seg xml:id="i-d655dcd71d54d7af-0">
              Fru talman! Jag vet inte om vi pratar förbi varandra eller om
              vi läser förbi varandra, men vi har ju ett tillkännagivande i
              den här frågan. Det är bara det att vi har ett tillkännagivande
              i den del där det hör hemma, på nationell nivå. Ni har det, och
              blandar in det, både i fråga om införandet av transparensdirektivet
              i Sverige och i de delar som handlar om offentligt och privat
              med konfliktlösningsregel.
            </seg>
            <seg xml:id="i-1821047f8ccecd6b-0">
              Vi har lagt det där vi tycker att det hör hemma. Och jag tycker
              att Kristdemokraterna också borde ha varit så framsynta att de
              hade lagt det på nationell nivå, för att komma till rätta med
              de jonglerande badvakterna och annat som jag egentligen gärna
              skulle vilja se men som naturligtvis inte är bra. Det är annat
              som badvakterna ska syssla med.
            </seg>
            <seg xml:id="i-65d2c63139e71c0d-0">
              Men vi har ett tillkännagivande på det här området, och jag hoppas
              att Mikael Oscarsson har noterat det.
            </seg>
          </u>
          <note type="speaker" xml:id="i-48170fd9121fcbb2-0">
            Anf. 74 MIKAEL OSCARSSON (kd) replik:
          </note>
          <u who="mikael_oscarsson_70f9e9" xml:id="i-7a853727ff024f1e-1">
            <seg xml:id="i-99c0b39a158fff48-0">
              Fru talman! Anne Ludvigsson vill gärna se badvakterna jonglera.
              Men låt oss först läsa innantill ur betänkandet, s. 43. Där står
              det: Utskottet anser att det för närvarande inte bör göras någon
              utvidgning av tillämpningsområdet i förhållande till vad som krävs
              enligt transparensdirektivet. Jag tycker att det är ett ganska
              klart bevis på att regeringen är senfärdig, inte agerar i tid.
              Jag tycker att det är konstigt att inte Anne Ludvigsson är insatt
              i att det är en väldig skillnad i tillväxten mellan kommunala
              bolag och privata bolag. Det är inom de små och medelstora företagen
              som det skapas nya jobb. Det sker inte alls i samma utsträckning
              i kommunala bolag.
            </seg>
            <seg xml:id="i-77a3566856cc368e-0">
              Det här är en viktig fråga. Ni tycker att det är en för omfattande
              utredning som vi kräver, att det är för jobbigt, att det kräver
              för mycket arbete. Det är tydligt att vänsterkartellen är trött.
              Men det här är en viktig sak för att få fler arbetstillfällen,
              och det är någonting som vi sannerligen behöver med tanke på alla
              de hundratusentals som går arbetslösa i vårt land.
            </seg>
          </u>
          <note type="speaker" xml:id="i-5d60cdbbfc225cac-0">
            Anf. 75 ANNE LUDVIGSSON (s) replik:
          </note>
          <u who="anne_ludvigsson_72e7a7" xml:id="i-960d34e6f43d28f6-4">
            <seg xml:id="i-b9b29c447e190082-0">
              Fru talman! Jag ska läsa innantill. Återigen, vi hanterar denna
              fråga på nationell nivå där den hör hemma. I vårt tillkännagivande,
              som jag hoppas att Mikael kan läsa, står det så här: Offentliga
              aktörers agerande på konkurrensmarknader får inte ske på ett sådant
              sätt att man sätter käppar i hjulen på det privata företagandet.
              Det är viktigt att myndighetsuppgifter hålls isär från kommersiell
              verksamhet, att statligt stöd inte får snedvrida konkurrensen.
              Policyn för det svenska statsstödet ska stödja Sveriges arbete
              i EU mot subventioner som skadar industrin. Det är viktigt att
              konkurrensen utvecklas till att gälla i fler delar av den svenska
              ekonomin och att den blir mer effektiv på befintliga konkurrensmarknader,
              och så vidare.
            </seg>
            <seg xml:id="i-75dd45b5dfedef1e-0">
              För mig är det här väldigt tydligt. Och, återigen, vår del ligger
              på den nivå där den hör hemma. Transparensdirektivet är en del.
              Nu tar vi också hand om det på nationell nivå.
            </seg>
          </u>
          <note type="speaker" xml:id="i-bed0ee1a16cf8757-0">
            Anf. 76 INGEGERD SAARINEN (mp):
          </note>
          <u who="ingegerd_saarinen_63015e" xml:id="i-cfb90c4aec3f0c95-2">
            <seg xml:id="i-95e15cf1151c41dd-0">
              Fru talman! Nu när vi diskuterar konkurrensfrågor och pratar
              om karteller i dess rätta bemärkelse, vill jag bara kommentera
              uttrycket som borgerligheten svänger sig med, vänsterkartellen.
              Jag skulle vilja veta vad uttrycket står för. Karteller är ju
              någonting som är olagligt. Anser alliansen, som jag så vackert
              vill kalla er, att samarbetet på den andra sidan är olagligt eller
              varför uttrycker ni er på det viset?
            </seg>
            <seg xml:id="i-f5f973401f05b7df-0">
              Miljöpartiet anser att det är viktigt för konsumenterna med så
              hög kvalitet till så låga priser som möjligt. Det är därför som
              vi tycker att det är viktigt att konkurrensen utvecklas till att
              gälla alltfler delar av den svenska ekonomin och att den blir
              alltmer effektiv på befintliga konkurrensmarknader.
            </seg>
            <seg xml:id="i-609ba13e8b48c883-0">
              Vi är positiva till att kretsen av skadeståndsberättigade vidgas
              till att inbegripa konsumenter. Därför stöder vi det beslutet.
            </seg>
            <seg xml:id="i-c0e089808e4f50c4-0">
              Vi välkomnar också transparensdirektivet. Det berör bara stora
              företag. Men det är viktigt att de stora företagen får en öppen
              redovisning. Vi tycker dock att transparensdirektivet måste behandlas
              för sig, eftersom det dessutom är lite sent att behandla det.
              Det är viktigt att det sker och att transparensdirektivet blir
              genomfört.
            </seg>
            <seg xml:id="i-979520b62342bd77-0">
              Men vi tycker också att det är viktigt att det finns transparens
              mellan svenska företag, att det finns offentliga stödformer och
              att den offentliga redovisningen blir öppen även i Sverige. Det
              är viktigt att det råder transparens när det gäller eventuella
              subventioner även i Sverige.
            </seg>
            <seg xml:id="i-5092e6d7aaff2f9c-0">
              Därför är jag ganska nöjd, måste jag säga, med det tillkännagivande
              som Socialdemokraterna, Vänstern och Miljöpartiet har gett till
              regeringen om att återkomma med förslag om hur en nationell reglering
              av subventioner kan utformas. En sådan regel skulle kunna fungera
              som ett nationellt komplement till den EG-rättsliga regleringen
              av statligt stöd. När det gäller dessa frågor kan det dock komma
              att krävas beredningsarbete. Men även om det kommer att ta tid
              bör regeringen återkomma till riksdagen med en redovisning av
              hur de arbetar med de här frågorna.
            </seg>
            <seg xml:id="i-82db55dc2b1b89e1-0">
              Jag tycker att i det här fallet har faktiskt Socialdemokraterna,
              Vänstern och Miljöpartiet kommit längre än vad alliansen har gjort
              i sin reservation. Alliansen kräver en utredning om de här frågorna,
              medan Socialdemokraterna, Vänstern och Miljöpartiet ger ett tillkännagivande
              till regeringen om att återkomma till riksdagen med hur en nationell
              reglering kan utformas. Vi har gått längre än borgerligheten.
              Det kanske vore klädsamt om ni erkände att det här är ett bra
              steg på vägen som har tagits.
            </seg>
            <seg xml:id="i-6173ab9350c59f99-0">
              Vi har också tillsammans gett ett annat tillkännagivande till
              regeringen, nämligen att regeringen ska återkomma till riksdagen
              med förslag för att komma till rätta med konkurrensproblemen mellan
              offentlig och privat sektor. I ett sådant arbete bör ett domstolsförfarande
              övervägas. Det här är alltså en annan tappning av den konfliktlösningsregel
              som vi har diskuterat mycket, mycket längre. Det är inte en fungerande
              konfliktlösningsregel, men det är ett bra steg på vägen för att
              få ordning på de här frågorna att ha ett domstolsförfarande när
              den svenska lagstiftningen överträds. Jag tycker att vi även här
              har kommit långt nu, och jag känner mig nöjd och tillfredsställd
              med detta.
            </seg>
          </u>
          <note xml:id="i-0aff3297490417c8-2">
            Överläggningen var härmed avslutad.
          </note>
          <note xml:id="i-be4e2bfbc184af76-0">
            8 § Nytt östbistånd
          </note>
          <note xml:id="i-507c0cc4f02c7f29-4">
            Föredrogs
          </note>
          <note type="speaker" xml:id="i-5af7136c165f2cd3-0">
            Anf. 77 BIRGITTA OHLSSON (fp):
          </note>
          <u who="birgitta_ohlsson_3cfc0a" xml:id="i-d94aacb2f20b2546-0">
            <seg xml:id="i-bed7382c9fd54155-0">
              Fru talman! Folkpartiet liberalerna är det enda parti som reserverat
              sig i detta betänkande om östbiståndet. Vi har tre stycken reservationer.
            </seg>
            <seg xml:id="i-26f0fef28663ef98-0">
              Den första reservationen berör en ny transitionsenhet inom UD,
              där vi liberaler skulle önska att Sveriges riksdag blickade mot
              Tjeckiens utrikesdepartement som startat en avdelning vid namn
              Unit for Promotion of Transitions, som aktivt stöder människorättsaktivister
              och oppositionen i diktaturstater som Vitryssland, Kuba och Burma.
            </seg>
            <seg xml:id="i-f50844ab4eb6923b-0">
              Den andra reservationen berör Sidas nya profilenhet på Gotland,
              vars tillblivelse både Folkpartiet och Sida kritiserat hårt. Att
              använda biståndsmedel för att finansiera regionalt samarbete eller
              en misslyckad arbetsmarknadspolitik kring Östersjön går stick
              i stäv med den av riksdagen beslutade politiken för global utveckling
              med fattigdomsbekämpning som huvudmål. Vi tycker att det är oacceptabelt
              att regionalpolitiska hänsyn får styra biståndspolitiken på det
              sättet.
            </seg>
            <seg xml:id="i-81c29ac4f7a4f511-0">
              Men det är vår tredje reservation, här benämnd reservation 4,
              om egeninsatser som jag yrkar bifall till och tänker ägna det
              här inlägget åt.
            </seg>
            <seg xml:id="i-6d8e46114e99eb75-0">
              Vi i Folkpartiet har länge kämpat för att demokrati ska vara
              ett överordnat mål i svensk biståndspolitik. Fortfarande lever
              miljarder individer världen över i grymma diktaturstater där rättigheter
              trampas på, skändas och kränks dagligen. Rätten att tycka, tänka
              och tro fritt är en avlägsen vision för många medborgare världen
              över.
            </seg>
            <seg xml:id="i-5e8b0e1e4774d0f3-0">
              Demokratin är så viktig. Den medför positiva effekter som gynnar
              utvecklingen i fattiga länder genom att makthavare som vill bli
              omvalda har intresse av att genomföra samhälleliga reformer. Genom
              demokratins inneboende mekanismer främjas mänskliga rättigheter
              och rättsstat, och ekonomisk tillväxt stimuleras. För oss som
              har privilegiet att få leva i en demokrati är det vår yttersta
              plikt att fortsätta det arbetet för andra individer.
            </seg>
            <seg xml:id="i-26136775135b2d5d-0">
              Vad är då inte mer angeläget än att aktivt fortsätta samma demokratistöd,
              både politiskt, moraliskt och finansiellt, som åtminstone några
              av partierna här inne kämpade för när det gällde Baltikum för
              tiotalet år sedan mot det kommunistiska diktaturväldet i Sovjetunionen.
              I dag är länderna i Baltikum stabila demokratier och medlemmar
              av Europeiska unionen. Men demokratikampen i öst får inte stanna
              vid Baltikum, inte heller vid Balkan. Diktaturen och våldet fortsätter
              i stater som Armenien, Azerbajdzjan, Vitryssland, Uzbekistan och
              Turkmenistan. I kölvattnet av fattigdom, manssamhälle och icke-existerande
              rättsstat har sexslaveri, spridning av hiv och brott mot mänskliga
              rättigheter följt. Vi måste aktivt fortsätta arbetet i de forna
              Sovjetstaterna.
            </seg>
            <seg xml:id="i-00941575164866d6-0">
              Här vill jag betona att det svenska arbetet mot Vitryssland,
              ofta kallad Europas sista diktatur, är väldigt centralt och viktigt.
              Min kollega Cecilia Wigström som sitter här i kammaren har jobbat
              oerhört för de här frågorna och rest mycket i regionen. Från Folkpartiet
              tycker vi att man behöver fortsätta med konkreta specialsatsningar
              för att stödja den politiska oppositionen, oberoende journalister
              och de studentaktivister som fredligt vill införa demokrati och
              förpassa diktator Alexander Lukasjenko till historiens sophög.
              Han hör hemma bland diktaturledare som Rumäniens Nicolae Ceausescu
              och Kubas Fidel Castro och definitivt inte i ett modernt demokratiskt
              Europa.
            </seg>
            <seg xml:id="i-054681689138f7d5-0">
              Alexander Lukasjenko styr i dag Vitryssland med järnhand. Den
              politiska oppositionen censureras, trakasseras och slängs i fängelse.
              Parlamentsvalen som hölls hösten 2004 och bevittnades av många
              parlamentariker här i riksdagen var inte fria, inte heller demokratiska.
              Men landet ska inte isoleras, utan vi ska stödja de goda krafter
              som kämpar, ofta med livet som insats, för friheten.
            </seg>
            <seg xml:id="i-050143c18dba8a81-0">
              Det så kallade Vitrysslandsprogrammet som vi tog upp i vår reservation
              innebar just att svenska organisationer fick en bra möjlighet
              att tillsammans med vitryska samarbetspartner genomföra demokratifrämjande
              projekt med full finansiering från Sida. Syftet med programmet
              var att skapa kontakter och utbyte mellan föreningsliv i Sverige
              och Vitryssland. För några år sedan, 2001, anslog Sida 13 miljoner
              kronor till den här typen av projekt.
            </seg>
            <seg xml:id="i-0860e3997f91132b-0">
              Sedan utvärderades projekten av Forum Syd, och Sida beviljade
              ytterligare finansiella medel på nästan 12 miljoner kronor. Vi
              har gång på gång sett att de här ideella projekten ofta i samarbete
              med det partinära biståndet, bland annat Folkpartiets biståndsorgan
              Silc, Svenskt internationellt liberalt centrum, har varit oerhört
              framgångsrika. Men därefter sade Sida nej till att fortsätta samarbetet.
              Man beslutade att de svenska organisationer som ville genomdriva
              demokratiprojekt från och med förra året måste betala 10 % i egeninsats.
              Vi tycker att det var ett tråkigt beslut som Sida tog som dessvärre
              en majoritet i den här kammaren stöder.
            </seg>
            <seg xml:id="i-eab5fce7773700a1-0">
              Mot bakgrund av vad som har hänt på sistone i Vitryssland med
              allvarliga försämringar för de mänskliga fri- och rättigheterna
              tycker vi att man måste riva upp beslutet och faktiskt ge full
              finansiering. Svenska föreningar kan inte arbeta under försämrade
              förutsättningar. Det handlar om att man tvingas till ökat risktagande
              i den väldigt grova diktatur som Vitryssland är. Det civila samhället
              i Vitryssland lever under ett ökat tryck från myndigheterna. Där
              måste vi vara lojala till hundra procent. Kanske kan Vitrysslandsprojekten
              också vara en förebild för många andra diktaturstater som Kuba,
              Burma, Zimbabwe och andra länder där Sverige verkar.
            </seg>
            <seg xml:id="i-b005c87cfc9070d6-0">
              Jag tycker att det är väldigt tråkigt. Den rådande situationen
              i Vitryssland borde ju föranleda att Sverige ger mer pengar och
              jobbar hårdare i stället för att ändra på politiken. Men det är
              som i så många andra fall. Den svenska politiken mot diktaturstater
              saknar ofta fokus och tydliga målbeskrivningar. Vi från Folkpartiet
              tycker att man inte använder bistånd tillräckligt strategiskt
              och hårt för att jobba för att stödja dem som vill främja demokrati.
              Målet om fattigdomsbekämpning har heller aldrig fått en fungerande
              definition i svensk politik, trots att man har gett miljardbelopp
              genom åren till alltifrån länder i Afrika till länder i öst.
            </seg>
            <seg xml:id="i-444636560e238956-0">
              När biståndet väl har dragits in efter tydliga kränkningar av
              mänskliga rättigheter har man inte lyckats omformulera målen.
              Man har heller inte försökt bidra till förändringar. Men jag hoppas
              att det finns en majoritet i den här kammaren som vill kämpa för
              det här och att det går i rätt riktning. I Vitryssland har vi
              nu chans att göra rätt på den fronten.
            </seg>
            <seg xml:id="i-8c001b655793f553-0">
              Herr talman! Jag vill avsluta med att nämna här i kammaren att
              det nu är precis tio år sedan en annan region i öst drabbades
              väldigt hårt. Det är tio år sedan folkmorden i Srebrenica på Balkan
              1995. Tusentals muslimska bosniska män och pojkar mördades efter
              att FN hade givit upp skyddet av enklaven. Det är en region som
              vi heller aldrig får glömma att ge stöd till. Det tycker vi i
              Folkpartiet är oerhört viktigt. Det är viktigt att fortsätta demokratiarbetet
              där och att säkra rättsstaten. Det är kanske den främsta garantin
              för att de grymheterna aldrig kommer att upprepas igen på europeisk
              mark.
            </seg>
          </u>
          <note type="speaker" xml:id="i-82afb1448f81811e-0">
            Anf. 78 BIRGITTA AHLQVIST (s):
          </note>
          <u who="birgitta_ahlqvist_727222" next="cont" xml:id="i-f2cd98bfeb53dca6-0">
            <seg xml:id="i-77d4d248c17f2f74-0">
              Herr talman! Målet för PGU, Politiken för global utveckling,
              är, som vi alla vet, att bidra till en rättvis och hållbar utveckling
              men också att bidra till att skapa förutsättningar för fattiga
              människor att förbättra sina villkor. Samma mål gäller naturligtvis
              för det svenska östbiståndet.
            </seg>
            <seg xml:id="i-1ccbc346c38ad692-0">
              Dessutom ska biståndet präglas av två perspektiv, rättighetsperspektivet,
              som innefattar både mänskliga rättigheter och demokrati, och de
              fattigas perspektiv, som innebär att det är de fattigas behov,
              intressen och förutsättningar som ska vara utgångspunkt när man
              arbetar för att uppnå målet.
            </seg>
            <seg xml:id="i-652a5a903c5a7136-0">
              Fattigdomens kärna är brist på materiella resurser och makt.
              Tillväxt är naturligtvis nödvändigt men inte tillräckligt för
              att bekämpa fattigdomen. De fattiga själva måste vara med i kampen
              mot fattigdom. Därför måste vi skapa förutsättningar för dem,
              till exempel öka de fattigas tillgång till produktiva resurser
              som utbildning, kapital, jord, information och kunskap, men också
              makt.
            </seg>
            <seg xml:id="i-a5e3a66134aa89af-0">
              Det svenska östbiståndet inleddes 1990. Stödet till Polen och
              Baltikum har under åren haft karaktären av EU-integrationsbistånd.
              Det nya svenska östbiståndet fortsätter i samma anda med övriga
              länder i det forna Sovjetunionen men också med länderna på västra
              Balkan.
            </seg>
            <seg xml:id="i-d757c685ffad973d-0">
              Det svenska utvecklingssamarbetet med Ryssland kommer däremot
              gradvis att minskas och ersättas av det europeiska grannlandssamarbetet
              ENPI, European Neighbourhood Policy Instrument, som är, kan man
              säga, ett samarbete på mera jämlika villkor. Det grannlandssamarbetet
              ska också omfatta de baltiska länderna och Polen, och så småningom
              Ukraina och förhoppningsvis Vitryssland.
            </seg>
            <seg xml:id="i-3ffc51dbdb8dad06-0">
              EU har naturligtvis en oerhört viktig roll att spela i detta
              område, vilket man tyvärr inte alltid visar. Det gäller både finansiellt
              och politiskt engagemang. Därför är det viktigt för Sverige och
              den svenska regeringen att i sitt arbete få länderna i öst att
              närma sig EU men också att få EU att engagera sig politiskt och
              ekonomiskt i öst och att EU:s politik för Moldavien, Ukraina och
              Vitryssland får ett mycket tydligt medlemsperspektiv.
            </seg>
            <seg xml:id="i-ec00724973864823-0">
              Herr talman! Ett väl fungerande partisystem är en förutsättning
              för den representativa demokratin. Därför är det viktigt att det
              partinära stödet finns. De svenska partierna har gett, och kan
              naturligtvis också fortsättningsvis ge, värdefulla bidrag till
              uppbyggandet av partiorganisationer i öst. Det är viktigt att
              det finns kvar, och det är viktigt att det kan utvecklas. Den
              nyligen genomförda utvärderingen av Sida angående detta partinära
              stöd och de rekommendationer som där ges är mycket intressanta.
            </seg>
          </u>
          <note xml:id="i-a6f43815caac6218-0">
            Herr talman! Jag yrkar bifall till förslaget i utskottets betänkande
            UU12 Nytt östbistånd och avslag på de tre reservationerna.
          </note>
          <u who="birgitta_ahlqvist_727222" prev="cont" xml:id="i-ccacd79e43ddd090-0">
            <seg xml:id="i-976f626d5a6e8b5a-0">
              Det råder stor enighet i utrikesutskottet om detta betänkande.
              Alla partier utom Folkpartiet ställer sig bakom förslaget till
              beslut, vilket är mycket glädjande. Som vi hörde tidigare har
              Folkpartiet reserverat sig på tre punkter, och jag ska kortfattat
              kommentera dessa punkter.
            </seg>
            <seg xml:id="i-5260c5adec52bff9-0">
              Folkpartiet anser enligt sin första reservation att UD ska inrätta
              en transitionsenhet som ska främja övergången till demokrati i
              utvecklingsländer. Det tycker jag och utskottet också låter mycket
              intressant. Men beslutskompetensen ligger inte hos riksdagen,
              utan den ligger hos regeringen. Utskottet anser därför att man
              inte ska göra något tillkännagivande i denna fråga. Men Folkpartiet
              delar alltså inte den åsikten.
            </seg>
            <seg xml:id="i-6c6ea7946289ea0c-0">
              I den andra reservationen tas, som vi hörde, Sidas nya profilenhet
              på Gotland upp. Den ska som vi vet stödja kommuner, organisationer
              och vänorter kring Östersjön. Medlen för att driva denna enhet
              uppgår till 22 miljoner per år. Och det ska tas från utgiftsområde
              5 som handlar om fredsfrämjande verksamhet, vilket inte är biståndspengar.
              Eftersom dessa länder nu är EU-medlemmar kommer det bilaterala
              biståndet till dem inte att fortsätta. Detta handlar alltså om
              en annan typ av verksamhet än biståndsverksamhet. Därför har vi
              avstyrkt den reservationen.
            </seg>
            <seg xml:id="i-c755b504ea45a6bd-0">
              Den tredje reservationen handlar om, som Birgitta Ohlsson tog
              upp i sitt inlägg, egeninsatser när det gäller projekt i Vitryssland
              som vi faktiskt har haft under en period. Folkpartiet vill att
              vi fortsättningsvis ska särbehandla just Vitryssland genom att
              ta bort dessa egeninsatser.
            </seg>
            <seg xml:id="i-69eb7777ceb83363-0">
              När det gäller egeninsatser för icke-statliga organisationer
              som är involverade i biståndsarbete utomlands finns det en princip
              som gäller för alla. Den innebär att man ska betala 10 % i egeninsatser.
              Syftet som Sida anger är att visa vem som äger programmet och
              ge ett mer långsiktigt engagemang. I och för sig kan dessa två
              argument kanske diskuteras. Men det viktiga är att man har samma
              princip för alla länder.
            </seg>
            <seg xml:id="i-41407935f450a353-0">
              Avslutningsvis: För mig är det otänkbart att tala om östbistånd
              utan att nämna Barentsregionen. Jag vill därför ta upp nordvästra
              Ryssland som är en del av Barentsområdet. Den delen skiljer sig
              oerhört mycket från övriga Ryssland och bör naturligtvis behandlas
              därefter. Det är ett fattigt område med många sociala problem,
              drogproblem och hiv/aids, och det finns oerhört mycket att göra
              där uppe, även om det har hänt mycket under de senaste tio åren.
              Vi som bor i norra Sverige har under många år haft ett samarbete
              med nordvästra Ryssland, och vi anser att det är viktigt att få
              fortsätta med detta.
            </seg>
            <seg xml:id="i-764afad6df520b85-0">
              I dag har UD inrättat ett Barentssekretariat i Luleå, vilket
              har till syfte att stärka det svenska arbetet med frågor som rör
              denna region. Vi skulle se det som mycket positivt om Sida kunde
              göra samma sak eftersom vi tycker att kunskapen och arbetet finns
              uppe i norr, och där borde också resurserna finnas. Sidas personal
              kunde därför inrymmas i detta Barentssekretariat, och den är hjärtligt
              välkommen dit.
            </seg>
          </u>
          <note xml:id="i-30f654f419262219-0">
            Jag yrkar, som sagt, bifall till förslaget i utrikesutskottets
            betänkande 12 och avslag på de tre reservationerna.
          </note>
          <note type="speaker" xml:id="i-3163264871f761e6-0">
            Anf. 79 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-d94aacb2f20b2546-1">
            <seg xml:id="i-952a019a6f9b2c14-0">
              Herr talman! Det är alltid roligt att höra Birgitta Ahlqvist
              diskutera den här delen av världen eftersom jag vet att hon har
              ett sant och stort engagemang. Men det var några saker som jag
              reagerade på.
            </seg>
            <seg xml:id="i-03963891023ae710-0">
              Folkpartiets första reservation handlar om att införa en speciell
              demokratienhet som jobbar just mot grymma diktaturstater. Det
              är intressant att du tycker att det är ett bra koncept. Men ni
              vill ändå inte bifalla det. Vad har man för alternativ från regeringens
              sida? Vilken strategi har ni från Socialdemokraterna när det gäller
              att jobba just med extremt slutna länder som exempelvis Vitryssland,
              Kuba, Burma eller Zimbabwe? Vilka andra engagemang har ni på den
              fronten?
            </seg>
            <seg xml:id="i-584132766f41f0b7-0">
              Sedan tar du upp frågan om att Folkpartiet skulle vilja särbehandla
              Vitryssland när det gäller att ge 100 % finansiering. Det är inte
              sant. Vi vill måhända särbehandla extremdiktaturer. Vi har tidigare
              föreslagit att detta också ska gälla exempelvis Kuba som många
              av oss är engagerade i. Det är inte så att vi vill särbehandla
              ett specifikt land. Men vi tror att när man som biståndsorganisation
              eller svensk förening jobbar i ett land där oppositionen mördas,
              slängs i fängelse, där fri press inte finns, och där människorna
              lever under otroligt grymma förhållanden, är det oerhört riskabelt,
              och då kan man behöva denna fulla finansiering. Det handlar inte
              bara om pengar. Det handlar också om moraliskt ansvar och att
              Sverige faktiskt har en skyldighet som demokrati att fullt ut
              stödja de utsatta människorna.
            </seg>
          </u>
          <note type="speaker" xml:id="i-9026f785ff3cb331-0">
            Anf. 80 BIRGITTA AHLQVIST (s) replik:
          </note>
          <u who="birgitta_ahlqvist_727222" xml:id="i-6d9f4fad72a7c046-1">
            <seg xml:id="i-9875e4bfc505f9e2-0">
              Herr talman! Det är naturligtvis oerhört viktigt att arbeta för
              demokrati i de länder där vi har ett utvecklingssamarbete. Men
              det finns också med i vårt mål och i våra perspektiv för PGU:n.
              Och man kan säga att detta arbete i öst är en del av PGU-arbetet.
              Men jag tycker personligen att det som ni tar upp i er motion
              om det arbete som har utförts i Tjeckien, tror jag, är intressant.
              Och det finns säkert mycket att lära av det. Men vi anser inte
              att det är vi som ska säga att regeringen ska göra detta, utan
              detta är en kompetensfråga för regeringen. Däremot kan vi säga
              att det är intressant, och det gör vi också i vårt betänkande.
            </seg>
            <seg xml:id="i-1f5e285e433fec23-0">
              När det sedan gäller detta med att särbehandla Vitryssland upplever
              jag när jag läser er motion att ni specifikt tar upp Vitryssland.
              Men det är mycket möjligt att ni i tidigare motioner har tagit
              upp andra diktaturer.
            </seg>
            <seg xml:id="i-0775754a6bebf5ca-0">
              Också jag tycker att det är viktigt att man kan göra allt för
              att motverka en diktator som Lukasjenko. Men jag tror att Sida
              när det gäller att lämna bidrag till icke-statliga organisationer
              måste ha en policy som gäller alla länder. I så fall får man hitta
              andra lösningar.
            </seg>
          </u>
          <note type="speaker" xml:id="i-53486b383bfbdf32-0">
            Anf. 81 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-d94aacb2f20b2546-2">
            <seg xml:id="i-b73323273049a3a2-0">
              Herr talman! Jag förstår att du som enskild socialdemokratisk
              ledamot i utrikesutskottet inte kan påverka exakt vad regeringen
              gör. Men regeringen baseras ändå på Socialdemokraterna som parti,
              så om du tycker att det är en klok idé att just ha en speciell
              enhet för demokrati hoppas jag att ni för den åsikten vidare.
            </seg>
            <seg xml:id="i-261aeca271d9d657-0">
              Det är också intressant att lära av länderna i öst som för bara
              1015 år sedan levde under kommunistiskt diktaturförtryck, och
              se hur de har gått vidare. Deras erfarenheter, som man i EU mycket
              lyssnar på, tycker jag ska gälla också för Sverige.
            </seg>
            <seg xml:id="i-84ce9113f49d1116-0">
              Att vi tar upp Vitryssland och hundraprocentsfinansieringen när
              det gäller de projekten beror förstås på att det är något som
              rör östbiståndet. Tidigare har vi tagit upp Kuba, och vi kommer
              att fortsätta med samma kamp i flera andra länder som vi tycker
              är viktiga på den fronten.
            </seg>
            <seg xml:id="i-78df9d5247f12944-0">
              För oss handlar det väldigt mycket om principfrågor. En politiker
              i alla fall en principfast politiker måste ofta vara djärv och
              försöka ta ut svängarna lite extra. Vi tror att det moraliskt
              är väldigt viktigt och ett stöd för dem som arbetar där att Sverige
              vågar finansiera fullt ut. Jag vet att många riksdagspartier här
              i kammaren har varit aktiva i Vitryssland och stöder detta, så
              det är inte bara enskilda folkpartister som tycker att det här
              är viktigt. Jag tror faktiskt att vi på sikt kan nå enighet i
              den frågan.
            </seg>
            <seg xml:id="i-aea86ec0ab4eaecf-0">
              Sist men inte minst vill jag helt kort ta upp Sidas nya profilenhet
              på Gotland. Inte heller i det avseendet är det bara Folkpartiet
              som har varit kritiskt. Även Sida har gått ut oerhört hårt mot
              detta. Ni talar om fredsfrämjande åtgärder. Men varför i så fall
              lägga det hela på Gotland? Vad är det för konflikt som pågår där?
              Kommer det inte att kosta oerhört mycket pengar att forsla dem
              som flyger via Helsingfors från Baltikum till Gotland? Väldigt
              mycket hade kunnat sparas genom att stoppa det här.
            </seg>
            <seg xml:id="i-ada00ac0f9702763-0">
              Som många av oss misstänker handlar nog Gotlandsflytten egentligen
              inte speciellt mycket om bistånd, utan det handlar oerhört mycket
              om arbetsmarknadspolitik, neddragningar inom försvaret och annat.
              Vi tycker att det är väldigt sorgligt om svenskt bistånd styrs
              utifrån de perspektiven.
            </seg>
          </u>
          <note type="speaker" xml:id="i-e31432ec219bccad-0">
            Anf. 82 BIRGITTA AHLQVIST (s) replik:
          </note>
          <u who="birgitta_ahlqvist_727222" xml:id="i-6d9f4fad72a7c046-2">
            <seg xml:id="i-b719ce26f47fd4a8-0">
              Herr talman! Jag tror att Birgitta Ohlsson har rätt i att det
              är många komponenter som gör att man valt placeringen på Gotland.
              Men en komponent tror jag är det Östersjöcentrum som ska sätta
              i gång på Gotland och som ska jobba just med de här frågorna också.
              Det finns en möjlighet till samarbete mellan Sida och detta Östersjöcentrum,
              så det är väl en bit. Sedan finns det säkert också många andra
              bitar.
            </seg>
            <seg xml:id="i-d87d0c997891ac2a-0">
              Jag skulle kunna fortsätta att ta upp Vitryssland men nöjer mig
              med att säga att jag nästan tycker att Folkpartiet hade kunnat
              undvika att skriva de tre små reservationerna. Trots det verkar
              alla sju partierna i riksdagen vara väldigt eniga när det gäller
              detta betänkande. Det gläder mig.
            </seg>
            <seg xml:id="i-43f331579dc02822-0">
              Det är precis som Birgitta Ohlsson säger. Också för mig betyder
              nämligen samarbetet österut väldigt mycket. Uppe i norr har vi
              ett samarbete i vardagen ett samarbete som vi har sedan väldigt
              många år, sedan 1970-talet. Vi hoppas att det får fortsätta att
              utvecklas, även om det dras ned på östbiståndet vad gäller Ryssland.
            </seg>
          </u>
          <note type="speaker" xml:id="i-be19482f1adf2b3d-0">
            Anf. 83 ROSITA RUNEGRUND (kd):
          </note>
          <u who="rosita_runegrund_cc84ed" xml:id="i-8708d016d7fdf505-0">
            <seg xml:id="i-e09b4fa8b96e9982-0">
              Herr talman! Kristdemokraterna har inte väckt några motioner
              i anslutning till regeringens skrivelse Svenska utvecklingssamarbetet
              med länderna i OSS och på västra Balkan . Vi har därför inte haft
              anledning att reservera oss. Jag vill ändå göra några kommentarer
              som vi kristdemokrater anser är värda att beakta.
            </seg>
            <seg xml:id="i-cfb1072d8a138def-0">
              Det är bra att utskottet markerar funktionshindrade människors
              utsatthet när det gäller landstrategin och Ryssland men också
              bedömningen avseende det framtida grannlandssamarbetet. Vi minns
              alla de fruktansvärda syner från institutioner med funktionshindrade
              barn som medierna förmedlade efter murens fall. Det tar tid att
              förändra attityder. Att det svenska samhällets utbytesverksamhet
              bland annat genom folkrörelser och andra organisationer bör förstärkas
              är något som vi kristdemokrater välkomnar. Många organisationer,
              kyrkor och enskilda i Sverige gör en fantastisk insats för att
              ge barn på institutioner i de forna Sovjetstaterna ett värdigt
              liv.
            </seg>
            <seg xml:id="i-0fa141b51a0b0620-0">
              Utskottet anser att utvecklingen i de länder som tidigare utgjorde
              delrepubliker i Sovjetunionen samt länderna på västra Balkan ger
              skäl för att känna såväl tillförsikt som oro. Medan den senaste
              tidens utveckling i bland annat Ukraina och Georgien är lovande
              är utvecklingen i till exempel Armenien, Azerbajdzjan, Vitryssland,
              Uzbekistan och Turkmenistan mer bekymmersam.
            </seg>
            <seg xml:id="i-5cc914c5613d9afe-0">
              Herr talman! Visst är det då en paradox att vi tar ett visst
              antal miljoner i en vårbudget på 200 miljoner och flyttar dem
              från biståndsbudgeten till utgiftsområde 8 därför att fler familjer
              som sökt skydd i vårt land ska sändas tillbaka till de här länderna,
              till en osäker tillvaro och fattigdom. Jag tänker speciellt på
              de gömda barnens dubbla utsatthet men även på alla de barn som
              har integrerats i vårt land.
            </seg>
            <seg xml:id="i-46fc29542249856c-0">
              De sista 16 raderna i betänkandet berör människohandel och andra
              former av exploatering. Av den miljon kvinnor och barn lågt räknat
              som säljs som slavar i världen svarar Europa skamligt nog för
              hälften! Flickor och unga kvinnor i åldern 1720 år utgör majoriteten.
              De flesta kommer från desperata förhållanden i de före detta socialistiska
              öststaterna och även från Asien.
            </seg>
            <seg xml:id="i-7a9c6b54508bbd8e-0">
              Kristdemokraterna menar att de åtgärder som vidtagits för att
              hindra människohandel hittills har varit otillräckliga. För att
              stoppa sexslavhandeln krävs det snabba och kraftfulla åtgärder
              på flera plan. Barnsexhandel, barnsexturism och barnpornografi
              genererar i dag miljardbelopp. Pengarna hamnar i fickorna på hänsynslösa
              och brutala människor, samtidigt som miljoner barn får sina liv
              förstörda.
            </seg>
            <seg xml:id="i-cf1c2be1181df289-0">
              Enligt organisationen Ecpat försöker ca 7 000 personer dagligen
              i Sverige få tillgång till barnporrsajter. Antalet kommersiella
              barnporrsajter har ökat med 400 % under de senaste fem åren. Det
              är mycket som pekar på att maffian i vissa av de länder vi i dag
              behandlar bedriver en verksamhet av gigantiska mått en verksamhet
              som ger enorma vinster på grund av efterfrågan även i vårt eget
              land.
            </seg>
            <seg xml:id="i-7844a7b83f055473-0">
              Det som behövs är en blockering av dessa sajter i vårt land men
              även att krav ställs på övriga EU-länder och EU:s grannländer
              när det gäller efterfrågan och blockering av barnporrsajter med
              miljontals bilder. Här krävs det mod, samarbete och beslutsamhet
              från regeringar och nätleverantörer i kampen mot den organiserade
              brottsligheten.
            </seg>
          </u>
          <note type="speaker" xml:id="i-bf51f1edf27b11f5-0">
            Anf. 84 ANNIKA QARLSSON (c):
          </note>
          <u who="annika_qarlsson_6d41d7" xml:id="i-9e38c09066398878-0">
            <seg xml:id="i-69a7934338d8bb72-0">
              Herr talman! Vi från Centerpartiet står bakom betänkandet, men
              det är några saker som jag skulle vilja lyfta fram. Jag kan börja
              med att instämma i Birgitta Ohlssons inlägg när det gäller Vitryssland.
              Vi har från Centerkvinnorna och Centerpartiets ungdomsförbund
              haft verksamhet och varit samarbetspartner i Vitryssland. Det
              är en lång uppförsbacke innan man är i närheten av demokrati i
              det landet. Där finns mycket viktigt arbete för oss att uträtta,
              som på många andra ställen.
            </seg>
            <seg xml:id="i-fd4ad5e85469adf4-0">
              Det jag skulle vilja lyfta fram i dag handlar om Ukraina. Jag
              tycker att det är positivt att vi i utskottet faktiskt förtydligade
              oss och säger att EU måste ta ett steg vidare. Det är mycket angeläget,
              säger vi, att EU står berett att bistå Ukraina med dess 48 miljoner
              invånare nu när en ny politisk ledning återupptar vandringen längs
              den långa vägen mot demokrati, rättsstat och marknadsekonomi.
              Den handlingsplan som EU har upprättat måste revideras, för det
              har skett en hel del förändringar i Ukraina.
            </seg>
            <seg xml:id="i-11fc4a4a31407d46-0">
              Varför är Ukraina så viktigt? Det finns, som Birgitta påpekade,
              andra ställen som ur demokratisk synvinkel har betydligt längre
              väg att gå. Anledningen till att jag väljer att lyfta fram Ukraina
              är att många bedömare anser att det är nyckeln till hela den regionens
              utveckling. Efter den orangea revolutionen, då världens strålkastare
              var riktade mot Ukraina, rinner intresset lite grann ut. Då det
              gäller den väg som man nu har börjat vandra mot demokrati har
              det varit väldigt tyst. Det skulle vara otroligt värdefullt om
              EU på allvar tog upp diskussionen med Ukraina.
            </seg>
            <seg xml:id="i-bf3f5b862066b4c7-0">
              EU:s roll hänger ihop med den ratificeringsprocess som nästan
              har gått i stå. Vi får se vad toppmötet i veckan kommer att medföra.
              Det jag skulle vilja se utifrån vad som har skett är att diskussionen
              om att göra EU både smalare och vassare lyftes ännu mer. EU har
              med sina fel och brister även många fördelar. En av dem är att
              vara påskyndare av demokratiseringen av hela Europa. Det finns
              en mängd länder som med ett EU-medlemskap inom synhåll har satt
              stor fart på både demokratisering och sin syn på mänskliga rättigheter.
              Kvinnors situation och rättigheter, det vet vi alla visa av erfarenhet,
              kommer utan demokrati aldrig upp på bordet över huvud taget.
            </seg>
            <seg xml:id="i-c66925421daad9c7-0">
              Jag hoppas att Göran Persson tar med sig detta till toppmötet
              och ser till att diskussionen om ratificeringsprocessen fortsätter,
              att man använder reaktionerna från olika länder till att faktiskt
              fördjupa den här debatten och också ser till att folket kommer
              med i diskussionen om vad vi ska ha EU till och vad vi inte ska
              ha det till.
            </seg>
            <seg xml:id="i-857b96600e54d965-0">
              Även om det här toppmötet inte handlar om det hoppas vi att den
              svenska regeringen verkligen ligger på i EU för att se till att
              en handlingsplan för ett framtida medlemskap eller en nära association
              till EU blir möjligt. Det är viktigt att Ukraina kan se den vägen
              och får ett bra mål att arbeta mot.
            </seg>
            <seg xml:id="i-c8d7bf5730c0c2b4-0">
              Återigen handlar det om att EU är ett demokratiskt verktyg som
              kan bidra till både en säkrare och en rättvisare värld. Ukraina
              är nyckeln i den här regionen. Därför hoppas jag att detta går
              med som en extra brasklapp till regeringen.
            </seg>
          </u>
          <note type="speaker" xml:id="i-9f8a90e7cb230a0e-0">
            Anf. 85 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-37d0cb269acb7d86-0">
            <seg xml:id="i-58116cd68209d16d-0">
              Herr talman! Vi tycker att det här är ett bra betänkande. Vi
              tycker att Folkpartiet nog är fel ute, tyvärr, i sina reservationer.
              Vi har ingenting till övers för dem. Betänkandet är också väldigt
              informativt. Jag skulle gärna rekommendera det här betänkandet
              till ganska många människor för vilka öststater, Centralasien,
              södra Kaukasus och även Balkan fortfarande är terra incognita.
            </seg>
            <seg xml:id="i-f782927a66558dcb-0">
              Jag har fyra minuter på mig och har fyra kommentarer som hör
              ihop.
            </seg>
            <seg xml:id="i-a52c0a2a9da20f8c-0">
              För det första känns det för mig och oss som är ett EU-kritiskt
              parti lite fantasilöst att den enda moroten för utveckling, för
              införande av demokrati, för stärkande av mänskliga rättigheter
              och för stärkande av institutioner alltid ska vara medlemskap
              i EU. Det måste finnas mer saker att erbjuda än medlemskap i en
              monolitisk cementunion, tycker vi. Det som riskerar att ske är
              att framför allt Ryssland och de gamla satellitstaterna återupprättar
              muren därför att man ser EU som en motpart och inte som en möjlighet
              när Ryssland blir ensamt kvar.
            </seg>
            <seg xml:id="i-880f13d86d6e4636-0">
              I stället tycker vi, och det är min andra kommentar, att man
              ska satsa mycket på de civila strukturerna, på det medborgerliga
              och mellanmänskliga mötet, på folkens och organisationernas möten.
              Glöm inte bort sådana mycket viktiga organisationer med bred verksamhet
              som OSSE. Jag tycker att det underskattas lite grann, om jag ska
              vara kritisk till vårt betänkande. Inte minst gör, vilket också
              Birgitta Ohlsson nämnde, de partinära organisationerna ett jättebra
              jobb. Dessa vill vi i utskottet verkligen värna och försvara mot
              den kritik som de blir utsatta för. Inte minst är vårt Green Forum,
              tycker vi, väldigt duktiga på Balkan, skapar insikt och strukturer
              i det lilla för demokratisk uppbyggnad genom bland annat partiväsendet.
            </seg>
            <seg xml:id="i-5d9958f9e3cce481-0">
              Den tredje kommentaren handlar om folkligt utbyte. Det gör att
              man kan resa mycket, och det är väldigt positivt när rätt sorts
              människor reser. Men när fel sorts människor tvingas resa, till
              exempel genom människohandel, blir det väldigt fel. Det är tyvärr
              ett växande problem för många av de länder som behandlas i det
              här betänkandet. Det är ett stort bekymmer. Rosita var inne på
              det, med stor förtjänst, alldeles nyss.
            </seg>
            <seg xml:id="i-89ea8d68f2eed9d0-0">
              Vad jag skulle vilja se är att Sverige inom EU mera kraftfullt
              verkar för att få ett stopp för detta, bevakar våra gränser och
              skapar en modell. Där har Sverige genom vår lag om kriminalisering
              av könsköp en oerhört viktig roll. Det är en position och ett
              verktyg som vi borde plädera för. Kriminaliserar man könsköp världen
              över kommer trafficking att stoppas. Det känns som en viktig åtgärd.
              Det finns mycket kvar att göra för Sverige.
            </seg>
            <seg xml:id="i-941cf606ad880e19-0">
              Den fjärde kommentaren gäller naturligtvis Sidaenheten på Gotland.
              Det tycker vi är en bra och innovativ åtgärd. Den är inte, som
              vi betraktar det, i första hand en regionalpolitisk åtgärd. Det
              handlar om att på Gotland, som ligger längst till öster i vårt
              land, mitt i Östersjön, verkligen främja det mellanfolkliga och
              civila samarbetet. Vi tillstyrker det och tycker att det är en
              bra sak.
            </seg>
          </u>
          <note xml:id="i-10568ed811348830-0">
            Jag yrkar bifall till förslaget i betänkandet.
          </note>
          <note type="speaker" xml:id="i-65b7bd32b2e1f700-0">
            Anf. 86 ANNE LUDVIGSSON (s):
          </note>
          <u who="anne_ludvigsson_72e7a7" xml:id="i-960d34e6f43d28f6-5">
            <seg xml:id="i-250050fcb89a251b-0">
              Herr talman! Efter att nyss ha kommit hem från Moldavien kände
              jag att jag ville delta i den här debatten. Jag var i Moldavien
              i samband med en plan att försöka starta ett kvinnoprojekt mellan
              s-kvinnor i Östergötland och kvinnoorganisationer i Moldavien.
            </seg>
            <seg xml:id="i-4ab66a9afd6f7ddd-0">
              Det var ett mycket spännande och intressant besök. Men när man
              reser i Moldavien slås man av den enorma fattigdomen och bristen
              på möjligheter att ta till vara de resurser som landet ändå har.
              Vi reste mycket på landsbygden, och där är naturligtvis fattigdomen
              ännu mer framträdande.
            </seg>
            <seg xml:id="i-6b9327e71ed6a6b2-0">
              I ett samhälle som vi besökte med över 3 000 invånare hade man
              inte längre tillgång till vatten. Ledningar och allt var söndertrasat.
              Vattenkällor finns, men man är tvungen att åka ut och hämta sitt
              vatten i dunkar. Vilka konsekvenser får inte det för skola, dagis
              och äldreboende som man försökte ordna att man inte har vatten!
            </seg>
            <seg xml:id="i-0a8a6707f78efdb8-0">
              Arbetslösheten är enorm, över 60 % på landsbygden. Föräldrar
              lämnar sina barn för att arbeta, ofta på en svart marknad i något
              EU-land. För många, framför allt för kvinnor och också för barn,
              blir det sexslavhandel. Familjer slås sönder. Barnen tas i bästa
              fall om hand av grannar eller mor- och farföräldrar.
            </seg>
            <seg xml:id="i-8cb2698610b548fd-0">
              Skolorna saknar ofta utbildade lärare därför att de unga utbildade
              har lämnat dem. Det gör att barnen inte får den undervisning som
              är nödvändig.
            </seg>
            <seg xml:id="i-fae3357aab8e6632-0">
              Jag välkomnar utskottets ställningstagande angående Moldavien
              på flera områden. Jag vill bara understryka vikten av utvecklingssamarbete
              med Moldavien från svensk sida, och det är bråttom.
            </seg>
            <seg xml:id="i-b2891ee42aa22227-0">
              Fattigdomen och bristen på möjligheter att överleva i sitt land
              är ju en av orsakerna till handel med människor för arbete och
              prostitution. Moldavien håller på att utarmas på unga utbildade
              människor.
            </seg>
            <seg xml:id="i-b3872badb9cff4cb-0">
              Jag välkomnar alltså utskottets ställningstagande. Mer initiativ
              behövs på alla nivåer, från svensk sida men också på EU-nivå,
              för att hejda en som jag ser det katastrof i Moldavien.
            </seg>
          </u>
          <note xml:id="i-0aff3297490417c8-3">
            Överläggningen var härmed avslutad.
          </note>
          <note xml:id="i-1278606df44fbe11-0">
            9 § Bordläggning
          </note>
          <note xml:id="i-ed4a0270275c0963-0">
            Anmäldes och bordlades
          </note>
          <note xml:id="i-edcbb9c1810d321a-0">
            10 § Anmälan om frågor för skriftliga svar
          </note>
          <note xml:id="i-69a1940c0a783d34-0">
            Anmäldes att följande frågor för skriftliga svar framställts
          </note>
          <note xml:id="i-e2a2d7aad1dfcadf-0">
            den 14 juni
          </note>
          <note xml:id="i-a9d05e492dc257ba-0">
            Ulf Holm
          </note>
          <note xml:id="i-43b367c7576d6e08-0">
            Karin Granbom
          </note>
          <note xml:id="i-86c6cd6d8268ede0-0">
            Rolf Gunnarsson
          </note>
          <note xml:id="i-9aae51d62e7ac385-0">
            Harald Nordlund
          </note>
          <note xml:id="i-0330a2f7367d3b35-0">
            Lars Ångström
          </note>
          <note xml:id="i-9aae51d62e7ac385-1">
            Harald Nordlund
          </note>
          <note xml:id="i-b5178d0365e5f390-0">
            Krister Hammarbergh
          </note>
          <note xml:id="i-b5178d0365e5f390-1">
            Krister Hammarbergh
          </note>
          <note xml:id="i-c830c179602ebea3-0">
            Kerstin Lundgren
          </note>
          <note xml:id="i-8904e04cd8141e52-0">
            Bengt-Anders Johansson
          </note>
          <note xml:id="i-9aae51d62e7ac385-2">
            Harald Nordlund
          </note>
          <note xml:id="i-ad6bbdf43528f353-0">
            Carl B Hamilton
          </note>
          <note xml:id="i-ad6bbdf43528f353-1">
            Carl B Hamilton
          </note>
          <note xml:id="i-ad6bbdf43528f353-2">
            Carl B Hamilton
          </note>
          <note xml:id="i-493d7673a896bb0a-0">
            Frågorna redovisas i bilaga som fogats till riksdagens snabbprotokoll
            tisdagen den 13 september.
          </note>
          <note xml:id="i-536bc901413e0786-0">
            11 § Kammaren åtskildes kl. 15.41.
          </note>
          <note xml:id="i-0e36a40548838462-0">
            Förhandlingarna leddes
          </note>
          <note xml:id="i-1141a88510526031-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
