<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--48</head>
          <docDate when="2003-12-12">2003-12-12</docDate>
        </div>
      </front>
      <body>
        <div>
          <note xml:id="i-19f56890f9cf6d0e-0">
            ﻿
          </note>
          <note xml:id="i-638923d1ce0e8f6d-0">
            Riksdagens protokoll
          </note>
          <note xml:id="i-97630ec3adb2df53-0">
            2003/04:48
          </note>
          <note xml:id="i-f1f60af9d23a0072-0" type="date">
            Fredagen den 12 december
          </note>
          <note xml:id="i-76219b5bd1f66b0f-0">
            Kl. 09:00 - 14:17
          </note>
          <note xml:id="i-a3f782b68a7b32e7-0">
            1 § Anmälan om fördröjt svar på interpellation
          </note>
          <note xml:id="i-c9af7d2b7992ae39-0">
            Till riksdagen hade inkommit följande skrivelse:
          </note>
          <note xml:id="i-f2f780e19016995f-0">
            Interpellation 2002/03:185
          </note>
          <note xml:id="i-68512e687ea1248e-0">
            Interpellation 2003/04:185 av Chatrine Pålsson (kd) om villkoren
            för svensk kycklingnäring
          </note>
          <note xml:id="i-89a60f8352c70ad1-0">
            Interpellationen kommer att besvaras tisdagen den 20 januari
            2004.
          </note>
          <note xml:id="i-719e904a6eb12cd8-0">
            Skälet till dröjsmålet är resa till Bryssel.
          </note>
          <note xml:id="i-673977a68c2ebf92-0">
            Anders Perklev
          </note>
          <note xml:id="i-a3495ba7d2233a0e-0">
            2 § Svar på interpellation 2003/04:170
          </note>
          <note xml:id="i-402ecd647e86bf16-0">
            Talmannen meddelade att kulturminister Marita Ulvskog på grund
            av sjukdom var förhindrad att vid dagens sammanträde besvara interpellation
            2003/04:170 av Gunilla Tjernberg (kd) om utlokalisering av statliga
            myndigheter.
          </note>
          <note xml:id="i-42c4bac75cde6a5b-0">
            3 § Svar på interpellation 2003/04:95 om fördelningen av ekonomiska
            resurser mellan kvinnor och män
          </note>
          <note type="speaker" xml:id="i-4db1cb2954cf1c37-0">
            Anf. 1 Statsrådet MONA SAHLIN (s):
          </note>
          <u who="unknown" xml:id="i-d43b54746eaea709-0">
            <seg xml:id="i-2350f5e10e8520f4-0">
              Herr talman! Gudrun Schyman har frågat statsministern om han
              delar hennes beskrivning av maktordningen i samhället, om han
              anser det vara acceptabelt samt vilka initiativ statsministern
              är beredd att vidta. Arbetet i regeringen är så fördelat att det
              är jag som svarar.
            </seg>
            <seg xml:id="i-afdfcc57c710c1f0-0">
              Regeringens jämställdhetspolitik vilar på en förståelse av att
              det råder en maktordning mellan kvinnor och män i vårt samhälle,
              där kvinnor som grupp är underordnade män som grupp. Denna maktordning
              kommer till uttryck inom alla samhällsområden, i kvinnors och
              mäns vardag och i olika faser i livet. Jämställdhetspolitiken
              syftar till att bryta denna maktordning för att kvinnor och män
              ska ha samma rättigheter, skyldigheter och möjligheter på livets
              alla områden.
            </seg>
            <seg xml:id="i-e28282b1404c228e-0">
              Den bilaga till finansplanen om fördelningen av ekonomiska resurser
              mellan kvinnor och män som Gudrun Schyman i delar citerar är ett
              av många möjliga sätt att visa att samhället inte är jämställt
              och att det råder en stark obalans mellan kvinnor och män i fråga
              om ekonomi. Sett till kvinnor och män som grupper i samhället
              har kvinnor genomgående lägre inkomster än män.
            </seg>
            <seg xml:id="i-67796eb8c491d8de-0">
              Jag instämmer i Gudrun Schymans konstaterande att förändring
              av kvinnors ekonomiska ställning i relation till mäns är en komplex
              och departementsöverskridande fråga. Den griper in i många politikområden.
            </seg>
            <seg xml:id="i-10d534177acf3712-0">
              Att öka kvinnors inkomster från avlönat arbete är centralt för
              att minska skillnader i inkomster. Till att börja med handlar
              det till exempel om att bekämpa osakliga löneskillnader, att se
              till att fler kvinnor kan gå från deltids- till heltidsarbete,
              att bryta den könssegregerade arbetsmarknaden och att minska socialbidragsberoendet
              hos ensamstående kvinnor med barn. Vidare handlar det om att se
              över normer, strukturer och system och hur de offentliga insatserna
              kommer kvinnor och män till del.
            </seg>
            <seg xml:id="i-dc391fb7b46dfbef-0">
              Att tala om fördelningen av det betalda arbetet kräver ofrånkomligen
              också att frågan om det obetalda arbetets fördelning mellan kvinnor
              och män diskuteras. Kvinnor och män ska kunna kombinera förvärvsarbete
              med att ha familj och inte vara tvingade till att välja det ena
              eller det andra i sina liv. Kvinnor och män finns i nästan lika
              stor utsträckning på arbetsmarknaden föräldraförsäkring och en
              bra barnomsorg har varit centralt för detta. Men fortfarande arbetar
              kvinnor deltid, och det råder en ojämn fördelning av det obetalda
              arbetet. Om män skulle ta ett större ansvar för det obetalda arbetet
              för hushållsarbetet och för omsorgen om barn och anhöriga skulle
              vi inte bara se en förändring i familjerna, utan det skulle också
              minska riskerna för diskriminering av kvinnor i arbetslivet.
            </seg>
            <seg xml:id="i-3b6f1d43b011ca52-0">
              De reserverade månaderna i föräldraförsäkringen har inneburit
              steg på vägen för att öka mäns uttag av föräldrapenningen. Regeringen
              avser att tillsätta en utredning som ska se över föräldraförsäkringen,
              och ett av syftena är att se hur föräldraförsäkringen bättre kan
              bidra till att barnen får tillgång till båda sina föräldrar.
            </seg>
            <seg xml:id="i-d8d16b010ba6b703-0">
              Men parallellt med att se hur själva försäkringssystemet kan
              bidra till ökad jämställdhet måste också andra insatser göras.
              Det finns ett tydligt samband mellan de informationsinsatser som
              försäkringskassorna gör och mäns ökade uttag av föräldrapenning.
              Hur försäkringskassorna arbetar har med andra ord betydelse för
              resultatet.
            </seg>
            <seg xml:id="i-be4812a9e47520fa-0">
              På socialförsäkringsadministrationens område finns det tecken
              som tyder på att kvinnor inte får samma tillgång och möjlighet
              till rehabilitering som män. Studier har visat att kvinnor kommer
              in senare i rehabiliteringen än män och att rehabiliteringen av
              män tillåts kosta mycket mer än den som riktas till kvinnor. Om
              detta är ett genomgående mönster är det inte själva sjukförsäkringen
              det är fel på, utan hur de offentliga resurserna för att få människor
              tillbaka i arbete används. Detta är ett skäl till att det pågår
              ett förändringsarbete på försäkringskassorna. Regeringen kommer
              att följa detta arbete genom att varje halvår följa upp vilka
              effekter detta har för kvinnors sjukfrånvaro.
            </seg>
            <seg xml:id="i-89140e9674a59f09-0">
              Dessa två exempel visar på vikten av att ett jämställdhetsperspektiv
              genomsyrar hela regeringens politik och alla politikområden. Men
              det visar också vikten av att kunnandet om jämställdhetsfrågor
              inte stannar inom Regeringskansliets väggar, utan att det även
              genomsyrar myndigheternas arbete, ända ut i mötet med varje medborgare.
              Även i vardagliga handlingar och beslut skapas ojämställdhet.
              Dessa vardagliga handlingar bildar sammantaget ett mönster, och
              det mönstret blir väldigt tydligt i bilagan om fördelningen av
              ekonomiska resurser mellan kvinnor och män.
            </seg>
            <seg xml:id="i-7e169a9c3c7fcff9-0">
              Slutligen, herr talman, är det viktigt att poängtera att välfärdssystemet
              har en omfördelande effekt mellan kvinnor och män. Bidrag och
              ersättningar från de offentliga försäkringssystemen bidrar till
              att stärka både kvinnors och mäns ekonomiska ställning, men de
              bidrar också till att minska inkomstskillnaderna mellan kvinnor
              och män och innebär därmed att kvinnors ekonomiska ställning i
              relation till män stärks.
            </seg>
          </u>
          <note type="speaker" xml:id="i-b34cfc5f5272f9c0-0">
            Anf. 2 GUDRUN SCHYMAN (v):
          </note>
          <u who="gudrun_schyman_99f98c" xml:id="i-230607d0a9151329-0">
            <seg xml:id="i-6fd19fed364d90e7-0">
              Herr talman! Jag tackar så mycket för svaret. Jag kan konstatera
              att vi på en del punkter är överens.
            </seg>
            <seg xml:id="i-033bfdde1b2a3249-0">
              Jag ställde tre frågor, och den ena var om vi är överens om att
              det finns en könsmaktsordning i vårt samhälle som konsekvent underordnar
              och diskriminerar kvinnor en ordning vi brukar kalla den patriarkala
              maktordningen. Vad jag förstår av svaret, även om orden inte finns
              här, är vi överens om detta.
            </seg>
            <seg xml:id="i-aecd11dc4b59f9ec-0">
              Jag frågade också om det här var acceptabelt. Vad jag förstår
              är vi överens om att det inte är acceptabelt.
            </seg>
            <seg xml:id="i-d901ad8f7a824d2b-0">
              Jag ställde de här frågorna till statsministern, och jag vill
              passa på att säga att jag tycker att det är väldigt beklagligt
              att han inte svarar. Jag säger inte det för att på något sätt
              förringa jämställdhetsministerns insatser och åsikter i den här
              frågan, utan för att jag tycker att det vore klädsamt för en feministisk
              regering att också ta fullt ut ansvar för sina åsikter och ställa
              upp med det främsta som man har i ledet det är väl statsministern.
            </seg>
            <seg xml:id="i-4be6d88d41953b26-0">
              Det här är dessutom frågor som är departementsöverskridande,
              och det försvårar diskussionen att de finns spridda på så många
              olika departement. Det här är den fjärde interpellationsdebatten
              jag har på detta tema, och det är med olika ministrar varje gång.
            </seg>
            <seg xml:id="i-f8f81bdb0eb97464-0">
              Jag tycker att det faktum att den här frågan har blivit degraderad
              i regeringen vilket jag anser att den har blivit det när den har
              flyttats från en minister med eget ansvar och flyttats från Statsrådsberedningen
              är ett mycket oroande tecken.
            </seg>
            <seg xml:id="i-c7876fdc50f3b6e0-0">
              Tillbaka till interpellationen: Vi är alltså överens om hur det
              ser ut. Vi är överens om att det inte är acceptabelt. Frågan är
              om vi är överens om vad som behöver göras. Där är jag mycket mera
              osäker. Det här interpellationssvaret ger inte alls vid handen
              vad som behöver göras. Det finns inte alls något konkret om hur
              någonting ska göras. Svaren är de jag har fått tidigare, att det
              som man inte tycker om ska bekämpas, att vi ska se till att fler
              kvinnor går från deltid till heltid, att vi ska se över strukturer,
              följa upp och analysera och så vidare.
            </seg>
            <seg xml:id="i-f9c6dce0d4295aea-0">
              Jag menar att vi har alldeles tillräckligt med kunskaper. Verkligheten
              ger oss alldeles tillräckligt med kunskaper. Universiteten ger
              oss alldeles tillräckligt med kunskaper. Kvinnojourerna ger oss
              alldeles tillräckligt med kunskaper.
            </seg>
            <seg xml:id="i-bb9a961626362d53-0">
              Den offentliga hearing som arbetsmarknadsutskottet hade om lönediskriminering,
              som finns i en utmärkt rapport, där Medlingsinstitutet, Konjunkturinstitutet,
              Statistiska centralbyrån och JämO fanns med som samtliga pekade
              på att lönediskrimineringen fortsätter och till och med ökar på
              en del håll ger oss tillräckliga kunskaper för att göra någonting.
              Det är det som jag hade hoppats att det här svaret skulle ha utvecklat.
            </seg>
            <seg xml:id="i-a4853ec8b43d0151-0">
              Vad är det vi ska göra när det gäller föräldraförsäkringen, lönediskrimineringen,
              de ofrivilliga deltiderna, den ökande otryggheten för kvinnor
              på arbetsmarknaden och arbetstidsfrågan? Alla de här områdena
              är kopplade till förhandlingen om tid och liv, på arbetsmarknaden
              och vid köksbordet. Det är ju när det gäller detta komplex, skärningspunkten
              för den patriarkala ordningen, som vi måste se till att göra någonting.
              Vi ska inte bara avvakta och analysera och samla på oss ytterligare
              kunskap, för den har vi. Nu gäller det att ta konsekvenserna av
              kunskapen, och jag vill höra hur jämställdhetsministern ser på
              det.
            </seg>
          </u>
          <note type="speaker" xml:id="i-c411b2a85768dd18-0">
            Anf. 3 Statsrådet MONA SAHLIN (s):
          </note>
          <u who="unknown" xml:id="i-d43b54746eaea709-1">
            <seg xml:id="i-f93a3ec32919e682-0">
              Herr talman! Gudrun Schyman! Först och främst vill jag säga att
              vi absolut gör mer än att bara analysera och fundera. Det ageras
              väldigt mycket. Men jag vill också börja med att instämma i det
              som Gudrun Schyman sade i början. Jag tycker verkligen att vi
              är överens, inte bara om orden utan också om beskrivningen av
              de patriarkala strukturerna, av mäns överordning och av kvinnors
              underordning. Vi är också mycket överens om att detta inte är
              acceptabelt. Det har det aldrig varit, är det inte i dag och kommer
              inte att vara det i framtiden.
            </seg>
            <seg xml:id="i-49dce918965c0adc-0">
              Jag hoppas också att vi är överens om att det inte är en degradering
              att jag står här i dag och svarar på frågorna. Jag är jämställdhetsminister.
              Precis som mina föregångare är jag därmed ansvarig för samordningen
              av jämställdhetsarbetet. Jag tycker nämligen inte att det är ett
              problem, som Gudrun Schyman uttryckte det, att frågorna ligger
              på så många olika håll. Jag tycker att det är själva poängen med
              att integrera jämställdhetsarbetet, att alla ministrar har ett
              ansvar för sina respektive områden.
            </seg>
            <seg xml:id="i-084d4e0309cbfe2c-0">
              Jag hoppas också att vi är överens om att det är väldigt bra
              att Göran Persson just i dag inte är här utan i Bryssel och bland
              annat kämpar för att jämställdhet ska vara en viktig del i EU-fördraget,
              som man nu diskuterar.
            </seg>
            <seg xml:id="i-a6d4c78926984560-0">
              Sedan är det mängder av frågor, som Gudrun Schyman också är väl
              medveten om, som nu hanteras runtom i Regeringskansliet. Jag vill
              också bidra till att försöka föra den här diskussionen på ett
              kanske ännu mer feministiskt sätt än vad som har varit fallet
              genom åren, därför att det behövs en annan struktur och beskrivning
              av varför kvinnors villkor ser ut som de gör. De frågeställningar
              som det jobbas med nu är bland annat de som Gudrun Schyman nämnde.
            </seg>
            <seg xml:id="i-2ceb2bc268472f1b-0">
              Det handlar om att inte bara i ord utan i handling röra sig från
              deltid till heltid, om att kvinnor ska ha möjlighet att kombinera
              ett arbete som går att försörja sig på och göra karriär i med
              att vara mamma och om att det måste vara en helt annan fördelning
              mellan män och kvinnor när det gäller uttag av föräldraförsäkringsdagar.
              Den mycket svåra men mycket centrala frågan ska nu en utredning
              jobba med. Man ska inte se om utan hur en annan fördelning mellan
              män och kvinnor när det gäller uttaget ska kunna se ut.
            </seg>
            <seg xml:id="i-7a30c60a2d2808f8-0">
              Lönediskrimineringen är också en mycket central fråga. På den
              hearing som Gudrun Schyman nämnde fanns bland annat kunskap just
              därför att regeringen har sett till att Medlingsinstitutet har
              detta mycket viktiga uppdrag att titta på hur löneförhandlingarna
              och lönesystemen ser ut och hur man ska kunna bidra till att öka
              jämställdheten i fråga om löner och inte minska den, som i många
              fall har skett.
            </seg>
            <seg xml:id="i-9db7b057e065aea6-0">
              När Gudrun Schyman säger att vi vet vad vi ska göra och att vi
              måste gå vidare tycker jag att det är viktigt att komma längre
              med att vi i det här sammanhanget inte bara är vi här i riksdagen
              och inte heller bara vi i regeringen. Parterna måste också ta
              ett annat och tydligare ansvar för att minska löneskillnaderna
              mellan kvinnor och män. Det handlar om de centrala parterna när
              det gäller avtal, men det handlar också om de personer på varje
              arbetsplats, privat som offentlig, som faktiskt sätter lönerna
              och som faktiskt lägger upp hur karriär- och utvecklingsmöjligheter
              ska kunna se ut. Så jag vill nog ändå påstå dels att frågan inte
              är degraderad, dels att jag ska fortsätta med det som Margareta
              Winberg på ett så utmärkt sätt har gjort, att mycket otåligt men
              tålmodigt arbeta vidare för lika villkor för män och kvinnor.
            </seg>
          </u>
          <note type="speaker" xml:id="i-6b0182df368547a3-0">
            Anf. 4 GUDRUN SCHYMAN (v):
          </note>
          <u who="gudrun_schyman_99f98c" xml:id="i-230607d0a9151329-1">
            <seg xml:id="i-3c21dab8d9bdb651-0">
              Herr talman! Jag vidhåller att det är en degradering av frågan,
              och det är ingen som helst recension av statsrådets kapacitet.
              Jag är alldeles övertygad om att statsrådet kommer att driva den
              här frågan med stor otålighet och energi. Men jag tycker att det
              är mycket märkligt att en regering som säger sig vara feministisk
              flyttar ned en sådan viktig fråga som jämställdheten från ett
              enskilt ministeransvar till en ministerpost där det också finns
              många andra frågor inom ansvarsområdet. Det kan inte tolkas som
              någonting annat än att man lägger mindre vikt vid denna fråga
              nu. Eller så får man tolka det som att den nyordning som gjordes
              efter valet bara var ett spel för gallerierna. Så kan man också
              se det. Jag vet inte vilket som är bäst. Jag är i alla fall otillfredsställd
              med tingens ordning. Men det är, som sagt, handlingen som avgör.
              Nu är det bara upp till bevis.
            </seg>
            <seg xml:id="i-60d10ed7dac174ec-0">
              Det är självklart att de här insikterna om könsmaktsordningen
              och den patriarkala maktstrukturen ska genomsyra samtliga politikområden,
              men så är det ju inte. Därför behövs det någon som håller i frågan
              och driver på. Det finns i den här frågan en tendens att smita
              undan. Man lägger ut ansvaret på så många att det inte märks.
              Det är samma förhållningssätt tycker jag när statsrådet här talar
              om att vi är överens om det här och det är vi och att det ser
              ut så här. Men det är också så att det är andra som har ett ansvar,
              och väldigt mycket av ansvaret läggs på parterna på arbetsmarknaden.
              Det är klart att de har ett ansvar, men vi ska vara väldigt medvetna
              om att inte minst där är den patriarkala ordningen cementerad.
              Det gäller i väldigt hög grad både på arbetsgivarsidan och inom
              facket. Det är därför som det inte händer någonting. Det är ju
              därför det avgörs tvister i Arbetsdomstolen som JämO driver till
              den klagandes nackdel. Man säger att det är så här det ser ut
              på arbetsmarknaden, att vi har den lönesättningen, och då är det
              så. Då kallar man det inte för diskriminering.
            </seg>
            <seg xml:id="i-d817426bec7887c4-0">
              Det finns väldigt många exempel på att arbetsmarknadens parter
              inte klarar av den här frågan, för där är inte medvetenheten så
              stor eller viljan så brinnande. En regering som vill bära fram
              en feministisk politik måste alltså gå före och våga komma med
              förslag och lagändringar.
            </seg>
            <seg xml:id="i-6f06e4c1ca4c1112-0">
              Det finns fackförbund som också är väldigt medvetna och kloka
              när det gäller de här frågorna och som verkligen driver dem. Jag
              vill gärna referera till ett möte som jag hade med Handelstjänstemannaförbundet
              för några dagar sedan där vi diskuterade de här frågorna. Vi har
              arbetat tillsammans med dem tidigare. Då handlar det om arbetstidsfrågan
              kopplad till föräldraförsäkringen. Det gäller anställningstryggheten
              under graviditet. Det gäller att ta bort undantagsregeln. Det
              gäller att få tillsvidareanställningar i stället för visstidsanställningar
              och att förhindra uppsägningar under graviditeter. Ett minskat
              övertidsuttag är också kopplat till det här.
            </seg>
            <seg xml:id="i-085dacb0aabe0749-0">
              Det är mycket konkreta frågor som man inom vissa fackförbund,
              där man är medveten om den här könsmaktsordningen, har drivit
              i många år, och man är mycket otålig. Det är inte bara jag som
              är otålig.
            </seg>
            <seg xml:id="i-9d6ef294e3304a50-0">
              Här kan en regering som vill någonting inte bara skjuta ifrån
              sig ansvaret och säga att det ligger på arbetsmarknadens parter,
              utan här måste man göra någonting konkret. Jag menar att det också
              gäller diskussionen om föräldraförsäkringen. Jag hörde till min
              förskräckelse i går och jag har hört det tidigare familjeministern
              tala om att det är barnens bästa, inte jämställdheten, som ska
              stå i centrum. Man målar alltså upp en falsk motsättning. Detta
              skulle jag också vilja att ministern kommenterar.
            </seg>
          </u>
          <note type="speaker" xml:id="i-73e1ffd792236c1b-0">
            Anf. 5 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-bdf4dad4d7915651-0">
            <seg xml:id="i-72a542b46d59b956-0">
              Herr talman! Jag ska vara med i en annan interpellationsdebatt
              efter den här, men jag kan inte motstå möjligheten att gå in i
              en jämställdhetsdebatt eftersom jag i dag tänkte tala om de politiska
              besluten som rör utjämningssystemet. Det är nämligen en interpellation
              som var ställd till statsrådet Mona Sahlin men som kommer att
              besvaras av statsrådet Lars-Erik Lövdén.
            </seg>
            <seg xml:id="i-169aae72b9e22f63-0">
              Jag tycker att det är intressant att komma in i debatten eftersom
              jag saknar ett perspektiv. Jag saknar perspektivet kring de politiska
              beslut som rör ekonomiska strukturer. Jag hävdar att utjämningssystemet
              är en sådan intressant struktur ur ett jämställdhetsperspektiv,
              inte minst på grund av att dem som det berör ytterst i mycket
              hög grad är kvinnor inom offentlig sektor. Jag hävdar att utjämningssystemet
              också är negativt för jämställdhetsarbetet.
            </seg>
            <seg xml:id="i-63aac84c63c9ccb6-0">
              Löneskillnaderna är ju stora som vi alla vet. De är speciellt
              stora bland kvinnor och män inom landstingets verksamhet. Där
              tjänar kvinnor i genomsnitt 71 % av det som männen tjänar. Det
              är en könssegregerad arbetsmarknad. Det drabbar kvinnornas löneutveckling.
            </seg>
            <seg xml:id="i-4349d54eceb44f37-0">
              Min fråga till statsrådet Mona Sahlin är vad statsrådet i egenskap
              av jämställdhetsminister kan tänka sig att göra för att få med
              ett jämställdhetsperspektiv när det handlar om att belysa de politiska
              beslut som berör tunga ekonomiska strukturer. Om det är som jag
              hävdar att det är, att utjämningssystemet faktiskt är negativt
              för jämställdheten och löneutvecklingen för kvinnor, borde väl
              det vara ytterst intressant att belysa. Vad tänker statsrådet
              Mona Sahlin göra åt det?
            </seg>
            <seg xml:id="i-798505d220b4b962-0">
              Jag skulle också vilja passa på att lyfta fram att jag och Folkpartiet
              är helt övertygade om att den här segregerade arbetsmarknaden
              drabbar kvinnor specifikt illa. Jag tycker att det vore intressant
              att höra Gudrun Schymans uppfattning om varför man inte kan tänka
              sig att släppa in entreprenörer inom välfärdssektorn. Varför är
              det så fel att kvinnor startar företag inom vård, förskola med
              mera? Då skulle man också kunna få alternativa arbetsgivare och
              en karriärutveckling för kvinnor inom områden där man besitter
              en mycket hög kompetens. Varför inte göra upp med Florence Nightingale
              och kallet inom de här yrkena? Se det som en möjlighet för kvinnorna
              att utveckla sin professionalism och att tjäna pengar på det!
            </seg>
          </u>
          <note type="speaker" xml:id="i-8be10f6122bf8ae2-0">
            Anf. 6 Statsrådet MONA SAHLIN (s):
          </note>
          <u who="unknown" xml:id="i-d43b54746eaea709-2">
            <seg xml:id="i-c7aaa88666fa2313-0">
              Herr talman! Gudrun Schyman säger hela tiden att hon hyser stort
              hopp om att jag inte ska bidra till att degradera jämställdhetsfrågorna.
              Men hon återkommer ändå hela tiden till att det är en degradering
              det handlar om. Jag vill med skärpa protestera mot det. Hon talar
              om att flytta ned jämställdhetsfrågorna.
            </seg>
            <seg xml:id="i-67b09ad4d9fa5b95-0">
              Jag hade just den posten för tio år sedan, både jämställdhets-
              och vice statsminister, och har nu äntligen rollen att vara samordnare.
              Det är äntligen så att det är samtliga statsråd i regeringen som
              är jämställdhetsministrar för sina områden. Det tycker jag har
              varit en enorm framgång och ett enormt genombrott för synen på
              att jämställdhet inte kan vara en enda ministers ansvar, precis
              som andra diskrimineringsområden måste vara en genomgående del
              i alla politikområden. Ett stort ansvar ligger på mig som samordnare
              att visa att det här arbetet är framgångsrikt.
            </seg>
            <seg xml:id="i-bec71768bc618f52-0">
              Gudrun Schyman säger flera gånger att jag försöker smita undan
              och att lägga över ansvaret på andra är att smita undan. Vem säger
              det? Inte jag, inte regeringen. Jag försökte peka på det som jag
              tror är mycket strategiskt viktigt, att det är för många som hela
              tiden tittar uppåt och säger: Det är regeringens ansvar. Det är
              bara riksdagens ansvar. Det är Mona Sahlins och Gudrun Schymans
              ansvar, men inte vårt. Vi har ingen makt, vi som sitter och är
              personalansvariga, löneförhandlare eller chefer på företag.
            </seg>
            <seg xml:id="i-64d2d7911bf31ae0-0">
              Det måste handla om att dela ansvaret. Mitt och regeringens ansvar
              är självfallet mycket stort. Jag har inte minsta ambition att
              frånträda det ansvaret en enda liten millimeter. Däremot leder
              min feministiska hållning mig till att säga att det inte finns
              någon annan väg än att ändra just i de strukturer som bär upp
              den ojämlika maktfördelningen. De strukturerna måste också ta
              sitt eget ansvar för att förändras. Därför menar jag att det är
              så viktigt att betona att den handlingsplan som regeringen och
              samarbetspartierna har kommit överens om att lägga fram för riksdagen
              om hur man ska komma åt de ojämställda lönerna också måste handla
              om parternas ansvar, om lönesättarnas ansvar. Det är inte att
              smita ifrån. Det är att visa på just de strukturer som måste förändras.
            </seg>
            <seg xml:id="i-259885dd390c2afd-0">
              Vi arbetar nu hårt i Regeringskansliet för att förbättra jämställdhetsintegreringen
              i både Regeringskansliet och i våra myndigheter, vilket vi kommer
              att återkomma och rapportera om här. Det är också ett sätt att
              gå före. Där delar jag Gudrun Schymans beskrivning. Där har staten
              ett stort ansvar att agera.
            </seg>
            <seg xml:id="i-3ef046c34e7c6579-0">
              När det gäller föräldraförsäkringen är jag mycket övertygad om,
              som jag har sagt många gånger, att jämställda familjer är det
              allra bästa för barnen. Det som är bra för barnen är också bra
              för familjerna. Ju mer vi kan dela på ansvaret för det fantastiskt
              spännande underbara arbete det är att vara förälder desto bättre
              blir förutsättningarna för både män och kvinnor senare i livet
              men också för barnen. Det är det som den här utredningen bland
              annat ska titta på.
            </seg>
            <seg xml:id="i-f0595d70dd470200-0">
              Nina Lundström tar upp det som hon ska diskutera sedan med min
              kollega Lars-Erik Lövdén. Jag vill ändå säga att utjämningssystemet
              syftar till att ge lika tillgång till service i hela landet, för
              kvinnor och män och barnfamiljer, i både rika kommuner och i glest
              bebyggda delar av landet. Det tror jag är bra för jämställdheten.
            </seg>
            <seg xml:id="i-10ecd73a952ce44c-0">
              Vad jag har kunnat se har aldrig privatisering av offentliga
              tjänster lett till mer jämställda löner. Det är nys, och det är
              politisk retorik som handlar om att man tror på privatisering
              mer än att det någonsin skulle visa att det blir mer jämställda
              villkor.
            </seg>
          </u>
          <note type="speaker" xml:id="i-512bf751bc1ef2a2-0">
            Anf. 7 GUDRUN SCHYMAN (v):
          </note>
          <u who="gudrun_schyman_99f98c" xml:id="i-230607d0a9151329-2">
            <seg xml:id="i-ad9d104f7f4c87c3-0">
              Herr talman! Jag instämmer med det sista som ministern sade när
              det gäller privatisering. I offentlig sektor och i privat sektor
              ser det lika ut. Det ser till och med värre ut inom den privata
              sektorn. Det där är bara floskler, myter och retorik. Det tycker
              jag att vi avfärdar snabbt.
            </seg>
            <seg xml:id="i-2f6d3ee7e6df6c57-0">
              Vi går över till ansvaret. Visst är det intressant vems ansvaret
              är. Det är allas naturligtvis. Vi är alla en del av den patriarkala
              maktstrukturen. Vi lever alla i den. Vi har vår identitet i den.
              Det som gör det så spännande, så intressant och så hoppfullt är
              att vi alla kan vara med och ändra, på alla nivåer. Det är självklart.
              Därför ska vi också på alla nivåer i samhället, inom samhällets
              samtliga institutioner, arbeta med den här frågan, synliggöra
              maktordningen och tydliggöra patriarkatets destruktiva konsekvenser.
              Det är ett jättelikt folkbildningsarbete som behöver göras.
            </seg>
            <seg xml:id="i-3df2c4ee03684209-0">
              Ingen ska kunna säga: Jag kan inte göra någonting här. Kräv där
              du står! gäller som motto. Det innebär också att regeringen har
              möjligheter och ansvar när det gäller politiska förslag, reformer
              och lagstiftning. Det var det som jag frågade om. Hur ser det
              ut på den fronten? Är statsrådet beredd att kämpa för lagändringar,
              en individualiserad föräldraförsäkring, lagändringar om kortare
              daglig arbetstid och andra arbetsrättsliga frågor som stärker
              kvinnors position och som försvårar diskriminering? Det var just
              det som jag frågade om.
            </seg>
            <seg xml:id="i-06271c56bf94c3bf-0">
              När det gäller föräldraförsäkringen hoppas jag att vi är överens
              om att det är bra och att det är för barnens bästa som vi ska
              konstruera föräldraförsäkringen så att det är föräldrarna, var
              och en för sig som har ett ansvar. Vi ska inte vända en specifik
              social försäkring till en patriarkal familjebild som så många
              mår så illa av att trängas in i.
            </seg>
          </u>
          <note type="speaker" xml:id="i-7d7ee3360b3f9ce0-0">
            Anf. 8 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-bdf4dad4d7915651-1">
            <seg xml:id="i-0a1eab21bdd7f2e2-0">
              Herr talman! Mona Sahlin svarar att utjämningssystemet syftar
              till att ge likvärdig service över hela landet. Den uppfattningen
              delar jag naturligtvis i vissa avseenden. Det handlar om hur man
              ska finansiera servicen.
            </seg>
            <seg xml:id="i-d646275c8b6d5cce-0">
              Men jag tycker att det är viktigt att komma ihåg att när vi talar
              om service handlar det faktiskt om att det finns händer som utför
              ett arbete. De händer som utför arbetet i välfärdssektorn i Sverige
              är till största delen kvinnors. Det handlar om den löneutveckling
              som vi ser framför oss.
            </seg>
            <seg xml:id="i-91c4b40077e30aa7-0">
              Min följdfråga är: Om det skulle finnas ett uns av sanning i
              det som jag påstår, att det finns ett jämställdhetsperspektiv
              på utjämningssystemet, är Mona Sahlin beredd att titta på det?
            </seg>
            <seg xml:id="i-800dfe98cc11bf2d-0">
              Jag vill också informera Mona Sahlin om att hennes statsrådskollega
              i det interpellationssvar vi ska debattera längre fram säger att
              utvecklingen mot ett mer jämställt samhälle i första hand måste
              ske inom andra politikområden. Då är man ju inne på att göra jämställdheten
              till en stuprörsfråga och till något som alltså inte kommer att
              genomsyra allt arbete som pågår i regeringen och i Sveriges riksdag.
            </seg>
            <seg xml:id="i-168d8290324e3148-0">
              Jag menar att det är oerhört väsentligt att titta på detta. Jag
              menar att utjämningssystemet faktiskt kommer att påverka jämställdheten
              i landstingen utifrån ett löne- och karriärperspektiv.
            </seg>
            <seg xml:id="i-13b1ca4153343964-0">
              Gudrun Schyman säger att det är floskler att påstå att alternativa
              arbetsgivare skulle förbättra karriärmöjligheterna och löneutvecklingen.
              Vem står för flosklerna? Så är det ju. Titta på hela den privata
              sidan! Titta på männens möjligheter inom yrkeslivet i jämförelse
              med kvinnorna inom offentlig sektor. Självfallet är det så att
              alternativa arbetsgivare och också privata kontra offentliga alternativ
              påverkar karriärmöjligheterna och löneutvecklingen. Det hävdar
              jag bestämt.
            </seg>
          </u>
          <note type="speaker" xml:id="i-dd62c8a10d489855-0">
            Anf. 9 Statsrådet MONA SAHLIN (s):
          </note>
          <u who="unknown" next="cont" xml:id="i-78e1566178647d46-0">
            <seg xml:id="i-e25df75b9d3da0cc-0">
              Herr talman! Först vill jag vända mig till Nina Lundström som
              säger att ett problem är att händerna försvinner från Sveriges
              inland. Det är ju det som är utflyttningen. Vi måste se till att
              hela Sverige kan ha tillväxt. Det är det som gagnar kvinnor, och
              det är därför det är så viktigt att ha ett utjämningssystem.
            </seg>
            <seg xml:id="i-5f8abff9a68a0607-0">
              Sedan vet jag inte om jag ska bli förtvivlad eller bara sucka
              uppgivet när jag hör detta med att bara man får lite alternativa
              arbetsgivare så löser det sig. Sätt dig då, Nina Lundström, med
              exempelvis Handelstjejerna! Det dräller av alternativa arbetsgivare
              om man vill jobba i handel, i butik. Fråga dem hur deras löneutveckling,
              deras karriärmöjligheter och deras arbetstider är!
            </seg>
            <seg xml:id="i-24b183abf105233f-0">
              Det är inte så. Det är en floskel som handlar om att alltid se
              privat som bättre än offentligt. Jag tror inte på det. Jag tror
              att den offentliga sektorn har varit och kommer att fortsätta
              att vara en oerhört viktig del för att möjliggöra den jämställdhet
              som vi diskuterar.
            </seg>
            <seg xml:id="i-1ec6b259560cdd00-0">
              Sedan tycker jag att Gudrun Schyman uttryckte detta med allas
              del i strukturen väldigt bra. Vi är alla en del av strukturer
              på många olika plan i våra liv. Vi har därmed också en fantastisk
              möjlighet, och också ett ansvar, att förändra var vi än står.
              Kräv där du står, sade Gudrun Schyman mycket bra! Man kan möjligen
              lägga till: Gör där du står! Förändringarna och kraven måste finnas
              där ojämställdheten finns. Jag håller verkligen med om den beskrivningen.
            </seg>
            <seg xml:id="i-919a70591db3a85c-0">
              Jag vill också understryka att jag kommer att fortsätta debatten
              om föräldraförsäkringen. Det är en debatt jag måste föra eftersom
              inte alla är överens om den, långtifrån alla här i kammaren heller.
              Jag tror dock att det är en viktig del av den politiska debatten
              att beskriva hur viktigt det är att dela på villkoren överallt,
              både för männens och kvinnornas och barnens skull.
            </seg>
            <seg xml:id="i-802da6612ec25bcf-0">
              Därför, herr talman allra sist är det inte bara folkbildning
              vi nu måste ägna oss åt. Det är en del av jämställdhetsarbetet,
              men vi måste också bli bättre på att visa resultat, som Gudrun
              Schyman också sade. Regeringen strävar verkligen nu mot att mycket
              tydligare kunna visa resultat. Vår skrivelse är också ett sätt
              att våga utmana, att tydligt sätta upp mål och kunna utvärdera
              dem och därmed också ta kritik om de inte uppfylls. Så borde fler
              orka jobba i de manliga strukturer vi nu diskuterar.
            </seg>
          </u>
          <note xml:id="i-ebdc947fce12796e-0">
            Överläggningen var härmed avslutad.
          </note>
          <note xml:id="i-76cba8a8ca12ea2b-0">
            4 § Svar på interpellation 2003/04:138 om löneskillnader mellan
            könen
          </note>
          <note xml:id="i-ddb4105bbd80f1fd-0">
            Anf. 10 Statsrådet LARS-ERIK LÖVDÉN (s):
          </note>
          <u who="unknown" prev="cont" xml:id="i-d8029e570acd36e9-0">
            <seg xml:id="i-89ddadcf2611a635-0">
              Herr talman! Karin Pilsäter har frågat vilka insatser jämställdhetsministern
              planerar för att få utjämningssystemet att uppmuntra, inte motverka
              en utveckling mot minskade löneskillnader mellan könen. Arbetet
              inom regeringen är så fördelat att det är jag som ska besvara
              interpellationen.
            </seg>
            <seg xml:id="i-f6294bd02dfe99e3-0">
              Givetvis måste vi ha ett utjämningssystem som inte motverkar
              en ökad jämställdhet mellan könen. Utjämningssystemet syftar till
              att skapa likvärdiga ekonomiska förutsättningar att bedriva verksamheter.
              Det är alltså förutsättningarna som ska göras likvärdiga. Kommuner
              och landsting väljer själva hur de vill väga olika verksamheter
              mot varandra och vilken service- och utbudsnivå de ska ha. Samma
              sak gäller kvaliteten på verksamheterna. Utjämningssystemet ska
              vara neutralt i dessa frågor. Utvecklingen mot ett mer jämställt
              samhälle måste i första hand ske inom andra politikområden.
            </seg>
            <seg xml:id="i-060e71c7f802b90c-0">
              Jag anser att kostnadsutjämningen ska utjämna för strukturella
              kostnadsskillnader mellan kommuner och mellan landsting. Kostnadsutjämningen
              måste emellertid baseras på för de enskilda kommunerna och landstingen
              opåverkbara faktorer som mäter strukturella kostnadsskillnader.
              En analys ska därför göras om det finns strukturella kostnadsskillnader
              som inte beaktats i utredningen.
            </seg>
            <seg xml:id="i-57a88b1ab9fea8ea-0">
              Flera av de förändringar Utjämningskommittén föreslår tar sikte
              på den kritik som förekommer mot systemet och är därför värda
              att noga övervägas. Jag ser därför fram mot de synpunkter som
              kommer fram i remissvaren till betänkandet. Remisstiden går ut
              den 10 februari 2004. Det är därför för tidigt att göra några
              ställningstaganden.
            </seg>
            <seg xml:id="i-3b3044d2e7848324-0">
              Avslutningsvis vill jag påpeka att man i utjämningssystemet beaktar
              både mäns och kvinnors behov av service vilket kan innebära strukturella
              kostnadsskillnader mellan kommuner och mellan landsting. Där så
              varit befogat, till exempel inom äldreomsorgen och sjukvården,
              bygger kostnadsutjämningen på separata behovsberäkningar för kvinnor
              och män.
            </seg>
          </u>
          <note xml:id="i-42d285d12de21bea-0">
            Då Karin Pilsäter som framställt interpellationen var förhindrad
            att närvara vid sammanträdet medgav talmannen att Nina Lundström
            i stället fick delta i överläggningen.
          </note>
          <note type="speaker" xml:id="i-0290bc7c0890e01e-0">
            Anf. 11 NINA LUNDSTRÖM (fp):
          </note>
          <u who="nina_lundstrom_3bd8a2" next="cont" xml:id="i-9ebd7bc1282aef4b-0">
            <seg xml:id="i-7b1ac577dd51546d-0">
              Herr talman! Jag vill börja med att å Karin Pilsäters vägnar
              tacka för svaret.
            </seg>
            <seg xml:id="i-43a13d961d213115-0">
              Med tanke på att vi också nyss hade en debatt om jämställdhetsfrågor
              vill jag nu återkomma till de siffror jag har kring hur det ser
              ut med utjämningssystemet och dess jämställdhetseffekter. Som
              statsrådet säger ska utjämningssystemet skapa likvärdiga ekonomiska
              förutsättningar över landet. Sedan kan vi ha olika uppfattningar
              om hur man ska uppnå detta, och det har vi i Folkpartiet kontra
              regeringen.
            </seg>
            <seg xml:id="i-cba9273b9f6c5643-0">
              Det står också i statsrådets svar att utvecklingen mot ett mer
              jämställt samhälle i första hand måste ske inom andra politikområden.
              Jag vill påstå att det är väldigt synd om statsrådet anser det.
              Jämställdhetsarbetet och jämställdhetsperspektivet måste ju rimligen
              finnas med i alla de beslut som vi tar som politiker, även från
              regeringens sida. Det här handlar om stora ekonomiska system.
              Om det är som jag påstår, att utjämningssystemet faktiskt kan
              påverka negativt, skulle jag vilja höra hur statsrådet ser på
              detta och om det inte är en viktig frågeställning att ha med i
              det fortsatta arbetet.
            </seg>
            <seg xml:id="i-6e297655241016d7-0">
              Statsrådet säger också att det är opåverkbara faktorer och strukturella
              kostnadsskillnader som ska vara grunden i det här systemet. Tittar
              vi på statistiken kan vi konstatera att kvinnor generellt sett
              tjänar mindre än män. I snitt tjänar kvinnor 82 % av det männen
              tjänar. I offentlig sektor är skillnaden oerhört mycket större.
            </seg>
            <seg xml:id="i-3a99e2b687c0b63b-0">
              I exempelvis Helsingforssregionen finns det väldigt stora löneskillnader.
              Samtidigt ska man veta att löneökningarna i Helsingforssregionen
              har varit högre än i andra regioner, vilket bland annat beror
              på möjligheten att rekrytera arbetskraft. Det har varit svårt
              att få tag i folk. Detta är viktigt att ha med sig i den här diskussionen.
            </seg>
            <seg xml:id="i-fa7f6a29cec113af-0">
              Vad är det nämligen som händer när man har ett utjämningssystem
              som drabbar jämställdheten? Jo, den löneutveckling som har skett
              inom exempelvis vårdsektorn blir då negativ sett i ett utjämningssystem.
              Detta kan ändå inte vara rimligt.
            </seg>
            <seg xml:id="i-6ccc5891527ee4a9-0">
              När det gäller Helsingforssregionens löneutveckling i övrigt
              kan vi se att ingenjörerna i genomsnitt tjänar 10 ½ % mer än ute
              i landet. Byggnadsarbetarna tjänar över 10 % mer. I vårdsektorn
              är det ungefär 6 %. Är det då som jag påstår, att utjämningssystemet
              kommer att drabba jämställdheten därför att det inte beaktar det
              faktum att även kvinnolönerna har gått upp i den här regionen,
              borde det väl vara väsentligt för regeringen att titta på det.
            </seg>
            <seg xml:id="i-36ed945f484c5bbb-0">
              Därför skulle jag vilja höra från statsrådet Lövdén, trots det
              han skriver om att det uppenbarligen är något annat politikområde
              som egentligen har hand om detta: Finns det inte skäl för regeringen
              att också beakta jämställdhetsperspektivet när man tittar på utformningen
              och konsekvenserna av det utjämningssystem som finns och råder?
              Är det som jag påstår, nämligen att det drabbar jämställdheten,
              borde väl det om något vara en viktig faktor att ha med i det
              fortsatta arbetet.
            </seg>
          </u>
          <note xml:id="i-5a9961f2fe947896-0">
            Anf. 12 Statsrådet LARS-ERIK LÖVDÉN (s):
          </note>
          <u who="nina_lundstrom_3bd8a2" prev="cont" xml:id="i-6430912884238f59-0">
            <seg xml:id="i-f4a68314a4926d94-0">
              Herr talman! Det är klart att regeringen ska beakta jämställdhetsaspekter
              i alla de förslag som vi lägger fram för riksdagen. Det ingår
              också i direktiven till de kommittéer som är tillsatta att de
              ska beakta jämställdhetsaspekterna och göra jämställdhetsanalys.
              Det har funnits med i Utjämningsutredningens arbete. Inte ens
              Folkpartiets representant i utredningen föreslog att man skulle
              ha någon sorts lönekostnadsingrediens i utjämningssystemet.
            </seg>
            <seg xml:id="i-8e6b2a64802fc63f-0">
              Det är viktigt att se utjämningssystemet för vad det är. Det
              handlar om att inom de givna ekonomiska förutsättningarna just
              momentant se till att alla kommuner och landsting har likvärdiga
              ekonomiska förutsättningar. Det problem som Nina Lundström tar
              upp och som jag också är medveten om, nämligen de stora löneskillnaderna
              mellan könen, är en annan sak. Det handlar om vilket utrymme vi
              totalt sett kan skapa för kommunsektorn som kan göra det möjligt
              för kommunsektorn att också successivt få upp kvinnolönerna generellt
              inom det viktiga vård- och omsorgsområdet. Men utjämningssystemet
              handlar om förutsättningarna i dag, alltså hur vi ser till att
              alla kommuner och landsting utifrån de ekonomiska förutsättningar
              som finns har likvärdiga förutsättningar att klara sina välfärdsuppdrag.
            </seg>
            <seg xml:id="i-7579115f318bd6ed-0">
              Jag tycker att det är väldigt angeläget att vi framöver skapar
              ett utrymme generellt för kommun- och landstingssektorn under
              de kommande åren så att det är möjligt att fortsätta på vägen
              att utjämna löneskillnader och höja kvinnolönerna i den offentliga
              sektorn. Men det menar jag är en annan fråga än den som gäller
              utjämningssystemet.
            </seg>
          </u>
          <note type="speaker" xml:id="i-94b146df3ff9840c-0">
            Anf. 13 NINA LUNDSTRÖM (fp):
          </note>
          <u who="nina_lundstrom_3bd8a2" next="cont" xml:id="i-9ebd7bc1282aef4b-1">
            <seg xml:id="i-90588fb7854394a3-0">
              Herr talman! Likvärdiga ekonomiska förutsättningar men varför
              ska då inte kostnader beaktas som faktiskt belastar de ekonomiska
              möjligheterna? Det tycker jag är en viktig frågeställning att
              ha med sig i arbetet.
            </seg>
            <seg xml:id="i-756bc2b1402db10b-0">
              Det är nämligen så att verksamheterna i den här delen av offentlig
              sektor består av händer. De består av människor som utför den
              så kallade service som vi ska se till att alla får del av ute
              i landet. Det handlar om sjukvårdsbiträden, undersköterskor, sjuksköterskor,
              barnmorskor, förskolepersonal i kommunerna och lärare. Det här
              handlar om att det faktiskt är människor som så att säga skapar
              den service som vi alla värnar, tycker är viktig och behöver ta
              del av. Då handlar det om att det faktiskt är en kostnad för de
              offentliga arbetsgivarna. Man ska betala löner och arbetsgivaravgifter
              med mera.
            </seg>
            <seg xml:id="i-78421538369b6300-0">
              Det allmänna kostnadsläget i Helsingfors gör exempelvis att boendekostnaden
              är oerhört mycket högre. Det vet statsrådet, som arbetar med bostadsfrågor.
              Vi vet också att matpriserna är mycket högre. Den generella kostnadsnivån
              är mycket högre. Det har ju påverkat allas löneläge i den här
              regionen. Men plötsligt plockar man ut offentlig sektor och landstingen,
              specifikt Helsingforss läns landsting, och skapar ett system som
              faktiskt inte bidrar till en ökad jämställdhet. Just landstinget
              som offentlig arbetsgivare ska inte få beakta de kostnader som
              finns. Där handlar det om att kostnaderna för de här händerna,
              de här kvinnorna, vilket det ju främst är som utför arbetet, ska
              man inte kunna beakta i själva utjämningssystemet. Den här enorma
              accelerationen av vad utjämningssystemet drar ut från landstinget
              innebär att man måste spara pengar. Det sparas på kvinnolöner,
              och det ska sparas på antalet händer i verksamheten.
            </seg>
            <seg xml:id="i-cc6959e69bbdb5ea-0">
              Sedan ska man komma ihåg att statsrådet Lövdén ofta påtalar att
              det skulle ha varit en icke ansvarsfull politik och att man har
              låtit kostnaderna öka. Men det är fortfarande lönekostnader vi
              talar om. Därför menar jag att det är viktigt att höra i dag från
              statsrådet att den här faktorn beaktas i det fortsatta arbetet,
              för det som händer i dag är att det påverkar jämställdheten. Jag
              skulle ändå vilja höra från statsrådet om han inte någonstans
              kan hålla med om att det de facto är det som det handlar om. Det
              påverkar faktiskt lönerna för kvinnorna i offentlig sektor, och
              det handlar om vilket synsätt man ska ha på den offentliga arbetsgivarens
              möjligheter att bidra till jämställdheten.
            </seg>
            <seg xml:id="i-85dd45af0d2ead02-0">
              Tittar vi närmare på de olika grupper som jag räknade upp ser
              vi att byggnadsarbetare är en mansdominerad sektor. Det tror jag
              att statsrådet kan hålla med om. Vi vet också att den största
              andelen av ingenjörerna är män. De har ett löneläge som ligger
              10 % över övriga landet. Därför menar jag att det är väldigt viktigt
              att man belyser också konsekvenserna just ur ett jämställdhetsperspektiv.
            </seg>
            <seg xml:id="i-599fa5107cf57e79-0">
              De siffror som finns och som visar att kvinnor i offentlig sektor
              i genomsnitt tjänar 73 % av de manliga genomsnittslönerna bör
              rimligen skicka med en oerhört viktig signal om att någonting
              måste göras. Men jag tycker fortfarande att jag saknar en tydlig
              signal från statsrådet om vilket sätt man kommer att beakta detta
              på. För de facto är det så att i svaret står att jämställdheten
              är någonting för andra politikområden att arbeta med.
            </seg>
          </u>
          <note xml:id="i-b2065602166f1767-0">
            Anf. 14 Statsrådet LARS-ERIK LÖVDÉN (s):
          </note>
          <u who="nina_lundstrom_3bd8a2" prev="cont" xml:id="i-6430912884238f59-1">
            <seg xml:id="i-c5e32102e8a5d815-0">
              Herr talman! Det finns löneskillnader mellan kvinnor och män
              på hela arbetsmarknaden, och löneskillnaderna är också väldigt
              tydliga inte bara i Helsingforssområdet utan i alla delar av landet.
              Det är ett problem som vi måste rätta till. Det är ett problem
              som arbetsmarknadens parter har ett stort ansvar för.
            </seg>
            <seg xml:id="i-5b5d46b588e6c062-0">
              Men när det gäller offentlig sektor handlar det också om vilket
              generellt utrymme vi kan skapa för den offentliga sektorn att
              också ta sig an de löneskillnader som finns mellan kvinnor och
              män. Men än en gång, det där ligger utanför utjämningssystemet.
              Utjämningssystemet handlar om att vi utifrån givna förutsättningar
              momentant ska se till att alla kommuner och landsting har samma
              ekonomiska förutsättningar att klara sina åtaganden. Nina Lundström
              är precis som jag besjälad av att rätta till de orättvisa löneskillnaderna.
              Den diskussionen handlar om vilket utrymme vi kan skapa för sektorn
              generellt under de kommande åren så att man har möjlighet att
              rätta till de löneskillnader som finns.
            </seg>
            <seg xml:id="i-f3da2eee44059244-0">
              Sedan är det klart att det har funnits en skillnad i lönekostnader
              mellan Helsingforssområdet och övriga landet. Den är inte så påtaglig
              i landstingssektorn som i den primärkommunala sektorn. Framför
              allt de senaste två åren har löneläget i Helsingforssområdet ökat
              ganska kraftigt. Går man tillbaka till 1997 ser man att löneläget
              i Helsingforssområdet var ungefär på riksgenomsnittet.
            </seg>
            <seg xml:id="i-46b1d66b3007446a-0">
              Det är ju en diskussion som pågår i vad mån vi i utjämningssystemet
              ska ta hänsyn till det särskilda kostnadsläget i Helsingfors.
              Men det är inte alldeles enkelt att göra det det tyckte inte heller
              Folkpartiets representant i utredningen därför att systemet måste
              bygga på opåverkbara faktorer. En enskild kommun eller ett enskilt
              landsting ska alltså inte kunna påverka utfallet i systemet. Då
              får övriga kommuner och landsting vara med och betala det. Det
              är viktigt generellt för utjämningssystemet att man inte kan påverka
              utfallet för den enskilda kommunen därför att det då handlar om
              att andra kommuner får vara med och betala det.
            </seg>
            <seg xml:id="i-85ff8f60f7ae90a1-0">
              Vi håller på och analyserar om det finns strukturella kostnadsskillnader
              som inte beaktas av utredningen. Det arbetet pågår alltså. Sedan
              får vi se vad det leder till.
            </seg>
          </u>
          <note type="speaker" xml:id="i-99cdf4db32a9a143-0">
            Anf. 15 NINA LUNDSTRÖM (fp):
          </note>
          <u who="nina_lundstrom_3bd8a2" next="cont" xml:id="i-9ebd7bc1282aef4b-2">
            <seg xml:id="i-f96ddae6e28362fc-0">
              Herr talman! Jag kan meddela att vår partiordförande Lars Leijonborg
              i går ställde sig positiv till Centerns förslag att dagens kommunala
              skatteutjämning ska frysas och att man ska försöka hitta en möjlighet
              för partierna att nå en bred överenskommelse om ett nytt system.
              Det skulle konkret innebära att staten får en kostnad på ungefär
              3 miljarder kronor som avlastar de kommuner som drabbats hårdast
              av systemet, främst kommuner i Helsingforssregionen och Norrland.
              Det medskicket vill jag göra till statsrådet.
            </seg>
            <seg xml:id="i-34cc0e0337c5feba-0">
              Men det blir så väldigt teoretiskt på det sätt som statsrådet
              lägger fram detta. Det handlar om faktorer som ska räknas hit
              och dit. Men de facto handlar det ytterst om att man som arbetsgivare
              ska ha råd att betala ut löner för sina anställda. Och det handlar
              om att man ska se till att ha råd att ha anställda.
            </seg>
            <seg xml:id="i-ad55dc6dfc9eb4ca-0">
              Jag vill bara påminna om statsrådet kan ju de här siffrorna ganska
              väl att exempelvis Helsingforss läns landsting, när vi nu talar
              om vårdsektorn och löneläget i vårdsektorn, 1996 betalade 1,3
              miljarder i utjämningsskatt. År 2006 kommer man att betala 5,8
              miljarder. Totalt sett från 1996 till 2006 enligt det befintliga
              regelverket kommer man att betala 22 miljarder. Med den skattehöjning
              som har gjorts har man nu också den högsta landstingsskatten.
            </seg>
            <seg xml:id="i-150bd2ae2c668e53-0">
              Någonstans måste man höja blicken och se vilka konsekvenser ett
              sådant system får när vi vet att de som producerar den service
              vi alla behöver är människor. Det handlar om händer. Då måste
              konsekvenserna tas med i regeringens överväganden. Jag hoppas
              att jämställdhetsperspektivet kommer att finnas med i statsrådet
              Lövdéns arbete.
            </seg>
          </u>
          <note xml:id="i-ebdc947fce12796e-1">
            Överläggningen var härmed avslutad.
          </note>
          <note xml:id="i-eccc6071bfe85631-0">
            5 § Svar på interpellation 2003/04:146 om räntebidragen
          </note>
          <note xml:id="i-003d667cd0805e13-0">
            Anf. 16 Statsrådet LARS-ERIK LÖVDÉN (s):
          </note>
          <u who="nina_lundstrom_3bd8a2" prev="cont" xml:id="i-6430912884238f59-2">
            <seg xml:id="i-269383fc9431e018-0">
              Herr talman! Marietta de Pourbaix-Lundin har frågat mig om jag
              avser att föreslå en översyn av räntebidragen.
            </seg>
            <seg xml:id="i-364c955749d25b97-0">
              Marietta de Pourbaix-Lundin hävdar i sin fråga att avsikten en
              gång i tiden var att avveckla räntebidragen. Så var inte fallet.
              Den successiva nedtrappningen av räntebidragen enligt de så kallade
              Danellreglerna innebar att bidragsandelen skulle sänkas till den
              nivå som motsvarar den skatteminskning som en egnahemsägare kan
              få för sina ränteutgifter. Avsikten var att uppnå neutrala förhållanden
              mellan upplåtelseformerna.
            </seg>
            <seg xml:id="i-725c02f2b01fd3ce-0">
              Bostadsmarknaden är en sektor som sedan lång tid varit föremål
              för offentliga ingripanden såväl vad gäller regleringar som olika
              former av subventioner. Orsakerna till detta står att finna bland
              annat i de särdrag som tillskrivs bostadsmarknaden och som gör
              att den till exempel fungerar trögare än många andra marknader
              men också ger fastighetsägarna ett övertag gentemot de boende
              och de bostadssökande. Bostaden anses också ha en speciell roll
              den står för hemkänsla och trygghet.
            </seg>
            <seg xml:id="i-25a7968214eb2cce-0">
              Samhällets ingripanden har särskilt motiverats med de bostadspolitiska
              mål som riksdagen fastställt. Målformuleringarna har varierat
              över tiden men har i sin kärna varit tämligen oförändrade. De
              nu gällande målen lyder enligt följande.
            </seg>
            <seg xml:id="i-0992bc528c29f0c2-0">
              Målet för bostadspolitiken är att alla ska ges förutsättningar
              att leva i goda bostäder till rimliga kostnader och i en stimulerande
              och trygg miljö inom långsiktigt hållbara ramar. Boende- och bebyggelsemiljön
              ska bidra till jämlika och värdiga levnadsförhållanden och särskilt
              främja en god uppväxt för barn och ungdomar. Vid planering, byggande
              och förvaltning ska en ekologiskt, ekonomiskt och socialt hållbar
              utveckling vara grund för verksamheten.
            </seg>
            <seg xml:id="i-bc4b6b92e54509cd-0">
              De bostadspolitiska målen är med nödvändighet generellt formulerade,
              men följande aspekter är viktiga att framhålla när målen ska uttolkas:
            </seg>
            <seg xml:id="i-9cb48cc116c2cb51-0">
              Bostäder tillhandahålls på och genom marknaden. Vikten av väl
              fungerande bygg-, bostads-, fastighets- och kreditmarknader kan
              därför inte underskattas. Kompetenta byggherrar, beställare och
              förvaltare samt effektiva bygg- och förvaltningsföretag som konkurrerar
              för att möta kundernas behov är förutsättningar för att de uppsatta
              målen ska kunna uppnås.
            </seg>
            <seg xml:id="i-96615c8edb5643cd-0">
              Informerade och starka konsumenter är ett nödvändigt inslag i
              en väl fungerande marknad för att behovet av goda bostäder till
              rimliga kostnader ska kunna tillgodoses. Mycket av den lagstiftning
              som berör boendet har också kommit till i syfte att förbättra
              marknadens funktionssätt genom att förstärka konsumenternas, i
              synnerhet hyresgästernas, ställning gentemot fastighetsägare och
              andra aktörer.
            </seg>
            <seg xml:id="i-a2e70c6d20b31b93-0">
              Mot denna bakgrund har de statliga bostadssubventionerna, däribland
              räntebidragen, som ett kompletterande mål att verka för och upprätthålla
              fungerande och effektiva bygg-, bostads-, fastighets- och kreditmarknader.
              Det finns dock anledning att se vilka medel som är lämpligast
              för att nå de bostadspolitiska mål som är uppsatta. Regeringskansliet
              kommer därför att genomföra en översyn av medlen, och målsättningen
              är att till 2007 optimera statens stöd utifrån det övergripande
              målet för bostadspolitiken.
            </seg>
          </u>
          <note type="speaker" xml:id="i-e65ea71394d72a1f-0">
            Anf. 17 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" next="cont" xml:id="i-2a90c71c60f31e77-0">
            <seg xml:id="i-3b88881cd18bd2c2-0">
              Herr talman! Jag vill börja med ett citat: Det är därför nödvändigt
              att, sedan reformen varit i kraft en tid, göra en avstämning inför
              den fortsatta avvecklingen av bostadssubventionerna. En sådan
              avstämning, som bör göras efter år 1995, anses nödvändig för att
              vid behov kunna ta hänsyn till utfallet. Detta är ett citat ur
              bostadsutskottets betänkande 1991/92:BoU23 Statens stöd för bostadsfinansieringen
              . Riksdagen beslutade också enligt förslaget i betänkandet.
            </seg>
            <seg xml:id="i-b83024cd0784a7f1-0">
              Varför börjar jag med att citera detta? Jo, det är för att Lars-Erik
              Lövdén påstod i sitt svar att jag har fel i min fråga när jag
              hävdar att avsikten var att avveckla räntebidragen. Det här citatet
              och jag har fler citat visar att jag har rätt och Lars-Erik Lövdén
              faktiskt har fel.
            </seg>
            <seg xml:id="i-3b8811b0026a4636-0">
              När jag väl har sagt detta vill jag tacka för det positiva svaret
              på min fråga om en översyn av räntebidragen. Vi tycks vara helt
              överens om att de eviga räntebidragen måste ses över. Egentligen,
              herr talman, hade svaret från Lars-Erik Lövdén kunnat vara kort
              och koncist: Ja.
            </seg>
          </u>
          <note xml:id="i-2c7f51c7831732da-0">
            Anf. 18 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_057244" prev="cont" xml:id="i-80e03846fe2dab57-0">
            <seg xml:id="i-ef4cf64284339efe-0">
              Herr talman! Vi kan tvista om vem som har rätt. Det är uppenbart
              att när Danellsystemet infördes var det med motivet att uppnå
              neutralitet i förhållande till den avdragsrätt villaägarna har
              för räntorna. Sedan kan vi tvista om andra uttalanden som har
              gjorts, men det var det grundläggande motivet för att införa Danellsystemet.
            </seg>
            <seg xml:id="i-7191f10ca5095575-0">
              Jag ser ett behov av att se över det subventions- och stödsystem
              som finns för byggandet. Den översynen kommer att påbörjas nu.
              De nu gällande reglerna med investeringsstöd gäller fram till
              och med 2006. Vi måste ha ett nytt system i sjön efter 2006. Då
              tar vi ett mer samlat grepp på hela systemet med bostadssubventioner.
              Det arbetet bedrivs enligt förutsättningen att vi ska ha en neutralitet
              mellan olika boendeformer, både när det gäller beskattning och
              när det gäller statens stöd i övrigt. Det är viktigt att beakta
              neutralitetsaspekten.
            </seg>
            <seg xml:id="i-0c21c521518d3394-0">
              Vi får återkomma till diskussionen lite längre fram. Vi måste
              ha ett nytt system i sjön efter 2006. Jag är väl inte alldeles
              övertygad om att vi på alla punkter kommer att bli eniga, men
              i varje fall kommer diskussionen att väckas till liv när vi kommer
              lite längre fram.
            </seg>
          </u>
          <note type="speaker" xml:id="i-f4bfefb6c9f6ec56-0">
            Anf. 19 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" xml:id="i-2c4a4e93b5c1c893-0">
            <seg xml:id="i-17bd612a09f84a5e-0">
              Herr talman! Då får vi glädjas över den kortvariga enigheten,
              nämligen att vi vill se över räntebidragssystemet. Jag hoppas
              fortfarande på att vi kanske också ska bli eniga när väl översynen
              är gjord. Jag kan i och för sig undra varför det har tagit regeringen
              så lång tid att komma fram till att man behöver göra någonting
              eftersom riksdagen år 1992 beslutade att 1995 gå vidare och titta
              på hur avvecklingen skulle fortgå. Men, bättre sent än aldrig
              som det heter.
            </seg>
            <seg xml:id="i-584504932d41e7ca-0">
              Jag är väl medveten om att det är flera faktorer som påverkar
              om man kan avveckla räntebidragen rakt av för flerfamiljshus.
              Småhusen är redan ute ur systemet. Där är vi också överens.
            </seg>
            <seg xml:id="i-02fa5b700e5f7aa6-0">
              Egentligen har jag inte så mycket mer att säga. Jag hoppas att
              regeringen framöver när budgetpropositionen läggs fram redovisar
              om de olika stödinsatserna, bland annat räntebidragen, verkligen
              har någon effekt på bostadsbyggandet. Som det är i dag går det
              absolut inte att utläsa. Man vet inte om det är omvärldsfaktorer
              eller regeringens förslag som riksdagen beslutar om som har någon
              effekt. Det är kanske bra att ta med detta när översynen görs.
            </seg>
          </u>
          <note type="speaker" xml:id="i-e5b110ed892419fc-0">
            Anf. 20 NINA LUNDSTRÖM (fp):
          </note>
          <u who="nina_lundstrom_3bd8a2" next="cont" xml:id="i-9ebd7bc1282aef4b-3">
            <seg xml:id="i-fab2067df6d5ab7a-0">
              Herr talman! Det finns ett perspektiv som jag saknar i statsrådet
              Lövdéns svar. Det var trevliga formuleringar. Det var också ett
              trevligt svar utifrån att statsrådet lyfte fram mycket av det
              som Folkpartiet faktiskt brukar lyfta fram dock har vi olika metoder
              för att nå målet.
            </seg>
            <seg xml:id="i-5919e9e69c9c3d20-0">
              Visserligen framgick det att det ska komma ett nytt system 2007,
              men vad är statens roll? Det vore en intressant fråga att diskutera.
            </seg>
            <seg xml:id="i-3c15901e62bad7b2-0">
              Det andra är: På vilket sätt kommer de här förslagen att syfta
              till att bli långsiktiga? Vi kan konstatera att här står det att
              Regeringskansliet kommer att göra en översyn av medlen och målsättningarna.
              Men det marknaden efterlyser är ju långsiktiga spelregler, att
              veta långsiktigt vad som kommer att gälla. Hittills har det ju
              varit kortsiktiga och snåriga bidrag som har legat till grund
              för regeringens politik.
            </seg>
            <seg xml:id="i-c09a75a082dcac69-0">
              Den stora fråga som alla ställer sig är: Vad är statens roll?
              I de punkter som finns i svaret om de långsiktiga livscykelperspektiven
              vill jag ta upp ett exempel på vad som kan inträffa när man fattar
              beslut om bidrag som faktiskt kanske långsiktigt inte kommer att
              uppfylla målet. Det är de senaste investeringsbidragen, där man
              alltså har ett maxtak på hyra. I vissa regioner är det 1 100 kr
              per kvadratmeter, i andra är det 900.
            </seg>
            <seg xml:id="i-cbedaa4299d75586-0">
              När byggföretag och byggherrar konstaterar att det här inte är
              görligt måste man hitta sätt för att komma runt denna prissättning
              per kvadratmeter. Vad man kan göra då är att anföra synnerliga
              skäl för att slippa ifrån den. Ett sådant synnerligt skäl är att
              man kan konstatera att markarbetena blir specifikt komplicerade
              och krångliga.
            </seg>
            <seg xml:id="i-32932c2a712ca5f2-0">
              Det är det jag menar att det är så oerhört viktigt att fundera
              över. Grundfrågan måste vara: Vad är statens roll i hela bostadsfinansieringssystemet?
              Det vore intressant att höra hur statsrådet Lövdén tänker sig
              det, för det kommer ju i sin tur att styra utformningen av de
              kommande förslagen. Framför allt är det också viktigt att se på
              vilket sätt det nya förslaget den här gången kommer att syfta
              till att bli långsiktigt, det vill säga så som marknaden helst
              vill se de här systemen.
            </seg>
          </u>
          <note xml:id="i-015273e1355d584b-0">
            Anf. 21 Statsrådet LARS-ERIK LÖVDÉN (s):
          </note>
          <u who="nina_lundstrom_3bd8a2" prev="cont" xml:id="i-6430912884238f59-3">
            <seg xml:id="i-a8b5253f12fe4312-0">
              Herr talman! Det var bra att Nina Lundström tyckte att det fanns
              väldigt bra formuleringar i mitt svar. Det är inte så konstigt,
              kan jag väl säga, för många av de formuleringarna har hämtats
              från riksdagens beslut och betänkanden.
            </seg>
            <seg xml:id="i-6566b01fd038a052-0">
              Sedan vill jag också säga att det är klart att ambitionen är
              att skapa ett långsiktigt finansieringssystem. Det är det arbetet
              som nu pågår. Det är, som också Nina Lundström vet, lätt sagt
              och kanske lite svårare gjort. Det händer ju saker över tiden
              som gör att man måste förändra. Men inriktningen är nu att vi
              ska försöka lägga fram ett långsiktigt finansieringssystem som
              kommer att gälla efter 2006.
            </seg>
          </u>
          <note type="speaker" xml:id="i-21bf1e122ecb58cf-0">
            Anf. 22 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" next="cont" xml:id="i-2a90c71c60f31e77-1">
            <seg xml:id="i-91f171e68e2b02ff-0">
              Herr talman! Det var faktiskt också en nyhet, att Lars-Erik Lövdén
              äntligen inser att man behöver ha långsiktighet när det gäller
              att få i gång bostadsbyggandet. Den här investeringsstimulansen,
              som vi har haft många debatter om, är ju allt annat än långsiktig.
              Den är fyra år, en mandatperiod, och skapar en enorm osäkerhet
              och ryckighet i bostadsbyggandet. Så det är bra att vi är överens
              om att det måste vara långsiktigt.
            </seg>
            <seg xml:id="i-d2aaf451998ebbff-0">
              För tydlighets skull vill jag återigen hävda, herr talman, att
              avsikten och tanken med riksdagens beslut som fattades 1992 var
              att det skulle vara en total avveckling av räntebidragen. Jag
              har rätt när det gäller det. Det finns i förarbetena. Det finns
              i betänkandet. Det finns så många citat som stöder min tes om
              detta.
            </seg>
            <seg xml:id="i-8f957b262e1df864-0">
              Jag vet inte om det här blir mitt sista inlägg i dag. Det kan
              hända att jag hoppar upp i någon annan debatt. Men jag vill igen
              tacka för svaret, och jag ser fram emot att vi får ett långsiktigt
              system där räntebidragen avvecklas. Jag vill passa på att önska
              Lars-Erik Lövdén en god jul.
            </seg>
          </u>
          <note xml:id="i-ebdc947fce12796e-2">
            Överläggningen var härmed avslutad.
          </note>
          <note xml:id="i-a5af42a7ab8733ff-0">
            6 § Svar på interpellation 2003/04:147 om underhåll av bostäder
          </note>
          <note xml:id="i-a29d1ea20fee3a50-0">
            Anf. 23 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_057244" prev="cont" xml:id="i-80e03846fe2dab57-1">
            <seg xml:id="i-861979c727589088-0">
              Herr talman! Margareta Pålsson har frågat mig om jag avser att
              föreslå några åtgärder för att stimulera ökad renovering av fastighetsbeståndet.
            </seg>
            <seg xml:id="i-b84b3550e9fa2a46-0">
              Boverket har på regeringens uppdrag undersökt underhållsbehovet
              i bostadssektorn. Som Margareta Pålsson påpekar så är behoven
              stora för bland annat miljonprogrammets bestånd. Boverket har
              också lagt fram en del förslag i syfte att främja ombyggnader.
              Boverkets rapport Bättre koll på underhåll har skickats ut på
              remiss till ett stort antal aktörer för att dels undersöka om
              man delar Boverkets behovsanalys, dels också om man anser att
              de föreslagna åtgärderna är de bästa om man vill öka investeringarna
              i ombyggnader av bostäder. Oavsett om regeringen lägger något
              förslag till åtgärder med anledning av Boverkets undersökning
              så har rapporten det goda med sig att den lyfter fram underhållets
              och ombyggandets betydelse för att bevara fastighetskapitalets
              värde.
            </seg>
            <seg xml:id="i-7704bd63b6317d2d-0">
              Det är ett samhällsintresse att bostadsbeståndet är i gott skick
              men ansvaret för att bostäderna underhålls, renoveras och byggs
              om åvilar i första hand fastighetsägaren. Samhället ställer krav
              på att bostäderna håller en viss standard och kvalitet, men detta
              kan jämföras med att samhället inom de allra flesta områden tar
              ansvaret för att olika varor och produkter inte påverkar miljö
              och hälsa negativt. Bostadens grundläggande betydelse har gjort
              att samhället har uppvisat ett mycket stort engagemang i dessa
              frågor, vilket dock endast innebär att fastighetsägarens ansvar
              förtydligas. Ur ekonomisk synpunkt är det också fastighetsägaren
              som har störst intresse av att fastighetens värde inte urholkas.
            </seg>
            <seg xml:id="i-ac9dd48503e65c8b-0">
              Samhället kan dock även påverka fastighetsägarens förutsättningar
              att ta detta ansvar. Det kan ske genom olika former av ekonomiska
              stöd, till exempel räntebidrag för vissa ombyggnadsåtgärder, men
              också genom regler som på olika sätt påverkar fastighetsföretagandets
              villkor. Det är inte självklart att det i första hand är ekonomiska
              stöd som måste till. I första hand bör fastighetsägarna själva
              ta sitt ansvar.
            </seg>
            <seg xml:id="i-1bf1c232ea53212e-0">
              Tanken med en remissomgång är att regeringen ska få ett ännu
              bredare beslutsunderlag bland annat när det gäller om det är möjligt
              att förändra olika regelverk på ett sådant sätt att underhåll
              och ombyggnad av bostäder främjas utan att andra intressen går
              förlorade.
            </seg>
            <seg xml:id="i-5bd7d91c6d0c7601-0">
              När remissvaren kommit in ska de grundligt analyseras inom Finansdepartementet.
              Frågan om vilka åtgärder jag tänker vidta är således för tidigt
              väckt.
            </seg>
          </u>
          <note type="speaker" xml:id="i-aa105ccdd4ab9d80-0">
            Anf. 24 MARGARETA PÅLSSON (m):
          </note>
          <u who="margareta_palsson_bd1413" next="cont" xml:id="i-220ebfb7d1b775dc-0">
            <seg xml:id="i-96da2ad42f251ebf-0">
              Herr talman! Statsrådet har lämnat ett ganska positivt svar,
              det vill säga han säger inte att det inte blir några ROT-avdrag.
              Men han kan inte svara på min direkta fråga eftersom Boverkets
              rapport nu är ute på remiss. Därför frågar jag statsrådet: När
              går remisstiden ut och när kan jag vänta ett besked?
            </seg>
            <seg xml:id="i-6188e3a3d7b4e6fa-0">
              Sedan jag skrev interpellationen för några veckor sedan har ju
              inte behovet av ROT-avdrag blivit mindre utan snarare större.
              Varslen inom byggbranschen duggar tätt, och nedgången fortsätter
              i hela landet. Denna oro delar jag tydligen med vår finansminister,
              för han påtalar ju vikten av att något görs för att öka sysselsättningen.
              Arbetslösheten stiger för varje mätning, och det är tyvärr inte
              bara inom byggbranschen.
            </seg>
            <seg xml:id="i-15b3fa0329552d46-0">
              Herr talman! Sverige har 4,3 miljoner bostäder. Ponera att de
              står i hundra år och att det behöver göras en grundlig renovering
              av dem efter 50 år. Det innebär att vi måste bygga 43 000 nya
              bostäder och att vi också måste renovera 43 000 bostäder varje
              år. Det är en låg uppskattning. Detta är för att behålla nuvarande
              nivå, och det är ingen av oss som är nöjd med den nivån. I stället
              bygger vi i år ca 18 000 lägenheter och renoverar ungefär lika
              många. Det måste alltså minst fördubblas. Enligt Boverkets rapport
              behöver mellan en halv miljon och 1,3 miljoner lägenheter i flerbostadshus
              renoveras inom de kommande 1520 åren, det vill säga ungefär 65
              000 per år.
            </seg>
            <seg xml:id="i-d5df419cb85f0d05-0">
              Herr talman! Statsrådet säger att det är fastighetsägarens ansvar
              att renovera. Jag delar den uppfattningen. Men man måste ju ge
              fastighetsägaren rimliga möjligheter att klara ansvaret. En stor
              del av de lägenheter som är i behov av renovering finns inom det
              så kallade miljonprogrammet. Majoriteten av dessa lägenheter ägs
              av kommunerna. Sveriges kommuner dras med stora ekonomiska problem
              för närvarande, och det ser snarast ut att bli värre de kommande
              åren. De har inga ekonomiska möjligheter att finansiera stora
              underhåll. På många håll dras dessutom de kommunala bostadsbolagen
              med många outhyrda lägenheter. En del av lägenheterna med renoveringsbehov
              ägs av privata fastighetsägare, men bruksvärdessystemet förhindrar
              dem att skapa nödvändigt ekonomiskt utrymme.
            </seg>
            <seg xml:id="i-37e87924247c1df9-0">
              Herr talman! Jag undrar om statsrådet kan svara på när remisstiden
              går ut. Och tror statsrådet att ett ROT-avdrag kan vara med i
              den julklappssäck som finansministern har lovat ska komma före
              jul?
            </seg>
          </u>
          <note xml:id="i-5df477f49255e409-0">
            Anf. 25 Statsrådet LARS-ERIK LÖVDÉN (s):
          </note>
          <u who="margareta_palsson_bd1413" prev="cont" xml:id="i-953fc4f2ee46a053-0">
            <seg xml:id="i-77fe5df0af15425b-0">
              Herr talman! Jag instämmer i stort i Margareta Pålssons beskrivning
              av behovet av åtgärder i fråga om renovering, ombyggnad och underhåll.
              Innan man fattar beslut om vilka åtgärder som är nödvändiga från
              statens sida är det väldigt viktigt att ha ett klart grepp om
              hur situationen ser ut och vilka åtgärder som är mest verksamma.
              Det var därför som vi gav Boverket uppdraget och att vi nu har
              en bred remissbehandling för att få in alla aktörers synpunkter
              på vad vi ska göra.
            </seg>
            <seg xml:id="i-0b6e484074794012-0">
              Remisstiden går ut i början av våren, och regeringen kommer sedan
              att gå igenom materialet och lägga fast en strategi för hur vi
              ska hantera underhålls- och ombyggnadsbehovet.
            </seg>
            <seg xml:id="i-7b73ad3f54b14db3-0">
              Det ser ut på lite olika sätt i olika delar i landet. Även inom
              en kommun kan det se ut på väldigt olika sätt. I vissa kommuner
              har de allmännyttiga bostadsföretagen haft en ganska stark ekonomi
              och därmed goda förutsättningar att successivt och fortlöpande
              underhålla sitt fastighetsbestånd. I andra kommuner har den ekonomiska
              situationen i de kommunala bostadsbolagen och kanske också i privata
              bostadsbolag varit en annan, och där har man inte haft tillräckliga
              ekonomiska förutsättningar för att underhålla bostadsbeståndet.
            </seg>
            <seg xml:id="i-452174b020135713-0">
              Jag ser ett särskilt problem, vilket jag har pekat på i mitt
              svar, i delar av miljonprogramsområdena. Om vi ska kunna hålla
              det fastighetsbeståndet i skick och se till att vi bevarar det
              fastighetskapital och de fastigheter som vi har byggt en gång
              i tiden i ett skick som håller över tiden kommer det att bli nödvändigt
              att vidta åtgärder. Jag kan i dag inte ge besked om vilka åtgärder
              det handlar om och därmed inte ge någon julklapp heller. Men vi
              ser på den här situationen med stort allvar. Det är därför som
              vi har tagit itu med det på det sätt som vi har gjort genom Boverkets
              utredningsuppdrag och det breda remissarbetet. Remissvaren kommer
              in under början av våren, och sedan får vi bearbeta materialet.
            </seg>
          </u>
          <note type="speaker" xml:id="i-86942d4e6f308627-0">
            Anf. 26 MARGARETA PÅLSSON (m):
          </note>
          <u who="margareta_palsson_bd1413" xml:id="i-6088bca33334c3eb-0">
            <seg xml:id="i-dfbb8ba44a8fb97e-0">
              Herr talman! I dag hörde jag att arbetslösheten är 5,4 %. Det
              är även med ett socialdemokratiskt sätt att räkna en mycket hög
              procentsats. Om jag gör ett överslag innebär det att den är 35
              % högre än ert mål. Vi brukar beräkna arbetslösheten på ett annat
              sätt och ta med lite fler grupper.
            </seg>
            <seg xml:id="i-4e12c744d081035f-0">
              Jag är också orolig över det omfattande svartarbete som förekommer,
              i synnerhet inom byggbranschen.
            </seg>
            <seg xml:id="i-7894ba0a8fe2ba08-0">
              Bristen på bostadsbyggande, det växande underhållsbehovet, den
              stigande arbetslösheten och det omfattande svartarbetet leder
              till att jag verkligen önskar ett ROT-avdrag.
            </seg>
            <seg xml:id="i-73c6752330286f0c-0">
              Det sägs också att byggmarknaden är en så stark motor på arbetsmarknaden
              att varje arbete i sin tur leder till fem andra arbeten. Det hävdar
              i alla fall facket. Jag ser därför verkligen fram mot ett ROT-avdrag.
              Jag ser också fram mot att vi skulle kunna få avdragsmöjligheter
              även på så kallade hushållsnära tjänster, inte minst på det område
              där vi kvinnor gör ett omfattande hemarbete.
            </seg>
          </u>
          <note type="speaker" xml:id="i-6a4f5b65b39c8c7f-0">
            Anf. 27 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" next="cont" xml:id="i-2a90c71c60f31e77-2">
            <seg xml:id="i-309723eac9e78887-0">
              Herr talman! I oktober fick jag ett brev. Jag ska läsa en del
              av brevet. Där står det:
            </seg>
            <seg xml:id="i-66ce3ff2a8237dde-0">
              Hej Marietta! Erfarenheterna från 1990-talets början visar att
              ROT-avdraget hade goda effekter och att många nya jobb skapades
              och att samhället faktiskt fick nettointäkter när arbetslösheten
              omvandlades till arbete. Dessutom visade det sig att antalet svartarbeten
              minskade under den här perioden. Flera utredningar anser därför
              att ROT-avdragen för bostäder bör permanentas.
            </seg>
            <seg xml:id="i-739c72cc41ee89c9-0">
              Brevet avslutas med vänliga hälsningar från Greger Hagström,
              som är inom måleribranschen.
            </seg>
            <seg xml:id="i-73007630842f9f97-0">
              Med anledning av detta ställde jag en skriftlig fråga till finansministern
              om han var beredd att se till att vi fick ett ROT-avdrag igen.
              Det svar som jag fick var: Nej. Men det har kanske ändrats. Sedan
              dess har det visat sig, vilket Margareta Pålsson har varit inne
              på, att arbetslösheten ökar. Regeringens mål var att 80 % av alla
              mellan 20 och 64 år ska ha ett arbete, vilket skulle uppnås nästa
              år. Men det är ganska långt till det målet. Nu är vi nere på 76,6
              % som har arbete, och det är en minskning från förra året. Förra
              året hade 77,5 % arbete. Och målet var 80 %. Regeringen har alltså
              en hel del att göra, och arbetslösheten ökar, även inom byggsektorn.
              Det finns därför väldigt starka skäl till detta.
            </seg>
            <seg xml:id="i-3a4e5130d232557c-0">
              Jag fick i går den härliga boken Skatterna i Sverige från Riksskatteverket.
              Jag har naturligtvis inte hunnit läsa hela. Men jag läste just
              om svartarbete. Man konstaterar att 2040 miljarder kronor i uteblivna
              skatteintäkter beror på svartarbete. Till stor del vet vi att
              det är inom denna sektor. Därför finns det väldigt många skäl
              till att göra någonting.
            </seg>
            <seg xml:id="i-9bc9ecd3e150b560-0">
              Jag har ett tidningsurklipp från DN den 10 december som handlar
              om det här. Det står att byggsvängen är allt annat än trygg.
            </seg>
            <seg xml:id="i-9c012283d6c538c7-0">
              I går, den 11 december, kunde vi också läsa att byggfacket önskar
              sig ett paket med ROT-avdrag. Fackförbundet Byggnads ordförande
              Hans Tilly uttalade sig om att det i och för sig är bra att det
              blir infrastruktursatsningar. Men han håller fast vid kravet på
              att ROT-avdrag, skatteavdrag för privatpersoner som anlitar yrkesmän
              för att renovera och bygga om, behövs. Han menar att när man bygger
              vägar går det inte åt lika mycket folk som när man bygger hus.
            </seg>
            <seg xml:id="i-a95a48a3f4f3de22-0">
              Därför är det lite förvånande att statsrådet i dag inte kan ge
              oss mer besked. Det går alltid att hänvisa till att saker är ute
              på remiss och utreds. Men man måste någonstans ha en vision själv.
            </seg>
            <seg xml:id="i-49f2bbf8d2d68bc9-0">
              Vi har pekat på tre skäl till detta. Det handlar om det stora
              underhållsbehovet, arbetslösheten som ökar, vilket borde bekymra
              regeringen rejält, och svartarbete, vilket innebär att man inte
              får in skatteintäkter som man borde få.
            </seg>
            <seg xml:id="i-5eb98dbbe671ef60-0">
              Det gjordes en utvärdering av Riksdagens revisorer av ROT-avdragen
              som fanns tidigare. Där konstaterar man att avdragen har påverkat
              fastighetsägarna när det gäller att vidta åtgärder tidigare än
              vad som var tänkt. Det har också omvandlat svart arbetskraft till
              vit och så vidare. Den utredning, utvärdering, som Riksdagens
              revisorer gjorde för några år sedan är ganska positiv. Allt talar
              därför för att det här faktiskt är en bra åtgärd. Nu återstår
              det bara att regeringen också ska inse detta. Det bör den nog
              göra ganska snabbt och inte låta allt så att säga vandra i väg
              så att arbetslösheten ökar och så att underhållet blir mer och
              mer eftersatt. Men vi kanske får ett bättre svar från statsrådet
              i nästa inlägg.
            </seg>
          </u>
          <note xml:id="i-ebdc947fce12796e-3">
            Överläggningen var härmed avslutad.
          </note>
          <note xml:id="i-8e409ac9d4420438-0">
            7 § Svar på interpellation 2003/04:148 om kooperativa hyresrätter
          </note>
          <note xml:id="i-b7c79d88bee2cada-0">
            Anf. 28 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_057244" prev="cont" xml:id="i-80e03846fe2dab57-2">
            <seg xml:id="i-24aade5c254a84d7-0">
              Herr talman! Peter Danielsson har frågat mig vilka åtgärder jag
              avser att vidta för att ombildning av hyresrätter till bostadsrätter
              sker efter likvärdiga villkor utan att gynna en särskild upplåtelseform
              som kooperativa hyresrätter.
            </seg>
            <seg xml:id="i-d75bace87c84882b-0">
              Bakgrunden till tillståndsplikten är att regeringen anser att
              det är ytterst angeläget att värna en rättvis och väl fungerande
              hyresmarknad, och därigenom också en fungerande bostadsförsörjning.
              De allmännyttiga bostadsföretagen spelar en avgörande roll på
              bostadsmarknaden, genom att vara ett icke vinstbaserat boendealternativ
              som är öppet för alla, genom deras betydelse för ett välfungerande
              hyressättningssystem, och genom deras särskilda möjligheter att
              utveckla de boendes inflytande och delaktighet.
            </seg>
            <seg xml:id="i-48e772efd2d4d0ae-0">
              Ytterligare ett skäl för tillståndsplikten är att ge de boende
              i de allmännyttiga bostadsföretagen en möjlighet att göra sin
              röst hörd i de fall det ändå kan bli aktuellt med försäljning
              av fastigheter. Många har aktivt valt att bo just i en allmännyttig
              fastighet för att man vill ha en ägare som har andra motiv än
              att generera vinst.
            </seg>
            <seg xml:id="i-600c5b156a616ca8-0">
              Regeringen har dock konstaterat att inte alla försäljningar av
              kommunalt ägda allmännyttiga fastigheter bör omfattas av tillståndsplikten.
              Till att börja med är försäljningar till andra allmännyttiga bostadsföretag
              undantagna från tillståndsplikten, eftersom bostäderna i de fallen
              blir kvar inom den icke vinstdrivande bostadssektorn.
            </seg>
            <seg xml:id="i-a9b77245cb1eb627-0">
              Regeringen har också bedömt att försäljningar till kooperativa
              hyresrättsföreningar bör undantas från tillståndsplikten. Den
              kooperativa hyresrätten är en boendeform som står nära den vanliga
              hyresrätten men som kan ge ännu bättre förutsättningar till boendeinflytande
              och delaktighet utan att för den skulle riskera de inslag av spekulation
              som i vissa fall gäller för bostadsrättsmarknaden. Inte minst
              i Helsingfors har den extrema situationen på bostadsmarknaden
              medfört upptrissade priser vid försäljning av bostadsrätter, såväl
              på andrahandsmarknaden som i nyproduktionen.
            </seg>
            <seg xml:id="i-18358b80d080b03e-0">
              I kooperativ hyresrätt finns inte denna möjlighet till spekulation
              i boendet. I normalfallet förväntas dessutom medlemsinsatserna
              i en kooperativ hyresrättsförening ligga på en nivå som är tillgänglig
              även för bredare befolkningsgrupper. Man kan vidare konstatera
              att det är kooperativa hyresrätter snarare än bostadsrätter som
              förfördelas vid ombildningar. Den kooperativa hyresrätten är en
              ny och förhållandevis okänd upplåtelseform, vilket exempelvis
              kan innebära problem med att erhålla en attraktiv finansiering.
            </seg>
            <seg xml:id="i-8849ea64886bc3c7-0">
              Mot denna bakgrund anser jag att det finns goda skäl för att
              försäljningar till kooperativa hyresrättsföreningar även fortsättningsvis
              ska vara undantagna från tillståndsplikten. Jag avser således
              inte att verka för att ta bort det aktuella undantaget.
            </seg>
          </u>
          <note xml:id="i-8c43e0f72e8507e9-0">
            Enligt lagen om allmännyttiga bostadsföretag gäller, som Peter
            Danielsson noterat, bland annat att vissa överlåtelser av allmännyttiga
            fastigheter kräver länsstyrelsens tillstånd.
          </note>
          <note type="speaker" xml:id="i-9aa0595b2d099994-0">
            Anf. 29 PETER DANIELSSON (m):
          </note>
          <u who="peter_danielsson_38db7c" next="cont" xml:id="i-3f19a07db65ab5bd-0">
            <seg xml:id="i-664760b2811968b3-0">
              Herr talman! Först vill jag tacka statsrådet för svaret. Även
              om det inte direkt är ett svar som jag vill ha är det på många
              sätt väldigt upplysande. Det är ingen nyhet att regeringen är
              djupt misstänksam gentemot det privata ägandet, även om man oftast
              inte vågar säga det rent ut och dessutom hittar på skenmotiv för
              att exempelvis säga nej till ombildningar till bostadsrätt.
            </seg>
            <seg xml:id="i-0e5654017a5c5463-0">
              I lagstiftningen om allmännyttiga bostadsföretag motiveras den
              så kallade tillståndspliktslagen av värnandet av bruksvärdessystemet.
              Lagen säger att länsstyrelsen ska avslå ansökningar om tillstånd
              om det kan befaras att de allmännyttiga bostadsföretagens hyror
              till följd av överlåtelsen inte kommer att få tillräckligt genomslag
              i tillämpningen och i bruksvärdesreglerna.
            </seg>
            <seg xml:id="i-df5e1f7a1eeb03e2-0">
              Trots att ombildning till kooperativa hyresrätter ger exakt samma
              effekt på bruksvärdesprövningen som en ombildning till bostadsrätter
              krävs det inget tillstånd för dem. Det visar att värnandet av
              bruksvärdessystemet endast är ett skenmotiv. Det verkliga motivet
              återfinns snarare i statsrådets svar misstänksamheten och rädslan
              för det privata ägandet.
            </seg>
            <seg xml:id="i-71eef8ed4a4c725d-0">
              Statsrådets svar tyder också på en dålig verklighetsförankring.
              Det brukar heta att det finns två verkligheter: verkligheten som
              den är och verkligheten som den upplevs. Det är möjligt att statsrådets
              upplevelser har präglat hans svar. Det är kanske till och med
              så att det är den här bilden av verkligheten som hans medarbetare
              förmedlar till honom. Men det är inte den verklighet som de människor
              som står i bostadskö lever med.
            </seg>
            <seg xml:id="i-dd45f6a09032c0b7-0">
              Statsrådet säger att tillståndsplikten ska värna en väl fungerande
              hyresmarknad. Jag konstaterar att vår hyresmarknad är allt annat
              än väl fungerande. Vi har bostadsbrist på tillväxtorter och överskott
              på andra håll. Vidare är det låg rörlighet, långa köer och en
              omfattande svarthandel. Jag skulle nog kunna hålla på ganska länge
              med den uppräkningen.
            </seg>
            <seg xml:id="i-b0714abb28bb7f88-0">
              Många människor, inte minst unga, tvingas i dag låna pengar och
              köpa dyra bostadsrätter eftersom statsrådets politik gör att det
              inte byggs några hyresrätter. Tycker verkligen statsrådet att
              det är en fungerande hyresmarknad?
            </seg>
            <seg xml:id="i-776fe5ebeb31714d-0">
              Statsrådet säger också att tillståndsplikten ska värna en rättvis
              hyresmarknad och antyder därmed att bostadsrätten inte skulle
              vara rättvis och att hyresrätten måste skyddas. Jag kan konstatera
              att den hyresreglering som statsrådet vurmar för har medfört det
              här låga byggandet av hyresrätter. Det är ju det som gjort att
              priserna på just bostadsrätterna, inte minst i tillväxtregioner,
              dramatiskt har ökat.
            </seg>
            <seg xml:id="i-023403a66d47217b-0">
              Dessutom har hyresregleringen gjort det lukrativt att ombilda
              hyresrätter till bostadsrätter. Det är detta som också ökat byggandet
              av just bostadsrätter, så det är statsrådets egen politik som
              hotar hyresrätterna. I stället för att ändra roten till problemen
              hyresregleringen skapar regeringen en mycket tveksam lag som skoningslöst
              slår mot människor som vill ta ansvar för sitt eget boende.
            </seg>
            <seg xml:id="i-6a8ed5a343330126-0">
              Statsrådet talar sig också varm för de kommunala bostadsbolagen,
              som enligt honom är något så fint som icke vinstdrivande och därför
              måste värnas av den här tillståndsplikten.
            </seg>
            <seg xml:id="i-38022f3fcabec8de-0">
              Men jag kan konstatera att många kommuner har avkastningskrav
              på sina bostadsbolag. En del kommuner har till och med skapat
              särskilda koncerner för att undkomma skatt på den här avkastningen.
              Är avkastningskraven helt obekanta för statsrådet?
            </seg>
            <seg xml:id="i-511f0a7a4587d7a5-0">
              Avslutningsvis: Statsrådet menar att den som köper en bostadsrätt
              spekulerar. Jag slog upp ordet spekulation i en ordlista. Spekulation
              betyder att göra affärer i syfte att utnyttja väntad prisförändring
              hos viss vara eller visst värdepapper.
            </seg>
            <seg xml:id="i-546571248e26b18c-0">
              Statsrådets uttalande tycker jag nästintill är ett direkt hån
              mot alla som tvingas låna pengar och köpa en dyr bostadsrätt eftersom
              de inte kan få tag i en hyresrätt utan att betala stora summor
              svart, eller också tvingas de kanske flytta mellan lägenheter
              med andra-, tredje- och ibland till och med fjärdehandskontrakt.
              Det är främst unga människor som drabbas av det här. Tror statsrådet
              på fullt allvar att de skuldsätter sig upp över öronen därför
              att de vill spekulera?
            </seg>
          </u>
          <note xml:id="i-8de4353d29982ae6-0">
            Anf. 30 Statsrådet LARS-ERIK LÖVDÉN (s):
          </note>
          <u who="peter_danielsson_38db7c" prev="cont" xml:id="i-94bdc77aa616fe11-0">
            <seg xml:id="i-85b83b86f864eeb0-0">
              Herr talman! Peter Danielsson får noga läsa mitt svar. Jag säger
              riskera de inslag av spekulation som i vissa fall. Jag betonar
              att det gäller i vissa fall. Bostadsrätten tycker jag i många
              stycken är en väldigt bra boendeform. Men vi har i vissa fall
              sett en spekulation i boendet. Det såg vi inte minst under förra
              mandatperioden när den dåvarande regimen i Helsingforss kommun
              sålde ut lägenhetsbestånd som sedan snabbt kunde så att säga kapitaliseras
              upp till betydligt högre värden vid vidareförsäljning. Detta är
              ett uttryck också för att här finns en möjlighet till spekulation.
            </seg>
            <seg xml:id="i-a9d641ab344cc4b4-0">
              Om jag förstår Peter Danielsson rätt förespråkar han, vilket
              väl inte är överraskande, en övergång till rena marknadshyror.
              Moderaterna har många gånger tidigare varit ute på banan i det
              avseendet. Men det löser inte problemet för alla dem som i dag
              har problem med att hitta en bostad och som har låga eller måttliga
              inkomster. Marknadshyror är alltså ingen lösning på situationen
              för dessa.
            </seg>
            <seg xml:id="i-eef0df59387416f2-0">
              Det handlar om att lyfta bostadsbyggandet och bygga fler hyresrätter.
              Hitintills har, med de investeringsstöd som riksdagen på regeringens
              initiativ har beslutat om, 13 000 studentlägenheter och 7 000
              hyreslägenheter tillkommit. Moderaterna har varit starka motståndare
              till den typen av stödform.
            </seg>
            <seg xml:id="i-3fd79c6b8047424b-0">
              Vi ser också nu runtom i landet att intresset för att bygga hyresrätter
              ökar väldigt kraftigt genom den byggmomsreducering som vi har
              infört. I Malmö finns det ett projekt där det nu byggs 1 200 hyreslägenheter.
              I Helsingforssområdet har de allmännyttiga företagen mycket långtgående
              planer och konkreta projekt för att kraftigt expandera byggandet
              av hyresrätter och då hyresrätter till rimliga kostnader.
            </seg>
            <seg xml:id="i-e3bf3a937f0c49b9-0">
              Sedan ska jag gå över till själva frågan, för det här kan lätt
              spåra ur i en stor bostadspolitisk debatt. Men jag tänkte försöka
              begränsa mig i det avseendet och hålla mig till den konkreta frågan.
            </seg>
            <seg xml:id="i-a838d4426d8d1cdb-0">
              Den kooperativa hyresrätten är en boendeform som inte tillåter,
              inte möjliggör, att man använder boendet för spekulation. Den
              här boendeformen påminner väldigt mycket om hyresrätten men det
              finns ett inslag av egeninsats. Den kooperativa hyresrätten har
              inte någon stor omfattning i dag. I Helsingforssområdet finns
              SKB. De har varit väldigt framgångsrika under en lång följd av
              år, och det finns ett väldigt stort intresse. Jag har sett det
              som viktigt att försöka stimulera etablerandet av den kooperativa
              hyresrätten på den svenska bostadsmarknaden.
            </seg>
            <seg xml:id="i-f59cd1fbe951d828-0">
              Jag hoppas att det nu runtom i landet finns förutsättningar för
              att få ett större inslag av den kooperativa hyresrätten. Att vi
              undantagit den kooperativa hyresrätten när det gäller prövningen
              av tillståndsplikten beror på att vi nu ser en möjlighet för den
              kooperativa hyresrätten att växa fram. Vid ombildning handlar
              det när det gäller kooperativ hyresrätt ofta om enstaka fastigheter.
            </seg>
            <seg xml:id="i-069e3c2cc33dbb6f-0">
              Tillståndsplikten tar sikte på att vi ska säkra bruksvärdessystemet.
              Naturligtvis följer vi utvecklingen noga här. Skulle vi få en
              snabb utveckling mot att kooperativa hyresrätter tar över och
              vi därmed rubbar förutsättningarna för bruksvärdessystemet får
              man på nytt ta sig en funderare.
            </seg>
            <seg xml:id="i-16ce93067c38943d-0">
              Vi har många gånger här debatterat bruksvärdessystemet. Jag ska
              inte fortsätta den diskussionen. Det pågår nu ett utredningsarbete
              på initiativ av parterna på bostadsmarknaden. Jag vill behålla
              bruksvärdessystemet men ser ett behov av att reformera det.
            </seg>
          </u>
          <note type="speaker" xml:id="i-8aa22e8954461b76-0">
            Anf. 31 PETER DANIELSSON (m):
          </note>
          <u who="peter_danielsson_38db7c" xml:id="i-4ecaeb12dddd47d2-0">
            <seg xml:id="i-34a7f7512ce108e2-0">
              Herr talman! Statsrådet säger att tillståndsplikten tar sikte
              på att säkra bruksvärdet; det är precis så den motiveras i lagen.
              Jag undrar hur statsrådet tror att de drygt 1 000 personer som
              bor i miljonprogramsområdet Östberga kände sig när de fick beskedet:
              Nej, ni får inte ombilda ute i Östberga, för då riskerar man att
              påverka bruksvärdesprövningar på er ort. Därför får ni inte ombilda
              era hyresrätter till bostadsrätter.
            </seg>
            <seg xml:id="i-482f924612b0ea9f-0">
              De studerar det lite närmare, och då är det någon som säger:
              Ni kan ju ombilda dem till kooperativa hyresrätter. Det är en
              mycket bättre form, det är inte spekulation och det anses lite
              finare av regeringen. Då behöver man inte göra någon prövning
              via tillståndsplikten. Nej, tänker de, men ger inte det samma
              effekt på bruksvärdesprövningen? Jo, det gör den, exakt samma
              effekt.
            </seg>
            <seg xml:id="i-ccdac1229cc26e01-0">
              Hur tror då statsrådet att östbergaborna känner sig? Jo, de känner
              sig lurade. De tycker att regeringen har fört dem bakom ljuset.
            </seg>
            <seg xml:id="i-80ffc2eb2c2834b7-0">
              Anledningen till att det ibland blev lukrativt att ombilda från
              en hyresrätt till en bostadsrätt är Lars-Erik Lövdéns egen politik.
              När vi har en reglerad hyresmarknad ackumuleras ett värde i varje
              hyreshus som inte kan realiseras om man säljer fastigheten till
              en annan fastighetsägare. Men om man ombildar huset till en bostadsrätt
              som blir marknadsmässigt prissatt kan både ägaren och de boende
              tjäna på affären. Det är därför som det skedde en mängd ombildningar
              just i syfte att tjäna snabba pengar i stället för det egentliga
              syftet, det vill säga att ta ansvar för sitt boende och få äga
              sitt boende.
            </seg>
            <seg xml:id="i-ffa5f307aba03119-0">
              När det gäller den här tveksamma lagen kan man säga att det är
              uppenbart att syftet var att stoppa ombildningarna till bostadsrätter.
              Det är också uppenbart att man skapade en politisk instansordning
              för att få en lyhördhet mot regeringen just i besluten och vid
              prövning av lagen, det vill säga att man valde länsstyrelsen och
              Boverket i stället för domstolsväsendet som en instansordning.
              Resultatet har blivit att lagstiftningen tillämpas relativt olika
              över landet. Jag frågade riksdagens utredningstjänst för några
              dagar sedan hur det hade fallit ut och hur man hade tillämpat
              lagen. Det visade sig att Länsstyrelsen i Helsingfors har fattat
              beslut om 23 ansökningar. De har gett till 5 av dessa 23 bifall,
              18 har fått avslag. Länsstyrelsen i Skåne har fattat 19 beslut,
              18 har fått bifall och bara 1 avslag. I Länsstyrelsen i Västra
              Götaland har man behandlat 33 ansökningar som samtliga har fått
              bifall. Det är uppenbart att tillämpningar av den tillståndspliktslagen
              är allt annat än opartisk.
            </seg>
            <seg xml:id="i-1ec0a9591e60a066-0">
              Tycker statsrådet inte att det är ett problem att lagen tillämpas
              så olika över landet?
            </seg>
          </u>
          <note type="speaker" xml:id="i-242bd105f02a32f4-0">
            Anf. 32 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-bdf4dad4d7915651-2">
            <seg xml:id="i-9b3b184c74013dc7-0">
              Herr talman! I dag har vi utifrån svaret från statsrådet kunnat
              konstatera: Att äga en bostad är att spekulera. Det här återkommer
              statsrådet till gång efter annan både i svaret och i den efterföljande
              diskussionen. Att äga är att spekulera, och därför ska politiska
              beslut syfta till att förhindra eller försvåra en viss typ av
              ägande, och andra former ska gynnas. Det är oerhört svårt att
              förstå. Borde inte bostadskonsumentens efterfrågan och önskemål
              stå i fokus? Varför ska politiker i regering och riksdag tala
              om att en boendeform är bättre än någon annan? Är det inte bra
              att de som absolut vill äga sin bostad har möjlighet att göra
              det och andra som vill bo i hyresrätt har möjlighet att göra det?
              Så menar jag att det ska vara, och så skulle det kunna fungera
              om vi faktiskt såg de alternativen som likvärdiga.
            </seg>
            <seg xml:id="i-a709fb03527dced0-0">
              Jag tycker att det är väldigt tråkigt att ta del av svaret och
              inte minst diskussionen av varför vissa väljer att bo i en allmännyttig
              fastighet i ett så kallat kommunalt bostadsföretag. Enligt svaret
              har man valt det därför att ägaren har andra motiv än att generera
              vinst. I ett läge när människor inte kan hitta en bostad, i ett
              läge som det som beskrivs i Dagens Nyheter i dag, att vuxna människor
              flyttar in hos sina föräldrar därför att det inte finns någon
              bostad att få eller därför att man inte blir godkänd ens hos allmännyttan,
              de kommunala bostadsföretagen, därför att man inte har fast inkomst,
              talar statsrådet om att folk väljer att bo hos en viss hyresvärd
              därför att ägaren har andra motiv än att generera vinst. Detta
              är dessutom inte sant. Vi har ett bruksvärdessystem som gör att
              hyressättningssystemet gäller för alla, oavsett om det är privat
              eller kommunalt bostadsföretag. Jag kan inte förstå varför man
              ska försvåra bostadsbyggande och människors valmöjlighet genom
              att pådyvla aktörerna på marknaden den här typen av idéer.
            </seg>
            <seg xml:id="i-0c70b625a11fbb36-0">
              Målet borde vara: Vad kan vi göra från riksdag och regering för
              att se till att bostadsbyggandet kommer i gång och att människor
              hittar den boendeform som passar dem bäst? Det borde stå i fokus
              även i dagens debatt.
            </seg>
            <seg xml:id="i-0c4aa4a95a96a176-0">
              Sedan kan vi konstatera att kooperativ hyresrätt inte är den
              form som ökar spekulation i boendet. Vi kan konstatera att statsrådet
              i svaret säger att kooperativ hyresrätt inte är speciellt efterfrågad
              därför att den är en okänd upplåtelseform. Det är olika sidor
              av samma mynt. Det handlar om att den stora efterfrågan på det
              kanske inte finns.
            </seg>
            <seg xml:id="i-074da762072fcd57-0">
              Återigen: Varför står inte bostadskonsumentens efterfrågan i
              fokus? Det man ska fråga sig är: Varför är det dyrt att bo? vilket
              vi vet att det är. Varför byggs det så lite som det görs? Det
              vet statsrådet, för vi har haft den debatten förut. Varför välja
              ut en specifik form hellre än någonting annat? Jag skulle vilja
              att statsrådet svarar på det: Varför får inte människor själva
              välja hur de vill bo? Varför får de inte välja? tycker jag är
              en viktig fråga.
            </seg>
          </u>
          <note type="speaker" xml:id="i-073c847dc828f6e2-0">
            Anf. 33 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" next="cont" xml:id="i-2a90c71c60f31e77-3">
            <seg xml:id="i-9e62151357d87f7a-0">
              Herr talman! Lars-Erik Lövdén säger att han inte vill ha en stor
              och allmän bostadspolitisk debatt. Ändå drar han faktiskt i gång
              en sådan själv genom att föra in massor med olika variabler i
              den här diskussionen.
            </seg>
            <seg xml:id="i-1769a2461ae9463c-0">
              Jag undrar om han är medveten om vad han säger. Jag börjar ibland
              undra om Socialdemokraterna verkligen vill ha kvar hyresrätten,
              för ni bygger upp en massa hinder för att den ska ha en chans.
              Vi moderater vill att hyresrätten ska finnas. Samtidigt kan vi
              dra slutsatsen att man egentligen inte ska äga sin lägenhet heller,
              det är inte fint. Man får inte äga sitt boende. Var ska man då
              bo? börjar man faktiskt undra. Äga ska man inte göra, och hinder
              bygger vi upp för hyresrätter.
            </seg>
            <seg xml:id="i-bda4b087d5e3f84d-0">
              När det gäller den lagstiftning som Peter Danielsson har frågat
              om tycker jag att statsrådet borde känna ganska mycket bekymmer
              över tillståndsplikten, eftersom det nu visar sig att lagen tillämpas
              så godtyckligt som Peter Danielsson redovisade. Det borde få statsrådet
              att tänka till rejält. Är det meningen att vi ska ha en lagstiftning
              som tillämpas så godtyckligt?
            </seg>
            <seg xml:id="i-f3ac102456e37267-0">
              Statsrådet säger att den förra majoriteten i Helsingforss stad
              det vet jag att Lars-Erik Lövdén älskar att ta upp och uttrycka
              så sålde ut hyresrätterna. De såldes faktiskt inte ut. Folk efterfrågade
              att få köpa sina hyresrätter. Det finns ministrar i Lars-Erik
              Lövdéns egen regering som också gjorde det och stod i första ledet
              för att få köpa sin hyresrätt och omvandla den till en bostadsrätt.
              Det var ingen som sålde ut, utan det fanns en efterfrågan. Man
              ska vara lite försiktig med sina ord.
            </seg>
            <seg xml:id="i-f20d47014695fb7b-0">
              Detta att spekulera när det gäller kooperativ hyresrätt: Vet
              statsrådet att det inte förekommer svarta pengar i det här sammanhanget?
              Kan statsrådet svara på det: Förekommer det inte svarta pengar?
              Det är vad som händer när man har sådana här system. Det finns
              svarta pengar, det är jag helt övertygad om.
            </seg>
            <seg xml:id="i-68832a74532cfa46-0">
              Självfallet ska alla upplåtelseformer finnas, och det ska vara
              efterfrågan som styr. Det ska inte vara statsrådet eller vi här
              i riksdagen som bestämmer vilken form som är den bästa, utan alla
              ska få finnas. Folk kan faktiskt avgöra detta själva.
            </seg>
          </u>
          <note xml:id="i-97d4f84e9781c323-0">
            Anf. 34 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_057244" prev="cont" xml:id="i-80e03846fe2dab57-3">
            <seg xml:id="i-85cd37ad56c0dc18-0">
              Herr talman! Jag får väl be Nina Lundström, som jag bad Peter
              Danielsson, att läsa mitt svar noga en gång till. Jag talar om
              att riskera de inslag av spekulation som det i vissa fall gäller.
            </seg>
            <seg xml:id="i-afe85732f5f5be76-0">
              Det är naturligtvis inte så att regeringen är motståndare till
              att man äger sitt egnahem eller har en bostadsrätt. Men vi är
              angelägna om att det finns ett brett spektrum av upplåtelseformer.
              Vi är angelägna om att skydda hyresrätten utifrån den utgångspunkten.
              Det vi såg i Helsingforssområdet under förra mandatperioden var
              förskräckande, om jag nu får ta det en gång till.
            </seg>
            <seg xml:id="i-b08ccb3aa6865dc9-0">
              En förutsättning för att köpa är att det finns en säljare. När
              Helsingforss kommun går i fronten för att sälja ut hyresrättsbeståndet
              i framför allt de attraktiva lägena undandrar man hyresrättsbestånd
              för breda grupper. Där fanns också vissa spekulativa inslag. Om
              man säljer för 15 000 kr per kvadratmeter och dagen efter kan
              göra en ny försäljning av det man har köpt för 15 000 kr till
              det dubbla beloppet, 30 000 kr per kvadratmeter, är det naturligtvis
              en vinst som man gör på grund av spekulation på bostadsmarknaden.
            </seg>
            <seg xml:id="i-b28d9f7262e600c3-0">
              När det gäller tillämpningen av lagstiftningen ska ju lagstiftningen
              tillämpas utifrån de lokala förutsättningarna. Den bygger på principen
              att man ska kunna tillämpa hyressättningssystemet i den enskilda
              kommunen. Därmed blir det lite olika tillämpningar över landet.
              Man kan inte bara dra siffror på hur många tillstånd man har medgivit
              i Helsingfors och jämföra med situationen i Skåne, för det beror
              helt på de lokala förutsättningarna. Bruksvärdessystemet bygger
              på att det ska finnas jämförelseobjekt i allmännyttan för att
              kunna sätta hyrorna. Jag tycker att lagstiftningen i det avseendet
              är ganska bra. Det är klart att vi får utvärdera den efter några
              år. Det är givet att det blir skilda tillämpningar i olika delar
              av landet därför att hyressättningen baseras på lokala förutsättningar.
            </seg>
          </u>
          <note type="speaker" xml:id="i-8f9804dee45214e0-0">
            Anf. 35 PETER DANIELSSON (m):
          </note>
          <u who="peter_danielsson_38db7c" xml:id="i-4ecaeb12dddd47d2-1">
            <seg xml:id="i-233f04246d1dffa0-0">
              Herr talman! Först och främst detta med tillämpningen av lagen.
              Det ligger nära till hands att tro att lyhördheten är större åtminstone
              här hos Länsstyrelsen i Helsingfors när man ser de här siffrorna.
              De har också lite närmare till både regeringskansli och ministern
              själv.
            </seg>
            <seg xml:id="i-990b9e444777ce4f-0">
              Jag vill tacka statsrådet för ett klargörande svar. Nu vet jag
              att statsrådet är nöjd med tillståndet på hyresmarknaden, att
              han tycker att den är välfungerande och rättvis. Nu vet jag att
              statsrådet vill styra människors val av boenden. Och jag vet att
              det som låg bakom tillståndsplikten egentligen inte var värnandet
              av bruksvärdessystemet, utan det är regeringens misstänksamhet
              mot det privata ägandet som ligger bakom lagen. Dessvärre är det
              en klen tröst för de drygt 1 000 människor i miljonprogramsområdet
              Östberga som förvägrats möjligheten att ta ansvar för sitt boende.
            </seg>
            <seg xml:id="i-348f19b8e6e87e1b-0">
              Jag vill trots detta önska statsrådet en god jul.
            </seg>
          </u>
          <note type="speaker" xml:id="i-1519b9bf8c4db211-0">
            Anf. 36 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-bdf4dad4d7915651-3">
            <seg xml:id="i-cd314c339e5f2fc7-0">
              Herr talman! Sålde ut hyresrätter, säger statsrådet Lövdén om
              det som hänt i Helsingfors. Jag vill bara påminna om att här berodde
              det på bostadskonsumenternas efterfrågan. Låt oss komma ihåg att
              de privata värdarna till viss del har gett upp delar av storstadsregionerna,
              inte minst Helsingfors. Och varför har man gjort det? Man ser
              ju maktlöshet vad gäller svarthandeln med kontrakt. Man ser också
              ett hyressättningssystem som gör att det är väldigt svårt att
              se en långsiktig förvaltning framför sig. Man ser också problem
              med att finansiera underhållsberget som växer. Det finns en rad
              skäl att fundera över varför det som har skett har skett.
            </seg>
            <seg xml:id="i-921a60d9691820aa-0">
              Det gläder mig att statsrådet i alla fall har modifierat sitt
              svar och säger att det är okej utifrån socialdemokratisk synpunkt
              att äga sin bostad. Det är bra för Sverige och bostadskonsumenterna
              att man får äga sin bostad. Det är viktigt, och man ska utgå från
              människors behov och ingenting annat.
            </seg>
            <seg xml:id="i-8439abe4655d09ab-0">
              Det jag vänder mig emot i svaret, som jag inte hann ta upp i
              förra inlägget, är sättet att se på kommunala bostadsföretag.
              Varför gör man koncernbildning? Jo, därför att det finns skattemässiga
              fördelar. Varför har man en inkomstgräns för dem som kan tänkas
              bli hyresgäster? Jo, man har sina skäl för det. Varför har man
              krav på fast arbete? Det är svårt att få en bostad inom allmännyttan,
              om det över huvud taget finns några lediga bostäder. Varför är
              det tuffare tag för vräkningar? Och varför tas inget större socialpolitiskt
              ansvar? Det finns hemlösa i kommuner där det finns en stor allmännytta
              med hög vakansgrad.
            </seg>
            <seg xml:id="i-7376f12724a163e6-0">
              Jag tycker att det är viktigt att fundera över glorifieringen
              av vissa värdar, att de är så oerhört mycket bättre än andra.
              Jag menar att privata fastighetsvärdar är nog så goda fastighetsvärdar
              som många inom den kommunala sektorn.
            </seg>
            <seg xml:id="i-7034886292bfd280-0">
              Jag väntar fortfarande med spänning på en reflexion från statsrådet.
              Jag passar också på att önska statsrådet en god jul.
            </seg>
          </u>
          <note type="speaker" xml:id="i-7d40e98a01a46aed-0">
            Anf. 37 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_057244" next="cont" xml:id="i-2a90c71c60f31e77-4">
            <seg xml:id="i-6be251d1e558c321-0">
              Herr talman! Ännu en gång får vi här från talarstolen höra att
              den borgerliga majoriteten sålde ut hyresrätter i attraktiva lägen
              i Helsingforss innerstad. Detta är alltså inte sant. Det fanns
              en efterfrågan, och det vet statsrådet.
            </seg>
            <seg xml:id="i-1ee8749d20eb1ab8-0">
              Då kan jag fråga: Vad gjorde Socialdemokraterna när de kom till
              makten? Jo, de hindrade hyresgäster i förorterna från att ombilda
              sina hyresrätter till bostadsrätter. Det var Socialdemokraternas
              politik. Man hindrade folk som i flera år hade jobbat tillsammans
              med förberedelser för att kunna ombilda till bostadsrätter. Det
              var väldigt många som kom från andra länder som såg att de för
              första gången i sitt liv var delaktiga i samhället, att de betydde
              något och skulle göra något. De blev hindrade av Socialdemokraterna.
              Det var Socialdemokraternas politik.
            </seg>
            <seg xml:id="i-39d49230cf2a97ec-0">
              Motivet när det gällde Östberga, som vi ofta tar som exempel,
              var att det inte skulle finnas tillräckligt många jämförelseobjekt
              för att bruksvärdessystemet skulle fungera. Samtidigt blev de
              rekommenderade att bilda kooperativa hyresrätter, som vi nu vet
              ligger utanför bruksvärdessystemet. Det man sade var ju falskt.
              Man lurade folk med det motivet. Jag är faktiskt ganska upprörd
              över det.
            </seg>
            <seg xml:id="i-c8ef0553293cf624-0">
              Nu när statsrådet har en chans till vill jag fråga, eftersom
              han nu säger att det ska finnas ett brett utbud av olika upplåtelseformer,
              hur det blir med ägarlägenheterna. Kommer de?
            </seg>
          </u>
          <note xml:id="i-d12a950c0a479f71-0">
            Anf. 38 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_057244" prev="cont" xml:id="i-80e03846fe2dab57-4">
            <seg xml:id="i-47c6194deb1e6129-0">
              Herr talman! Denna typ av interpellationsdebatter tenderar att
              omfatta alla områden och lite grann gå vid sidan om ämnet. Jag
              beklagar att också jag kanske har bidragit till det. Jag ska försöka
              skärpa mig i det avseendet i fortsättningen, om interpellanterna
              också gör det.
            </seg>
            <seg xml:id="i-729871fdb0ab23d1-0">
              Tillståndslagen är tillkommen för att skydda hyressättningssystemet.
              Jag vill understryka att det är motivet för tillståndslagstiftningen.
              Skulle vi få en utförsäljning av hela eller delar av allmännyttiga
              bestånd i en kommun så att det inte är möjligt att tillämpa jämförelseprövningen,
              urholkas ju alla förutsättningar för ett fungerande hyressättningssystem.
              Nu vet jag att ni moderater inte är särskilt förtjusta i att vi
              ska ha ett hyressättningssystem som bygger på bruksvärdesprinciper
              och jämförelseprövning, utan ni vill snarare införa rena marknadshyror
              och låta marknaden sätta hyrorna. Jag är övertygad om att det
              skulle vara fullkomligt förödande för väldigt många människor
              som bor i hyresbeståndet i dag och också för förutsättningarna
              för många låginkomsttagare att efterfråga en bostad.
            </seg>
            <seg xml:id="i-97bc072314cec171-0">
              Jag vill också passa på tillfället att önska er meddebattörer
              en god jul.
            </seg>
          </u>
          <note xml:id="i-ebdc947fce12796e-4">
            Överläggningen var härmed avslutad.
          </note>
          <note xml:id="i-6bd05abbfad988e1-0">
            8 § Svar på interpellation 2003/04:163 om Sveriges möjligheter
            att uppfylla Schengensamarbetets krav
          </note>
          <note type="speaker" xml:id="i-3b9883346cefb65b-0">
            Anf. 39 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-3">
            <seg xml:id="i-3f4a7fe63e438873-0">
              Herr talman! Beatrice Ask har frågat vilka åtgärder jag ämnar
              vidta för att säkerställa att Schengenavtalets krav kan efterlevas
              i samtliga svenska län. Hon tar upp frågan om nödvändigheten av
              en kontinuerlig utbildning inom polismyndigheterna och användandet
              av Schengens informationssystem, SIS. Beatrice Ask påstår vidare
              att Schengensamarbetet saknar nationell styrning och samordning.
            </seg>
            <seg xml:id="i-81a9ff9ca8a5a1d2-0">
              Först vill jag säga att jag delar Beatrice Asks synpunkt att
              det är regeringens ansvar att ingångna avtal ska hållas. Schengensamarbetet
              är ett mycket viktigt och omfattande samarbete där huvudansvaret
              för det operativa genomförandet vilar på polisen. Det är av stor
              vikt att Sverige lever upp till sina åtaganden, både för egen
              del men också för vårt ansvar gentemot övriga medlemsländer.
            </seg>
            <seg xml:id="i-f9de1355d136e0e4-0">
              I samband med att Sverige förberedde sig för att delta i det
              operativa Schengensamarbetet fick Rikspolisstyrelsen huvudansvaret
              för att genomföra nödvändiga operativa åtgärder. Bland annat genomfördes
              i Rikspolisstyrelsens och Polishögskolans regi utbildning av utbildare,
              det vill säga att från varje polismyndighet fick ett antal instruktörer
              utbildning om Schengen och gränskontroll, och dessa instruktörer
              har sedan utbildat övrig personal vid sina respektive polismyndigheter.
            </seg>
            <seg xml:id="i-454b5cef9bbe5db5-0">
              Gränskontrollen måste befinna sig på en hög och enhetlig nivå
              i landet. För att säkerställa det har jag och regeringen vidtagit
              flera åtgärder. Jag ska nämna några:
            </seg>
            <seg xml:id="i-cae8845f56f75eb9-0">
              Regeringen har ändrat förordningen (1989:773) med instruktion
              för Rikspolisstyrelsen och pekar där ut Rikspolisstyrelsen som
              samordningsansvarig för personkontrollen vid yttre gräns.
            </seg>
            <seg xml:id="i-aeb13ca63e64c9d3-0">
              Regeringen har vidare följt upp samordningsfrågan i budgetpropositionen
              för 2004 där vi säger: För att gränskontrollen skall hålla en
              hög och jämn standard i hela landet, med enhetlig arbetsmetodik
              och utbildningsnivå hos personalen, är det angeläget att Rikspolisstyrelsen
              undersöker möjligheten till nationell samordning av gränskontrollarbetet.
            </seg>
            <seg xml:id="i-fcf323ef57ede010-0">
              Även användande av SIS kommenteras i budgetpropositionen: Såsom
              också tidigare år konstaterats är det av stor vikt att informationen
              i SIS kommer till nytta i den brottsbekämpande verksamheten såväl
              vid de yttre gränserna som i samband med personkontroller inne
              i landet. Även om nyttjandet av SIS inne i landet har ökat, vore
              det önskvärt med ett ännu mer omfattande utnyttjande av SIS för
              sådan personkontroll.
            </seg>
            <seg xml:id="i-69a0fe7c09f07341-0">
              Den 18 juni i år utsåg regeringen en särskild utredare för att
              bedöma vissa konsekvenser av Sveriges operativa inträde i Schengensamarbetet
              (Gränskontrollutredningen, 2003:7). Utredaren ska utvärdera Schengensamarbetet
              och se över nuvarande regler ur ett brottsförebyggande och brottsbekämpande
              perspektiv och beröra frågor om personkontrollen vid yttre gräns,
              den inre utlänningskontrollen och informationsutbytet mellan gränskontrollerande
              myndigheter. Denna utredning ska redovisa sitt uppdrag senast
              den 1 juli 2004.
            </seg>
            <seg xml:id="i-28b5faea1d883d37-0">
              Jag vill även nämna det nu pågående arbetet med en gränskontrollbyrå
              inom EU. Denna byrå ska ha till uppgift att organisera och utveckla
              den nödvändiga samordningen av det operativa samarbetet vid den
              yttre gränsen, dock med bevarat nationellt självbestämmande över
              gränskontrollen. Jag tror att gränskontrollbyrån kan bidra till
              att utveckla gränskontrollarbetet och verksamt bidra till att
              detta genomförs med hög kvalitet i hela EU- och Schengenområdet.
            </seg>
            <seg xml:id="i-ba1fb7b21c490400-0">
              Avslutningsvis vill jag säga att jag delar Beatrice Asks uppfattning
              om vikten av att Sverige lever upp till Schengenkraven men kan
              samtidigt konstatera att jag och regeringen har vidtagit flera
              åtgärder som ska säkerställa att Sverige även fortsättningsvis
              gör så.
            </seg>
          </u>
          <note type="speaker" xml:id="i-9e844d539b1408dc-0">
            Anf. 40 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-0">
            <seg xml:id="i-da47ec8edb233062-0">
              Herr talman! Jag vill börja med att tacka justitieministern för
              svaret på den fråga som jag har ställt om vilka åtgärder som regeringen
              tänker vidta för att säkerställa att Schengenavtalets krav kan
              efterlevas i samtliga svenska län. Av redovisningen framgår att
              en särskild utredare har tillsatts för att utvärdera samarbetet
              och hur verksamheten fungerar i Sverige.
            </seg>
            <seg xml:id="i-c106accd83271687-0">
              Bakgrunden till att jag har ställt den här interpellationen är
              jag har fått veta att polismyndigheterna inte har visat något
              större intresse för att anmäla deltagare till den utbildning som
              Polishögskolan försökt ordna som uppföljning för att se till att
              Schengenkompetensen och förmågan att använda SIS fungerar över
              hela landet. Det är uppenbart att man har problem på en del håll.
              Det saknas kunskaper. Men myndigheterna visar inte att de är beredda
              att prioritera detta. Jag vet inget om orsakerna till att det
              är så, men med den dåliga ekonomi som polismyndigheterna brottas
              med ligger det nära till hands att tro att det handlar om att
              myndigheterna prioriterar mellan alla de olika uppgifter och mål
              som regeringen anger och att gräns- och personkontrollen får stå
              tillbaka. Det här är olyckligt.
            </seg>
            <seg xml:id="i-91eb9b5a6b2c4e51-0">
              Den kommentar som finns i svaret till detta med brist på nationell
              styrning som jag skriver om gäller just detta med utbildning.
              Myndigheterna bestämmer ju själva vilken vidareutbildning som
              ges. Jag är inte generellt för att staten ska överta det ansvaret,
              men just i den här frågan blir det ett bekymmer. Det var därför
              jag undrade om justitieministern tänkte göra något. Det är ju
              regeringens ansvar att ingångna avtal kan hållas. Därför måste
              man inte bara följa utvecklingen utan också tillse att man håller
              hög kvalitet.
            </seg>
            <seg xml:id="i-d80c8ae2d71d7036-0">
              Jag tycker därför att den tillsatta utredningen är bra. Men frågan
              är ju om man verkligen bara ska vänta på ett dokument och en rapport
              som bekräftar brister som vi redan känner till. Gränskontrollarbetet
              står ju inför nya utmaningar, och det tar tid att rätta till uppenbara
              brister. Anser ministern verkligen att man kan vänta på en utredning
              som kommer i juli? Det innebär att den utbildning som är nödvändig
              knappast kan genomföras ens under det här året.
            </seg>
            <seg xml:id="i-be1347f5b80ed0ce-0">
              Jag blir också väldigt förvånad över att justitieministern i
              det här sammanhanget tar upp det pågående arbetet med en europeisk
              gränskontrollbyrå. Vad ska en sådan samordna om vi inte ens uppfyller
              elementära krav här hemma? Risken är dessutom uppenbar att dålig
              kvalitet i det nationella arbetet ger näring åt en utveckling
              där fler medlemsstater i EU tvingar fram europeiska gränspoliser,
              något som Sverige hittills på väldigt goda grunder bestämt har
              avvisat.
            </seg>
          </u>
          <note type="speaker" xml:id="i-a1acbe1052c29493-0">
            Anf. 41 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-4">
            <seg xml:id="i-74c66734d83cca57-0">
              Herr talman! Beatrice Ask och jag är överens om att det är väldigt
              viktigt att Schengensamarbetet fungerar. Det är därför som vi
              har vidtagit de här åtgärderna. De här initiativen togs alltså
              redan i juni. Med tanke på att vi trots allt inte har varit med
              i Schengen så länge var det inte möjligt flytta tillbaka den tidpunkten
              alltför långt. Det var därför vi tog dessa initiativ vid den tidpunkten.
            </seg>
            <seg xml:id="i-734e2a1284821cd0-0">
              Jag kan självfallet inte säga att allting fungerar perfekt överallt,
              även om jag inte har samma bild som Beatrice Ask. Jag vet också
              att Rikspolisstyrelsen under hösten genomfört tre regionala gränskontrollseminarier
              där varje polismyndighet varit representerad. Särskild SIS-utbildning
              har också getts till polismyndigheternas instruktörer.
            </seg>
            <seg xml:id="i-5b2182cfc859d9ce-0">
              Men jag vet också att RPS för närvarande planerar att göra en
              översyn av hur gränskontrollverksamheten bedrivs i landet. Om
              inte annat får vi då se huruvida det som Beatrice Ask säger är
              rätt eller inte. Enligt min uppfattning fungerar det generellt
              bra, men jag kan naturligtvis inte säga om alla poliser i hela
              Sverige har exakt samma intresse för saken.
            </seg>
            <seg xml:id="i-c8c3ebfcc66973ae-0">
              Jag ska inte göra det här till en budgetdebatt, men som Beatrice
              Ask vet har polisen fått nästan 2 miljarder i resurstillskott
              för perioden 20012004. Vid utgången av förra året hade man faktiskt
              ett överskott. Om det nu finns ett mindre intresse hos vissa poliser
              lär det knappast bero på den ekonomiska situationen.
            </seg>
            <seg xml:id="i-8ea86c7f23d0cf82-0">
              Vi vet inte alla svar ännu, men eftersom vi tycker att det här
              är en väldigt viktig fråga har vi vidtagit flera åtgärder, och
              det har även Rikspolisstyrelsen gjort.
            </seg>
          </u>
          <note type="speaker" xml:id="i-50817de188b1c2d3-0">
            Anf. 42 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-1">
            <seg xml:id="i-e2b5e6fc6a237766-0">
              Herr talman! Nej, det är riktigt att man inte kan utvärdera hur
              tidigt som helst när man är ny i ett samarbete. Det förstår jag
              också. Det är utmärkt att det har ordnats kurser som det har varit
              deltagare på. Men de rapporter av folk som kan det hela som justitieutskottet
              fick när vi besökte Polishögskolan var att bristerna är uppenbara
              och att intresset har varit väldigt lågt. Det tycker jag är bekymmersamt.
            </seg>
            <seg xml:id="i-cc7bb6d2226f9810-0">
              Därför är det naturligtvis bra om Rikspolisstyrelsen planerar
              en översyn av det hela. Jag menar att om det uppenbart brister
              i vissa myndigheter är man väl tvingad att erbjuda dem en kurs
              och tala om att detta är nödvändigt. Jag vet inte riktigt hur
              man formellt ska göra det, men det är ju viktigt att gränskontrollen
              och den inre personkontrollen kan fungera och att vi drar nytta
              av det som Schengensamarbetet ger. Detta är ju för vårt eget bästa,
              för att åstadkomma ett bättre resultat.
            </seg>
            <seg xml:id="i-a3bde7672f22b1ec-0">
              Jag vet inte om ministern kommer att vara med i budgetdebatten
              på måndag. Visst ser resultatet just nu bra ut, men prognosen
              för de kommande åren är illavarslande. Tyvärr har vi prioriteringsproblem
              inom polisen. Jag tror att det är väsentligt att vi lever upp
              till de samarbetsmöjligheter och krav som finns inom Europasamarbetet
              för att få en bättre effekt av det hela. Därför är det viktigt
              att se till att vi åtminstone har grundläggande kompetens runtom
              i hela Sverige. Det är utmärkt att vi är överens om det.
            </seg>
            <seg xml:id="i-8cd1751a08239115-0">
              Sedan fick jag ingen kommentar om detta med gränspolisen. Det
              är ett sidospår, men det var ministern som ledde mig in på det
              i sitt svar. Jag vill i alla fall ha bekräftat att regeringen
              inte har ändrat uppfattning när det gäller frågan om huruvida
              gränskontroll ska vara en nationell angelägenhet eller inte. Vi
              har tidigare varit överens om att vi ska hålla den där byrån på
              en ganska begränsad nivå. Man hade kunnat samordna ändå, men om
              nu de andra tyckte att det var så nödvändigt med denna får det
              väl vara så. Men det får inte användas till ursäkt för att inte
              rätta till brister som vi borde se om i vårt eget hus.
            </seg>
            <seg xml:id="i-2df85b8b1c16c5a4-0">
              Min avsikt med den här interpellationen var faktiskt att uppmärksamma
              ministern, som kanske inte får all den information som behövs,
              på att det kommer signaler om att det inte fungerar tillräckligt
              bra på vissa håll i landet. Där har vi alla en skyldighet att
              hjälpa till.
            </seg>
          </u>
          <note type="speaker" xml:id="i-ee2756e7c2968b9f-0">
            Anf. 43 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-5">
            <seg xml:id="i-33df7a2fca32f944-0">
              Herr talman! För att undvika att upprepa mig hänvisar jag till
              vad jag tidigare har sagt om de initiativ som regeringen tagit
              och de initiativ som Rikspolisstyrelsen har tagit.
            </seg>
            <seg xml:id="i-d01abd3360372c4c-0">
              Anledningen till att gränskontrollbyrån togs upp var att jag
              försökte ge ett så fullödigt svar som möjligt och att Schengen
              har en internationell karaktär. Jag kan passa på att säga att
              regeringen inte har ändrat inställning. Det ska ligga på nationell
              nivå, men det är naturligtvis bra om man kan utveckla samarbetet.
            </seg>
          </u>
          <note xml:id="i-ebdc947fce12796e-5">
            Överläggningen var härmed avslutad.
          </note>
          <note xml:id="i-eaee8a1fd55c32bd-0">
            9 § Svar på interpellation 2003/04:164 om prekursorsbrott i narkotikastrafflagen
          </note>
          <note type="speaker" xml:id="i-6c50ef95bcc314bf-0">
            Anf. 44 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-6">
            <seg xml:id="i-540f7aed74ebab37-0">
              Herr talman! Cecilia Magnusson har frågat mig vad jag avser att
              göra för att förslag till prekursorsbrott ska kunna läggas fram
              i samband med riksdagens antagande av ett rambeslut om minimibestämmelser
              för brottsrekvisit och påföljder för olaglig handel med narkotika.
            </seg>
            <seg xml:id="i-7c041303f9f8609f-0">
              För drygt två veckor sedan träffade EU:s justitieministrar en
              politisk överenskommelse om innehållet i rambeslutet. Sverige
              höll en hög profil under förhandlingarna eftersom rambeslutets
              bestämmelser berör centrala delar av svensk narkotikapolitik.
              Den text vi till slut kunde enas om innebär att EU nu slår fast
              en gemensam miniminivå så att alla slags narkotikaöverlåtelser
              ska vara straffbara i medlemsstaterna. Vidare görs i rambeslutets
              påföljdsbestämmelser inte några undantag för små narkotikaöverlåtelser.
              I rambeslutet införs härtill en förstärkt uppföljningsmekanism
              som kommer att säkerställa att medlemsstaterna använder sina straffbestämmelser.
            </seg>
            <seg xml:id="i-de138baeb6503356-0">
              Jag är mycket nöjd med den överenskommelse som träffats.
            </seg>
            <seg xml:id="i-a11485ac383e2e18-0">
              Just nu pågår inom Justitiedepartementet en noggrann analys av
              hur den svenska lagstiftningen förhåller sig till rambeslutets
              bestämmelser. Den preliminära bedömningen är att rambeslutets
              straffbestämmelser om prekursorer, det vill säga kemiska ämnen
              som kan användas vid olaglig narkotikatillverkning, går längre
              än vad som följer av svensk lag. Det beror bland annat på att
              rambeslutet ålägger medlemsstaterna att kriminalisera vad som
              i Sverige kan betecknas som försök till försök till narkotikabrott,
              vilket inte är straffbelagt här. Om denna bedömning står sig kan
              ett självständigt prekursorsbrott komma att behöva införas i Sverige.
              Regeringen har för avsikt att återkomma till riksdagen så snart
              som möjligt i denna fråga.
            </seg>
          </u>
          <note xml:id="i-5a03dfa9f8ccfc84-0">
            Då Cecilia Magnusson som framställt interpellationen var förhindrad
            att närvara vid sammanträdet medgav talmannen att Beatrice Ask
            i stället fick delta i överläggningen.
          </note>
          <note type="speaker" xml:id="i-b7c3a0c2151d3032-0">
            Anf. 45 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-2">
            <seg xml:id="i-8233e386db716c7e-0">
              Herr talman! Jag får börja med att tacka statsrådet för svaret.
              Cecilia Magnusson har blivit fast i flyget, och jag har med kort
              varsel fått träda in för att ta emot det här svaret och delta
              i debatten.
            </seg>
            <seg xml:id="i-b7feea8368ece46a-0">
              Jag tycker att det är ett problem att Cecilia Magnusson inte
              får något riktigt svar på den fråga som hon ställer, nämligen
              vad regeringen tänker göra för att riksdagen ska kunna ta ställning
              till den nya lagstiftning som behövs för prekursorsbrotten när
              rambeslutet kommer att gälla. Vi har både i justitieutskottet
              och i EU-nämnden diskuterat den här frågan och där fått besked
              om att EU:s bestämmelser kommer att gå längre än vad som gäller
              i Sverige.
            </seg>
            <seg xml:id="i-e14c8799ff1e2fad-0">
              Det är naturligtvis så att Sverige har haft goda skäl för den
              inställning som vi har haft. Nu får vi ändra oss, och det är klart
              att riksdagen, som har till uppgift att stifta lag, behöver information
              på ett så tidigt stadium som möjligt om vilka förändringar som
              ska ske. Därför undrar man när den här analysen blir klar. Det
              här är ju ingen nyhet. Frågan har varit på agendan ganska länge.
            </seg>
            <seg xml:id="i-8cf88d33c656bc77-0">
              Det är tyvärr så, och det är delvis det som den här interpellationen
              handlar om, att regeringen nästan har satt i system att inte komma
              till riksdagen med konsekvensändringar. Det är nonchalant och
              bekymmersamt, för på det sättet undergräver man riksdagens förmåga
              att ta sitt egentliga ansvar när det gäller lagstiftningen. Jag
              är övertygad om att det också är till men för svenska folkets
              inställning till Europasamarbetet när vi inte kan göra saker i
              rätt ordning. Därför är det viktigt att vi får förslagen till
              följdändringar så snabbt som möjligt.
            </seg>
            <seg xml:id="i-3d434dd6ca2b73f6-0">
              Jag förstår av svaret att så snabbt som möjligt är det besked
              som man vill ge, men jag skulle önska att vi fick ett tydligare
              besked. Det är väl ändå riktigt att vi tvingas till lagstiftningsförändringar,
              och då är det lika bra att det kommer ganska snart. Man kan inte
              fundera hur länge som helst om vi ändå är med på det här EU-beslutet.
            </seg>
          </u>
          <note type="speaker" xml:id="i-22b4761577a49fc6-0">
            Anf. 46 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-7">
            <seg xml:id="i-0497825f6b38d837-0">
              Herr talman! Det är så att den här politiska överenskommelsen
              ingicks för två veckor sedan. Av naturliga skäl kan inte en analys
              av en överenskommelse göras förrän överenskommelsen har ingåtts
              det ligger så att säga i sakens natur. Det har alltså precis påbörjats.
              Jag tror att Sverige har ett och ett halvt år på sig för att göra
              de förändringar som eventuellt kan behöva göras. Det är alltså
              alldeles för tidigt att i dag kunna säga exakt vad som ska göras.
            </seg>
            <seg xml:id="i-454dd26b026e37bb-0">
              Vi ska ta den tid på oss som behövs för att kunna göra en noggrann
              analys och ska självklart sedan lägga fram de förslag till riksdagen
              som ska ligga till grund för riksdagens beslut. Vi arbetar alltså
              med den här överenskommelsen precis på samma sätt som vi har gjort
              vid tidigare rambeslut och som vi kommer att göra i fortsättningen,
              om nu inte de förhandlingar inom EU som pågår kommer att innebära
              att vi får ett annat system i framtiden.
            </seg>
          </u>
          <note type="speaker" xml:id="i-e52a9bf7c268c384-0">
            Anf. 47 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-3">
            <seg xml:id="i-2bd3befef598c9b6-0">
              Herr talman! Ja, det träffades en överenskommelse för två veckor
              sedan. Ingen ska inbilla mig att departementet inte dessförinnan
              har känt till de frågor som har diskuterats. Det är klart att
              man måste göra en analys av konsekvenserna innan man går till
              förhandlingarna. Det kan ju vara så att analysen i en fråga kan
              leda till en bestämd ståndpunkt som man ska inta i förhandlingarna.
              Jag hoppas verkligen att det inte är så att regeringen först väntar
              och ser vad det blir i de politiska uppgörelserna och sedan går
              hem och funderar. Då förstår jag att allting kommer i efterhand.
            </seg>
            <seg xml:id="i-6742c6314de7330e-0">
              Vi måste ha en annan ordning, där man först tar reda på vad konsekvenserna
              kan vara och vilka lagförslag detta leder till. Då behöver man
              inte alls vänta i ett till ett och ett halvt år efter ett beslut
              innan man kan berätta för riksdagen vad som händer. Endera missuppfattade
              jag ministern vad gäller turordningen, eller också är det så att
              man bör fundera över vilken turordning man har.
            </seg>
            <seg xml:id="i-743d3aa4b0387f45-0">
              Jag vill vidare passa på att säga att rambeslutet om minimibestämmelser
              vad gäller narkotika i stora delar är mycket bra. Vi har varit
              helt överens om att det är positivt för Sveriges starka hållning
              i narkotikafrågor, där vi har en ganska tuff inställning, att
              vi får minimiregler som tvingar fram förbättringar också i en
              del medlemsländer där vi tycker att man har haft en alltför liberal
              inriktning.
            </seg>
            <seg xml:id="i-efc1ecebc1645220-0">
              Det här är en mycket liten del av det beslut som är fattat, men
              det är ändå intressant eftersom det leder till krav på lagstiftningsförändringar
              i Sverige. Jag tycker att det är olyckligt att vi uppenbarligen
              ska behöva vänta väldigt länge på att få se vad de innebär. Det
              är kanske inte den största frågan av alla, men principiellt är
              det en viktig sak att se till att vi får en ordning som gör att
              riksdagen kan fatta de beslut och ta det ansvar som riksdagen
              har. Regeringen har en väldigt viktig nyckel till att det ska
              fungera.
            </seg>
          </u>
          <note type="speaker" xml:id="i-12dbdeef971454be-0">
            Anf. 48 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-8">
            <seg xml:id="i-111dad6596282d07-0">
              Herr talman! Som Beatrice Ask mycket väl känner till diskuteras
              inför ett rambeslut flera olika lösningar och saker, och många
              gånger leder det inte ens till en överenskommelse. Det är fullständigt
              omöjligt att man skulle göra analyser av varje enskilt förslag
              därför att det kanske leder till en överenskommelse senare. Det
              faller på sin egen orimlighet. Däremot är vi, som Beatrice Ask
              också väl känner till, mycket noga med att hela tiden se till
              att riksdagen får information på sådant sätt att man ska kunna
              känna till allt som händer.
            </seg>
            <seg xml:id="i-b7fc61b03789d45e-0">
              Beatrice Ask känner också väl till att de här ändringarna kommer
              ganska snabbt i förhandlingarnas slutskede, vilket vi inte alltid
              tycker är det bästa, men vi ser även då till att riksdagen genom
              EU-nämnden får den information som behövs.
            </seg>
            <seg xml:id="i-1227b86df5e9a764-0">
              Det är en märklig diskussion som här har uppstått från Moderaterna,
              där man har lagt sig på samma sida som Vänsterpartiet och Miljöpartiet
              och nu kritiserar själva rambeslutets karaktär. Det blev en totalvändning
              år 2002 från Moderaternas sida, vilket inte Beatrice Ask på något
              sätt är skyldig till, eftersom hon inte var talesman i de här
              frågorna. Men Beatrice känner mycket väl till den totalvändning
              som Moderaterna gjorde när man försökte kuppa mot regeringen,
              så att den skulle stå ensam i arresteringszonen enligt terroristdefinitionen.
              Det pratades efteråt länge om detta bland riksdagens ledamöter.
            </seg>
            <seg xml:id="i-0db7cb8b90bbb3a5-0">
              Jag beklagar verkligen det här, för vi hade tidigare ett väldigt
              bra samarbete när det gällde Europapolitiken. Nu har Moderaterna
              ställt sig utanför tillsammans med de EU-kritiska partierna och
              driver samma linje som de som är emot EU att vi ska ha ett helt
              annat system, ett system som är omöjligt, vilket förstås de EU-kritiska
              partierna inser.
            </seg>
            <seg xml:id="i-8a47127df7e31f80-0">
              Detta är djupt beklagligt, för vi skulle behöva ha samma breda
              uppgörelse som vi hade tidigare. Jag skulle önska att Moderaterna
              kom in på banan igen när det gäller kriminalpolitik i Europasamarbetet.
              Men som det är nu gör man inte det utan lägger sig på samma sida
              som Vänsterpartiet och Miljöpartiet.
            </seg>
            <seg xml:id="i-5d6dafbd76aee9fd-0">
              Det pågår diskussioner om att man skulle kunna ändra systemet
              med kvalificerad majoritet. Jag har förstått att Moderaterna stöder
              det, och det är positivt, men det system som vi har nu kommer
              vi i alla fall att få ha några år till innan den eventuella nya
              överenskommelsen träder i kraft. Jag vill säga att det system
              som Sverige använder skiljer sig från många andra länders system,
              där överenskommelserna blir bindande för länderna genom att en
              överenskommelse träffas i ministerrådet.
            </seg>
            <seg xml:id="i-a7fe06158172025d-0">
              Vi tycker att det är viktigt att riksdagen både får besked före
              en överenskommelse och också får en möjlighet att fatta det formella
              beslutet om godkännande av den efter en proposition.
            </seg>
            <seg xml:id="i-848a2c36df42c6d3-0">
              Såvitt jag känner till har riksdagen vid samtliga tillfällen
              bifallit den proposition om godkännande som har lagts fram vid
              de olika rambesluten. Det är på så sätt det ska fungera. Regeringen
              förhandlar inte i någon fråga utan att ha riksdagens stöd i frågorna.
            </seg>
            <seg xml:id="i-aa859fcfcd5490d6-0">
              Det är det enda möjliga systemet för att kunna fortsätta det
              Europasamarbete som så väl behövs i kampen mot den internationella
              brottsligheten. Återigen: Jag skulle välkomna om Moderaterna kommer
              tillbaka i den frågan med den inställning man hade tidigare. Då
              skulle vi få ett ännu bredare stöd.
            </seg>
          </u>
          <note type="speaker" xml:id="i-85682e5411e39521-0">
            Anf. 49 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-4">
            <seg xml:id="i-c1dab98d0098fdfc-0">
              Herr talman! Det där är ju trams. Moderaterna är inte EU-negativa.
              Vi engagerar oss självklart mycket i de europeiska brotts- och
              rättsfrågorna. Däremot måste man kunna diskutera arbetsordning.
              Det finns mer än ett sätt att arbeta på.
            </seg>
            <seg xml:id="i-dfad7013135ef3cd-0">
              Det är inte så att det är omöjligt att se konsekvenser och att
              så snabbt som möjligt se till att man respekterar de grundläggande
              villkor som borde gälla för riksdagens möjlighet att stifta lag
              på ett anständigt sätt. Det är oerhört viktigt att ha den debatten,
              som är en demokratidebatt, för att stärka medborgarnas förtroende
              för EU-samarbetet, där vi tyvärr har uppenbara problem med opinionen
              i dag.
            </seg>
            <seg xml:id="i-d49aafe9e90c184e-0">
              Det handlar väldigt mycket om att diskutera sakfrågorna. Det
              var vad jag försökte göra i mina tidigare inlägg. Detta med prekursorer
              jag ska erkänna att jag inte riktigt kan uttala ordet är ingenting
              som har ramlat in helt plötsligt. Det är inte heller en debatt
              som är helt ny i Sverige. Det har diskuterats av och till.
            </seg>
            <seg xml:id="i-06c5ca56ae72d8a9-0">
              Det är lite besvärligt att förutse och skapa regler kring ämnen
              som kan komma att användas. Det är en ganska besvärlig fråga att
              hantera och hitta regelverk för. Jag tror att det är bakgrunden
              till att vi i Sverige har avstått. Där har man i flera andra länder
              haft en annan inställning. Nu ha vi att följa de regelverken.
              Då är det inte en helt ny debatt.
            </seg>
            <seg xml:id="i-71df4b45f744836a-0">
              Man kan inte komma undan med att säga att det ramlade in i sista
              svängen och att man inte har hunnit tänka. Vi har diskuterat detta
              i Sverige i omgångar. Det är en besvärlig fråga. Det kan vara
              ett skäl till att det inte är helt lätt att komma fram till slutsatsen
              och hur man ska göra det hela.
            </seg>
            <seg xml:id="i-0d58ce63a57427f0-0">
              Likväl ska inte ministern försöka ursäkta att man vill ha den
              andra arbetsordningen med att frågan kastades in på slutet. Så
              var det väl ändå inte riktigt.
            </seg>
          </u>
          <note type="speaker" xml:id="i-9e57bf5e444eaddd-0">
            Anf. 50 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-9">
            <seg xml:id="i-dd2c3b58ea524173-0">
              Herr talman! Det ska uttalas pre-kur-sor-er. Jag själv säger
              också fel ibland.
            </seg>
            <seg xml:id="i-58679afa5e92ffe5-0">
              Jag ursäktar inte det här systemet. Men detta är det enda möjliga
              system som finns. Analysen är en del av det tekniska lagstiftningsarbetet.
              Det kan inte påbörjas förrän man har ingått en överenskommelse.
              Som Beatrice Ask också väl känner till var det mycket som talade
              för att det inte skulle bli en överenskommelse över huvud taget.
            </seg>
            <seg xml:id="i-73a3b5c0ce60c505-0">
              Vi förhandlade under väldigt lång tid, och länge trodde vi att
              det kanske inte skulle komma att lyckas. Vi vägrade med stöd av
              samtliga partier i riksdagen att ge upp den svenska linjen. Vi
              stod länge ensamma tillsammans med Frankrike, men vi stod på oss
              och lyckades.
            </seg>
            <seg xml:id="i-7f3407fc461f83f9-0">
              Vi börjar inte det tekniska lagstiftningsarbetet förrän vi ser
              att en överenskommelse ingåtts. Däremot gör vi en bedömning av
              vad det kan innebära när det gäller till exempel straffskalor
              och annat.
            </seg>
            <seg xml:id="i-667fb664bd0782a9-0">
              Befattning med prekursorer som används till narkotika är i dag
              straffbart. Nu får vi se vilken juridisk-teknisk lösning som behövs.
              Frågan är om det ska bedömas som ett slags försök till försök
              eller om det ändå kan vara ett försök till narkotikabrott, och
              då behövs ingen förändring. Om det är så passar det inte i den
              svenska lagstiftningen.
            </seg>
            <seg xml:id="i-2caff92a1801535a-0">
              Hur det ser ut i andra länder kan vi inte svara på. Man måste
              i varje land själva se till att det passar in i det egna landets
              lagstiftning. Det är så det måste gå till. Det har kommit kritik
              som jag avvisar. Man säger att hela lagstiftningsarbetet måste
              ligga på bordet vid en överenskommelse. Men det ser inte likadant
              ut.
            </seg>
            <seg xml:id="i-0d147918479b26bb-0">
              Vi kan till exempel inte jämföra oss med Storbritannien, som
              har ett helt annat rättssystem. Hur de arbetar in det är deras
              sak. Det kan vi inte diskutera i riksdagen eller i Bryssel före
              en överenskommelse, som ibland lyfts fram från Vänsterpartiet,
              Miljöpartiet och Moderaterna.
            </seg>
          </u>
          <note xml:id="i-ebdc947fce12796e-6">
            Överläggningen var härmed avslutad.
          </note>
          <note xml:id="i-18506460f339a7f0-0">
            10 § Svar på interpellation 2003/04:169 om barn i familjevåldssituationer
          </note>
          <note type="speaker" xml:id="i-ed8ebfe8b574afb2-0">
            Anf. 51 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-10">
            <seg xml:id="i-210d7748e832196d-0">
              Herr talman! Cecilia Magnusson har frågat om jag avser att föreslå
              ändringar i lagstiftningen som innebär att barn i familjevåldssituationer
              ska anses som målsägande.
            </seg>
            <seg xml:id="i-9bec4b27b4b1b685-0">
              Jag ser det som en mycket viktig uppgift för mig och regeringen
              att förbättra förhållandena och synliggöra de barn som lever i
              utsatta situationer. Det finns alltid saker att förbättra, och
              vi kan aldrig luta oss tillbaka och anse att vi gjort tillräckligt
              när det gäller dessa frågor.
            </seg>
            <seg xml:id="i-721501682bc78892-0">
              Inledningsvis vill jag framhålla att barn redan i dag har möjligheter
              till skadestånd för psykiskt lidande vid familjevåld och att beviskraven
              i skadeståndslagen i vissa situationer har lättats. Jag anser
              att de barn som bevittnar hot och våld i sitt hem utsätts för
              ett övergrepp och har behov av samhällets stöd och hjälp i samma
              utsträckning som de barn som själva drabbas av fysiskt våld. Ett
              ytterligare sätt att ge stöd till barnen som bevittnar våld i
              sin hemmiljö kan vara att ge dem ekonomisk ersättning.
            </seg>
            <seg xml:id="i-68b68d65fc71ed1d-0">
              Målsägandebegreppet används i straffprocessuell lagstiftning.
              Att vara målsägande innebär en rätt att i domstol föra talan om
              ansvar för brottet. Även andra personer än målsäganden kan dock
              drabbas av ett brotts verkningar och alltså vara brottsoffer.
              Begreppet brottsoffer används i till exempel 5 kap. 11 § socialtjänstlagen,
              som handlar om socialnämndens ansvar för brottsoffer.
            </seg>
            <seg xml:id="i-dfd8e2c07398c724-0">
              Frågan om ett barn är att anse som målsägande eller inte är dock
              enligt min mening inte det avgörande. Att göra barnet till part
              i en rättslig process mot en närstående är inte heller nödvändigtvis
              det bästa för barnet. En sådan ordning skulle bland annat innebära
              att barnet kan bli betalningsskyldigt för rättegångskostnader.
              I stället bör utgångspunkten vara att barnet inte själv ska behöva
              agera rättsligt, utan att samhället ska uppmärksamma och stödja
              barnet i den uppkomna situationen.
            </seg>
            <seg xml:id="i-9eb8f60b72d93a2c-0">
              Jag anser dock, som tidigare nämnts, att det är viktigt att undersöka
              förutsättningarna för att ge de utsatta barnen ekonomisk kompensation.
              Justitiedepartementet kommer därför att utreda förutsättningarna
              för att ge barnen en ytterligare form av ekonomisk ersättning.
              Det ska ses som en ersättning för det övergrepp som barnet fått
              utstå och också uppmärksamma dess situation och behov av stöd
              och hjälp. Jag vill återigen understryka att ersättningen aldrig
              kan frånta samhället ansvaret att ge barnen övriga former av stöd
              och hjälp.
            </seg>
          </u>
          <note xml:id="i-dc7a45a8ce6daea4-0">
            Då Cecilia Magnusson som framställt interpellationen var förhindrad
            att närvara vid sammanträdet medgav förste vice talmannen att
            Beatrice Ask i stället fick delta i överläggningen.
          </note>
          <note type="speaker" xml:id="i-a2176ed635ce2ce4-0">
            Anf. 52 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-5">
            <seg xml:id="i-d575643dee1d89d5-0">
              Herr talman! Jag vill börja med att tacka för svaret för Cecilia
              Magnussons räkning. Bakgrunden till interpellationen är naturligtvis
              en vilja och en ambition att stärka barnets ställning i familjevåldsprocesser.
              Det är viktigt och någonting som jag inte tror att någon inte
              är angelägen om att åstadkomma. Barn far väldigt illa när de bevittnar
              att närstående utsätts för övergrepp. Det får många gånger konsekvenser
              under väldigt lång tid för de barnen.
            </seg>
            <seg xml:id="i-ff96817d0ce0222f-0">
              Av svaret framgår att justitieministern prövar vägar för att
              stärka barnets ställning utan att barnet ska behöva agera rättsligt.
              Det finns naturligtvis skäl för det. Som belyses i svaret har
              rollen som målsägande både fördelar och nackdelar. Barns förhållande
              till och beroende av föräldrar och andra närstående är speciellt
              också efter ett familjevåldstrauma. Jag tycker därför att det
              är centralt att man ser den mycket speciella situationen och också
              söker lösningar som ger barnet det bästa stödet och den bästa
              hjälpen.
            </seg>
            <seg xml:id="i-66a2184429d63df6-0">
              En viktig aspekt i sammanhanget som man ska väga in är att man
              genom samhällets regelverk också tydliggör vuxnas ansvar visavi
              barn i den här typen av situationer. Jag tror inte att man alltid
              har klart för sig att barnen dras in när konflikter uppstår. Det
              är väldigt viktigt att man också visavi de vuxna markerar hur
              vi i samhället ser på detta.
            </seg>
            <seg xml:id="i-6fec3a741adee2a6-0">
              Det är bra att regeringen noga prövar frågorna. De är inte enkla.
              Från moderat sida har vi inte dragit någon självklar slutsats
              om var man ska landa. Frågan är alldeles för komplicerad för det.
              Men det är viktigt att pröva varje del. Jag ser denna interpellation
              och svaret som att det finns ett ömsesidigt engagemang att komma
              framåt i frågorna. Alldeles för länge har barnen på något sätt
              gömts undan i processerna och inte kommit till tals. Det har skapat
              bekymmer och lidande som skulle vara onödigt om vi hittade en
              ännu bättre ordning än den vi har i dag.
            </seg>
          </u>
          <note type="speaker" xml:id="i-9516900e3ce18d73-0">
            Anf. 53 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-11">
            <seg xml:id="i-6f351272261f0408-0">
              Herr talman! Samma sak gäller naturligtvis för regeringen. Vi
              kan inte ge svar på exakt hur det i detalj ska se ut, men vi arbetar
              efter två principer. Dels ska barnet kunna betraktas som brottsoffer
              när det bevittnar våld i en närståendesituation, dels ska det
              ha rätt till någon form av ersättning för det.
            </seg>
            <seg xml:id="i-23a09cd2860666c9-0">
              Vi vill alltså som princip inte ha in barnen i domstol mer än
              nödvändigt, där ju en normal skadeståndstalan skulle föras. Vår
              bedömning så här långt är att det i så fall är bättre att samhället,
              genom till exempel Brottsoffernämnden, står för ersättningen.
              Då behöver barnet inte heller processa. Dessutom finns risken
              för eventuella rättegångskostnader. Det skulle förstås vara ytterst
              olyckligt om ett litet barn, som inte har någon som helst möjlighet
              att kunna bedöma det hela, skulle bli betalningsskyldigt för att
              den som för barnets talan anser att det ska processas. I stället
              ska detta göras på det för barnet bästa och smidigaste sättet
              där barnet lyfts fram som brottsoffer och ska ha rätt till ersättning
              för den skada det lidit.
            </seg>
            <seg xml:id="i-aeaf932168451878-0">
              Vi har precis påbörjat behandlingen av ärendet, och jag är övertygad
              om att det finns en bred samsyn i frågan. Vi kommer att få anledning
              att diskutera de tekniska detaljerna vid ett senare tillfälle.
            </seg>
          </u>
          <note type="speaker" xml:id="i-ebbd4bfca6d32861-0">
            Anf. 54 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-6">
            <seg xml:id="i-2a68b0b79cbd97a1-0">
              Herr talman! Jag ser fram emot de fortsatta utredningarna och
              diskussionerna i denna fråga.
            </seg>
            <seg xml:id="i-1c0877ba02e25e6d-0">
              Låt mig bara säga att det finns en viktig sak som jag är angelägen
              om att regeringen har med i det arbetet. Det handlar om att man
              måste se på den lagstiftning som rör barnet i ett helhetsperspektiv.
              Jag är rädd för att vi ibland har lagar som inte riktigt stämmer
              överens. Jag tänker till exempel på familjelagstiftningen. Om
              ett barn varit utsatt för något kan det uppstå situationer där
              man måste se helheten ur barnets perspektiv. Att påpeka detta
              är kanske att slå in öppna dörrar, men jag vill ändå ha det sagt.
            </seg>
          </u>
          <note xml:id="i-ebdc947fce12796e-7">
            Överläggningen var härmed avslutad.
          </note>
          <note xml:id="i-a4985111904dcf8b-0">
            11 § Svar på interpellation 2003/04:152 om polisens användande
            av vapen
          </note>
          <note type="speaker" xml:id="i-dc287b43fe437c03-0">
            Anf. 55 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-12">
            <seg xml:id="i-88c2f9695cec87af-0">
              Herr talman! Jörgen Johansson har frågat om jag har gjort bedömningen
              att det är förenligt med en humanistisk grundsyn att inom den
              polisiära verksamheten använda en ammunition som tillfogar offret
              den skada som användandet av vad han kallar dumdumkulor gör. Han
              har vidare frågat om jag har gjort bedömningen att införandet
              av den nya ammunitionen underlättar bedömningen av vad som är
              lämplig nivå på våld i samband med polisiära ingripanden. Slutligen
              har Jörgen Johansson frågat vad jag avser att göra för att tilltron
              till svensk polis stärks vid vapenanvändning i extraordinära situationer.
            </seg>
            <seg xml:id="i-29de44e80d444345-0">
              Inledningsvis vill jag slå fast att behovet och lämpligheten
              av ny utrustning inom polisen i första hand är en sak för Rikspolisstyrelsen
              att avgöra.
            </seg>
            <seg xml:id="i-b58b4be2bba2a7a5-0">
              Bakgrunden till ammunitionsbytet är att styrelsen gjort bedömningen
              att den gamla ammunitionen inte fungerade tillfredsställande.
              Bland annat bedömdes risken för skador på tredje part vara för
              stor. Jag har fått veta att beslutet att byta ut den tidigare
              polisiära tjänsteammunitionen mot den nya ammunitionen har föregåtts
              av en omfattande utredning.
            </seg>
            <seg xml:id="i-4d48ff82beb1f297-0">
              Delegationen för folkrättslig granskning av vapenprojekt har
              granskat förslaget till ny polisiär tjänsteammunition. Delegationen
              fann i beslut den 20 november förra året att användningen av ammunitionen
              inte strider mot några nu gällande folkrättsliga regler, detta
              förutsatt att den används av polisen för polisiära uppgifter i
              Sverige i den begränsade omfattning som avses med anmälan. Delegationen
              angav också att om ammunitionen anskaffas ska Rikspolisstyrelsen
              senast ett år efter det att den börjar användas lämna delegationen
              en skriftlig redogörelse om användningen och effekterna därav.
            </seg>
            <seg xml:id="i-251767848a99f907-0">
              När beslutet om ammunitionsbytet blev känt skapade detta en hel
              del debatt. Även jag reagerade när jag fick kännedom om planerna.
              Det är angeläget att människor känner förtroende för den utrustning
              polisen har för att lösa sin uppgift. Jag har därför, i min löpande
              dialog med Rikspolisstyrelsen, uppdragit åt styrelsen att undersöka
              om det för polisen finns en ammunition som är av en typ som får
              användas i väpnade konflikter. I det sammanhanget har jag bett
              styrelsen att genomföra en bredare internationell utblick. Styrelsen
              ska redovisa sin undersökning efter årsskiftet.
            </seg>
            <seg xml:id="i-ddcd980af0a33d44-0">
              Avslutningsvis vill jag säga att det är viktigt att polisen får
              alternativ till skjutvapen. Min uppfattning är att tilltron till
              polisens användning av skjutvapen ökar om det finns andra alternativ
              att använda i mindre farliga situationer. Det pågår ett intensivt
              arbete på detta område inom Rikspolisstyrelsen. Försök med att
              använda så kallad pepparspray har redan kommit långt. Arbete pågår
              också med att ta fram andra alternativ, som distansbatong och
              elpistol. Jag följer detta arbete noga.
            </seg>
          </u>
          <note type="speaker" xml:id="i-570a60a4aa16759b-0">
            Anf. 56 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-96cb05bf1e7d2713-0">
            <seg xml:id="i-841b3c84d0c46dc7-0">
              Herr talman! Jag tackar för svaret på min interpellation. Svaret
              är detsamma som jag själv skulle ha gett om någonting skett inom
              mitt ansvarsområde som jag tyckte var felaktigt. Jag har med andra
              ord, när jag läser svaret, en känsla av att vi är tämligen överens.
            </seg>
            <seg xml:id="i-106dcd06607572db-0">
              Som jag ser det är beslutet att införa den här ammunitionen mycket
              olyckligt. Jag skulle kunna stanna där och i stället avvakta de
              drastiska händelser som kommer att inträffa när den här ammunitionen
              används. Det är något som kommer att ske helt i onödan.
            </seg>
            <seg xml:id="i-f9e28a27b817d03c-0">
              Valet av en kula som expanderar och därmed vållar stor vävnadsskada,
              kraftig blödning och vid en träff i benpartier får direkt förödande
              effekter är underligt. Som jägare reagerar jag extra kraftigt.
              Vid jakt använder vi nämligen en liknande kula, men då är målet
              att snabbt och effektivt avliva djuret utan att det lider skada,
              alltså för att döda. Men målet för polisen är ju inte att döda
              utan att sätta våldsamma personer ur stridbart skick, och då fordras
              inte den typen av kula. I stället kan man fråga sig om man inte
              tillämpar mer våld än vad nöden kräver.
            </seg>
            <seg xml:id="i-6c46e65618d764aa-0">
              I veckan hade Uppdrag granskning ett program om dumdumkulans
              effekter, och jag är övertygad om att de effekter av kulan som
              redovisades i programmet kommer att skapa en bred debatt kring
              frågan till dess att utredningen är klar.
            </seg>
            <seg xml:id="i-2ee2dcbd6784a683-0">
              Den redovisning som gjordes i justitieutskottet är också intressant.
              Där redovisades tydligt att folkrättsjurister har samma uppfattning
              som den statsrådet nu redovisar, medan andra har en annan uppfattning.
              Jag kan konstatera att dumdumkulor förbjöds för drygt hundra år
              sedan i Haagdeklarationen, men det som förbjöds var alltså användningen
              av själva kulan kombinerat med den hastighet som kulan får inte,
              som här har hävdats, vilket vapen som används. Som jag ser det
              är kulan inhuman oavsett om den används i krig eller av svensk
              polis anno 2003.
            </seg>
            <seg xml:id="i-2571cb1c255dfc94-0">
              Det har alltså gjorts ett misstag, och misstag bör rättas till.
              Man säger att skälet till användandet av kulan är att skydda tredje
              part. Då uppstår frågan vem som fört fram att det problemet finns.
              Det är knappast polisen på fältet. I stället bör man fråga sig
              hur den enskilde polismannen kommer att känna sig när han eller
              hon använder kulan och offret dör i onödan. Frågan är också om
              vetskapen om kulans effekter kommer att innebära att polisen drar
              sig för att använda vapnet när så skulle behövas.
            </seg>
            <seg xml:id="i-029a13eb40b7a459-0">
              Som jägare konstaterar jag att om det är något som är farligt
              så är det att inte lita på det vapen man använder. Det medför
              osäkerhet, vilket i pressade situationer kan vara direkt skadligt.
              Så får vi inte hantera den här frågan.
            </seg>
            <seg xml:id="i-edb11eb615fbe5c1-0">
              Jag delar inte heller den uppfattning som redovisats i justitieutskottet.
              Man refererar till händelsen i Malmö när polisen sköt mot den
              så kallade samurajmannen och då använde den gamla polispistolen
              7.65. Den händelsen sägs ha inneburit att polisen övergick till
              ett annat vapen med grövre kaliber. Men detta kan inte ha gett
              anledning att gå över till den här kulan.
            </seg>
            <seg xml:id="i-03638880a613fa24-0">
              Om man ser på statistiken i dag kan man konstatera att polisen
              hanterar sina vapen på ett ansvarsfullt sätt, och så ska det också
              vara i framtiden.
            </seg>
            <seg xml:id="i-c2ff1fd967d2ee97-0">
              Statsrådet hänvisar till att det här är en fråga för RPS att
              avgöra. Jag delar inte den synen, för här används en ammunition
              som klart kan ifrågasättas utifrån en deklaration som har en grundmurad
              ställning i folkrätten. Redan det är skäl nog att lyfta bort frågan
              från RPS.
            </seg>
            <seg xml:id="i-986f33cb53681505-0">
              En relevant fråga i det sammanhanget är om inte detta innebär
              en uppluckring av Haagdeklarationen och att nästa steg kan vara
              införandet av kulan inom försvaret. Här sker alltså en glidning
              i grundvärderingarna. Från att ha haft en human syn när det gäller
              att sätta hotfulla människor ur stridbart skick har vi nu fått
              en situation där vi har som mål att döda. Det är en glidning som
              jag inte anser vara förenlig med vårt svenska samhälle.
            </seg>
            <seg xml:id="i-07e3c129c749593a-0">
              Jag ser fram emot utredningen, men jag ser också fram emot konkreta
              åtgärder. Som situationen ser ut i dag anser jag nämligen inte
              att det är acceptabelt att den kulan används.
            </seg>
          </u>
          <note type="speaker" xml:id="i-2b3320eaabc9d021-0">
            Anf. 57 BEATRICE ASK (m):
          </note>
          <u who="beatrice_ask_00e90e" xml:id="i-95f0f2ad049916e5-7">
            <seg xml:id="i-b77ebbe0aac5d3fc-0">
              Herr talman! Jag är inte jägare men ledamot av justitieutskottet.
              Beslutet om att införa ny tjänsteammunition har föregåtts av ett
              omfattande beredningsarbete. Justitieutskottet har också begärt
              och fått en mycket utförlig redovisning av det arbete som gjorts
              och de slutsatser som har dragits.
            </seg>
            <seg xml:id="i-54d5cc0f9972196b-0">
              Ambitionen att skaffa ammunition som minskar risken för skador
              på tredje man tycker jag är riktig. När det gäller vapen är ju
              det avgörande för de skador som uppstår naturligtvis hur man träffar,
              men det är också så att den hastighet med vilken ammunitionen
              lämnar målet påverkar risken för att någon som man inte hade för
              avsikt att skada drabbas. Det är naturligtvis ingenting som man
              vill åstadkomma.
            </seg>
            <seg xml:id="i-128b18bbfa07b721-0">
              Jag tycker att det är bra att man utreder och följer upp det
              här beslutet och ser vad som är rätt och riktigt, för jag kan
              inte bedöma ammunitioners kvalitet det vore väl märkligt. Men
              jag har respekt för det beredningsarbete som har gjorts och den
              redovisning som har getts hittills.
            </seg>
            <seg xml:id="i-13945af2376565ac-0">
              Det jag saknar i ministerns svar är påpekandet att det är viktigt
              att polisen har god utbildning och kontinuerlig uppföljning av
              detta med vapenanvändning. Det är ju ingenting som man tillgriper
              i första hand, utan det är viktigt att det sker med kunskap och
              gott omdöme. Det är också avgörande, och det låg i interpellantens
              fråga, för vilken inställning allmänheten kan komma att ha när
              vapen har använts av polis.
            </seg>
            <seg xml:id="i-e7fd4476b056f047-0">
              Ett tuffare klimat och begränsade resurser ökar naturligtvis
              riskerna för att polisen hamnar i situationer där vapen används,
              och det är ingen lycklig utveckling. Därför är det väldigt positivt
              att man söker alternativ. Men jag vill ändå understryka i den
              här debatten jag tänker inte återkomma i den att jag tror att
              det är viktigt att man utöver att titta på ammunitionen faktiskt
              funderar över hur vi ska se till att våra poliser har rätt utbildning
              och rätt träning för att inte använda mer våld än nöden kräver.
            </seg>
          </u>
          <note type="speaker" xml:id="i-0adb4e49986213fc-0">
            Anf. 58 Justitieminister THOMAS BODSTRÖM (s):
          </note>
          <u who="unknown" xml:id="i-d43b54746eaea709-13">
            <seg xml:id="i-f6b1f1173cae611a-0">
              Herr talman! Jag är inte heller jägare, och mina brister är stora
              när det gäller kunskap om ammunition, för att inte säga att mina
              kunskaper om detta är närmast obefintliga. Däremot anser jag att
              det naturligtvis är väldigt viktigt att polisen får en ammunition
              som är rätt ammunition för att de ska kunna lösa sina uppgifter,
              men också för att det ska vara en ammunition som har allmänhetens
              förtroende. Det är väldigt viktigt.
            </seg>
            <seg xml:id="i-8223f52c11f27f3e-0">
              Jag har alltså begärt att få en utredning av det här, och jag
              tycker att det är viktigt att man också ser hur man har löst den
              här situationen i andra länder. Vi avvaktar alltså resultatet.
              Vi ska få det efter årsskiftet, och därefter måste vi naturligtvis
              ta ställning till sakfrågan. Vi har alltså inte tillräckliga kunskaper
              nu, och jag tycker att det är viktigt att man belyser detta från
              olika håll.
            </seg>
            <seg xml:id="i-c46840c39f2aedd5-0">
              Det talas om skador på tredje man. Det som de som förespråkar
              den här kulan säger är säkert riktigt: Om det står en person bakom
              så löper den tredje personen en större risk om man använder den
              gamla ammunitionen. Men om polisen missar och skjuter en tredje
              person som står bredvid så blir ju skadan värre med den nya ammunitionen.
              Det är alltså inte alldeles lätt att säga vad som är bäst för
              tredje man. Därför vill vi som sagt att det ska vara en ordentlig
              analys med en internationell jämförelse för att vi sedan ska kunna
              ta definitiv ställning. Det får inte bli så att vi håller på och
              utreder det här hur länge som helst.
            </seg>
            <seg xml:id="i-3dd7d0818feb56a7-0">
              När det gäller utbildning håller jag förstås med Beatrice Ask
              om att det är viktigt. Av den information jag har fått framgår
              att man också har ändrat lite på utbildningen. Det handlar inte
              bara om att skjuta prick, vilket det förstås är viktigt att polisen
              gör. Det handlar också om hur och när man ska hantera ett vapen
              i stressade och snabbt uppkomna situationer. Det är nog så viktigt
              när det gäller det beslut som en polis måste ta under en tiondels
              sekund som kommer att få avgörande, bokstavligen livsavgörande,
              betydelse. Så visst, det kan inte nog sägas hur viktigt det är
              att man på olika sätt får rätt utbildning.
            </seg>
          </u>
          <note type="speaker" xml:id="i-81369eb735890c7e-0">
            Anf. 59 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-96cb05bf1e7d2713-1">
            <seg xml:id="i-40ada9adc0f0f526-0">
              Herr talman! Det är bra att det här utreds och att alla kort
              kommer på bordet.
            </seg>
            <seg xml:id="i-777016103098d2ee-0">
              Jag har en kommentar om det här med tredje man. Hittills har
              ingen sådan skada kunnat påvisas i Sverige. I veckan när rikspolischefen
              uttalade sig i frågan sade han att det skedde för ett antal år
              sedan i Tyskland. Jag tycker att med den befolkning som vi har
              och med den skillnad i brottsstatistik och tyngd på brott som
              vi har är det en mycket låg statistik för att ta ett så drastiskt
              steg som att införa den här typen av kula.
            </seg>
            <seg xml:id="i-a82f641bcd958d3c-0">
              När man tar jägarexamen, liksom i polisens utbildning, är det
              en grundregel att man aldrig skjuter på ett djur om det står ett
              annat djur bakom, därför att risken är uppenbar att, oavsett vilken
              kula jag använder, kulan kan gå igenom så att jag skadar ett annat
              djur. Samma sak gäller här: Man skjuter inte på en människa när
              det finns en risk att någon finns bakom. Så har heller inte skett.
              Den statistiken finns alltså inte. Det här är alltså en motivering
              som inte hör hemma i verkligheten. Dessutom är det så att i de
              situationer som uppstår avvaktar man så länge som möjligt innan
              man använder sitt vapen, vilket innebär att det ofta är korta
              avstånd. Oavsett om jag använder den nya kulan eller den gamla
              kulan så går kulan rakt igenom på de korta avstånd det ofta är
              fråga om. Med andra ord kvarstår risken i så fall för att någon
              bakom blir skadad. Jag hävdar alltså att detta inte är något skäl.
            </seg>
            <seg xml:id="i-a7f76dd908ef2424-0">
              Den stora frågan är i stället glidningen i grundsynen. Vad är
              målet? När använder vi vapnet? Jo, det är för att sätta en våldsam
              person ur stridbart skick. Det är inte för att döda, och det får
              heller aldrig vara att döda i ett samhälle som vilar på den värdegrund
              som vi har. Det är värdegrundsförskjutningen som jag anser vara
              den primära frågan i hela den här diskussionen. Jag tycker att
              det är viktigt att man också lyfter in den.
            </seg>
            <seg xml:id="i-e7e269ce9ec40d9e-0">
              Jag kan konstatera att Tyskland, med sitt hårdare klimat på det
              här området, inte tillåter den här typen av kula. Det är alltså
              bra att man gör den internationella utblicken.
            </seg>
          </u>
          <note xml:id="i-ebdc947fce12796e-8">
            Överläggningen var härmed avslutad.
          </note>
          <note xml:id="i-3fa475c31b22294e-0">
            12 § Svar på interpellation 2003/04:176 om utveckling av nätverksbaserat
            försvar
          </note>
          <note type="speaker" xml:id="i-1c4cd4d77aa2a188-0">
            Anf. 60 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-14">
            <seg xml:id="i-32f70bc77585d66a-0">
              Herr talman! Allan Widman har frågat mig om vilka åtgärder jag
              vidtagit och avser vidta för att uppnå kostnadseffektivitet i
              vid bemärkelse när det gäller utvecklingen av nätverksbaserat
              försvar inom Försvarsmakten, och på vilket sätt jag är beredd
              att ge riksdagen bättre förutsättningar att väga detta projekt
              mot andra angelägna försvarsbehov.
            </seg>
            <seg xml:id="i-693293a3bfa47c23-0">
              Låt mig först göra ett klarläggande avseende vad som menas med
              ett Nätverksbaserat försvar. Jag uppfattar nämligen att interpellanten
              främst berör lednings- och informationssystem. Ett nätverksbaserat
              försvar består även av sensorer och system med vapen för precisionsbekämpning.
              Genom att bättre integrera lednings- och informationssystem med
              verkanssystem skapas synergieffekter för att snabbt kunna få verkan
              i mål som ska bekämpas. En övergång till ett nätverksbaserat försvar
              innebär helt nya möjligheter att, till exempel genom informationsöverläge,
              föra strid och hantera kriser.
            </seg>
            <seg xml:id="i-c45a6d407a30a7ad-0">
              Enligt min uppfattning ligger Sverige vid internationella jämförelser
              väl framme i utvecklingen avseende nätverksbaserade lösningar,
              inte minst vad avser ett kostnadseffektivt utnyttjande av civil
              teknik. Vi bör därför utnyttja vår inhemska industriella kompetens
              för att utveckla våra framtida stridskrafter. Att bara avvakta
              utvecklingen i omvärlden förefaller mig vara en passiv och viljelös
              hållning. Framtida ledningssystem och övriga nätverksbaserade
              lösningar ska självklart utformas så att de kan användas internationellt
              och för kommunikation med civila myndigheter.
            </seg>
            <seg xml:id="i-37d992ac40eaaed5-0">
              Utvecklingen mot ett nätverksbaserat försvar ska ses som en naturlig
              del av utformningen av den framtida Försvarsmakten, och inte som
              ett separat projekt. Det går inte att särskilt skilja ut vad som
              är nätverksbaserade komponenter, eftersom samtliga delar ska kunna
              ingå i ett nätverksbaserat försvar. Det blir därmed inte alltid
              möjligt eller meningsfullt att försöka urskilja kostnader för
              nätverksbaserade lösningar. Kostnaderna för utvecklingen av ledningssystemets
              tekniska delar, Ledsyst T, är dock specificerade och föremål för
              regeringens uppföljning och successiva beslut.
            </seg>
            <seg xml:id="i-68cd06c5764987ac-0">
              Utvecklingen av Ledsyst T utgör en viktig förutsättning för en
              samlad lägespresentation. För att vi ska utveckla system som medger
              en sådan presentation måste en gemensam teknisk grund skapas så
              att olika system kan kommunicera med varandra. För att, som interpellanten
              också menar, säkerställa kostnadseffektiva lösningar genomför
              Försvarsmakten ett antal demonstrationer årligen, det vill säga
              prövningar av om olika tekniska lösningar är genomförbara för
              framtidens tekniska ledningssystem. Större demonstrationer planeras
              genomföras 2005 och 2006. Om vi utan eftertanke enbart modifierar
              dagens system riskerar vi att få höga kostnader och liten effekt.
            </seg>
            <seg xml:id="i-9b2c7c794c453ef8-0">
              Försvarsdepartementet har gjort en noggrann värdering av ledningssystemutvecklingen,
              som förutom tekniska ledningssystem även omfattar metoder för
              ledning, organisation och personalutveckling. Försvarsmakten har
              för regeringen redovisat vidtagna åtgärder avseende tidigare identifierade
              brister i organisation, projektledning, personalförsörjning, hantering
              av risker med mera. Enligt min mening har Försvarsmakten hanterat
              bristerna på ett tillfredsställande sätt. Det finns därför inte
              nu något som talar emot en fortsatt inriktning mot ett nätverksbaserat
              försvar eller mot metoden att genomföra en successiv demonstratorverksamhet.
            </seg>
            <seg xml:id="i-70935fdfb53ce719-0">
              Jag menar att utvecklingen mot ett nätverksbaserat försvar ger
              just de förbättrade förutsättningar för ett kostnadseffektivt
              utnyttjande av system inom mark-, sjö- och luftkrigföringen såväl
              nationellt som internationellt, liksom för samverkan med civila
              myndigheter, som interpellanten efterlyser. Inriktningen mot ett
              nätverksförsvar kommer att vara en naturlig del i utvecklingen
              av Försvarsmakten oaktat framtida ekonomiska ramar.
            </seg>
          </u>
          <note type="speaker" xml:id="i-a49ece7ec69b5c1d-0">
            Anf. 61 ALLAN WIDMAN (fp):
          </note>
          <u who="allan_widman_31f3c6" xml:id="i-d387533e0d52fd56-0">
            <seg xml:id="i-a2b62e7f9c817b6c-0">
              Herr talman! Jag tackar försvarsministern för det svar som jag
              har erhållit på min interpellation. I nästan varje verksamhet
              bildas då och då ett mantra, ett nyckelord, kring vilket organisationen
              sluter upp och som reflexmässigt manar till fokusering. I den
              svenska Försvarsmakten är detta ord just nu NBF det nätverksbaserade
              försvaret.
            </seg>
            <seg xml:id="i-e8e3ce785a49c8ad-0">
              Det speciella med NBF är att det inte låter sig definieras tekniskt,
              ekonomiskt eller operativt. I stället handlar det om en vision
              om att uppnå en god och säker kommunikation mellan våra förband
              och försvarsgrenar som genom en på sensorer baserad gemensam lägesbild
              och förståelse ökar tempo och effektivitet i krigföring. Av denna
              definition följer att utvecklingen i riktning mot NBF i någon
              mening alltid har pågått. Men samtidigt följer att det inte finns
              någon tydlig slutpunkt. Likt Christofer Columbus vet vi inte var
              vi ska hamna och vi vet inte heller när vi hamnar där. Men det
              värsta av allt är kanske att det även saknas uppgifter om den
              slutliga resekostnaden.
            </seg>
            <seg xml:id="i-6879dff00cbd2636-0">
              Det är mot denna bakgrund som jag har ställt två principiella
              och, som jag tror, viktiga frågor. I första hand gäller det interoperabiliteten,
              det vill säga förmågan att med den teknik som Försvarsmakten väljer
              samverka med dels de så kallade blåljusmyndigheterna, dels med
              andra länders militära förband i samband med internationella insatser.
            </seg>
            <seg xml:id="i-4cdcebbae2460182-0">
              På denna punkt blir jag inte på något sätt lugnad av ministerns
              besked att vår inhemska industri ligger långt framme och därför
              bör utnyttjas för utveckling av tekniken. Det mest väsentliga,
              herr talman, är nämligen inte huruvida Sverige kan utveckla ett
              bra system. Avgörande är i stället om vårt system blir det som
              Natos och EU:s medlemsländer väljer. Om så inte blir fallet tvingas
              vi införskaffa också deras teknik alldeles oavsett om den som
              vi har utvecklat är bäst i världen.
            </seg>
            <seg xml:id="i-29dc4171a2b76f2f-0">
              Mot denna bakgrund bör en försiktig hållning från vår sida inte
              uppfattas som passiv och viljelös utan som klok och kostnadsbesparande.
              Det finns skäl att understryka att Folkpartiet liberalerna är
              i ett försvarssammanhang teknikvänligt parti och att NBF sannolikt
              är en ofrånkomlig utveckling. Men den politik som regeringen för
              verkar mer förestavad av industripolitiska hänsyn än av att få
              bästa möjliga försvar till lägsta kostnad. Så långt handlade det
              om kostnadseffektivitet.
            </seg>
            <seg xml:id="i-6b592403322ccb52-0">
              Nu går jag över till riksdagens möjligheter att väga NBF mot
              andra behov i Försvarsmakten. Det enda som liknar ett svar på
              denna punkt är uttalandet att det inte alltid är möjligt eller
              meningsfullt att försöka urskilja kostnaderna för nätverksbaserade
              lösningar. Svaret är inte tillfredsställande. Allt som försvaret
              företar sig och som är av samma dimension som NBF kostar miljarder.
              Kostnaderna kommer därför att få stor påverkan på förbandsproduktion,
              beredskap, förnyelse av annan materiel och möjligen också vår
              förmåga att medverka vid internationella insatser.
            </seg>
            <seg xml:id="i-a3e91e9427d7eae0-0">
              Även om det kan vara svårt att definiera kostnaderna så måste
              regeringen finna vägar till detta. Ett sätt kan vara att bryta
              ned visionen NBF och skapa tydliga etappmål och delmål för de
              olika områdena. I detta sammanhang oroas jag över det utvecklingsarbete
              som gäller Ledsyst T. Det framgår indirekt av försvarsministerns
              svar att det har funnits problem med projektet, men att dessa
              nu är åtgärdade.
            </seg>
            <seg xml:id="i-eb0794f7b56296ee-0">
              Min fråga till ministern är om hennes slutsatser i denna del
              har dragits på grundval av Försvarsmaktens rapport till regeringen
              från den 1 oktober 2003.
            </seg>
          </u>
          <note type="speaker" xml:id="i-2f03a67e0617875a-0">
            Anf. 62 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-15">
            <seg xml:id="i-97c24fd3149cf0f7-0">
              Herr talman! Riksdagen har bestämt att vi ska ha ett försvar
              som är ett modernt insatsförsvar där man ska arbeta tillsammans
              mellan de olika försvarsgrenarna för att också uppnå bästa effekt
              när det gäller att möta hot. Det är det nätverksbaserade försvaret;
              man ska arbeta i ett nätverk. Det betyder att all den materiel,
              all den utbildning och alla de hjälpmedel som man skaffar sig
              framöver hela tiden måste prövas. Man måste fråga sig: Hur fungerar
              de för att de olika försvarsgrenarna och de olika kunskapskomponenterna
              som vi har i försvaret ska kunna arbeta samlat och integrerat?
            </seg>
            <seg xml:id="i-51e9bc8057673e89-0">
              Det är därför det är omöjligt att säga vad kostnaden och slutmålet
              för ett nätverksbaserat försvar är. Jag skulle kunna göra det
              enkelt för mig och säga att det är slutsumman av försvarskostnaderna
              varje år, och sedan konstatera att jag inte kan tala om vid vilket
              år vi ska upphöra med försvar och därmed räkna ut vad slutsumman
              blir.
            </seg>
            <seg xml:id="i-2fe249ab93b0e1b6-0">
              Detta är alltså en nödvändig och helt integrerad beståndsdel
              i hur vi bygger ut och utvecklar det svenska försvaret. Allt detta
              är baserat på att riksdagen har bestämt att det ska gå till på
              det viset.
            </seg>
            <seg xml:id="i-acc4dd4b75a37ac2-0">
              Sedan är det en annan sak att vi just nu diskuterar hur ett gemensamt
              ledningssystem ska se ut. Det är bara en liten del av det hela.
              I det sammanhanget kan vi inte i dag sitta och beställa ett ledningssystem.
              Det finns ledningssystem i de olika försvarsgrenarna som ska användas
              så långt som det är möjligt om man anser att de håller för en
              ansenlig tidsperiod framåt. Däremot behöver vi få en demonstrator
              och en demonstration av hur man ska få gemensamma gränssnitt så
              att vi kan koppla ihop dem. Vi behöver också veta om det finns
              någon komponent som behöver nyutvecklas så att vi får gemensamma
              lägespresentationer och kan inrikta de insatser som vi gör mot
              ett gemensamt uppfattat mål i olika delar.
            </seg>
            <seg xml:id="i-290f57ef040b7b67-0">
              I det sammanhanget har Sverige en betydande kompetens. Men vi
              använder oss inte av den isolerat, utan Sverige deltar i en lång
              rad arbetsgrupper både inom EU och Nato för att se till att ibland
              påverka deras sätt men också emellanåt hämta hem lösningar ifrån
              dessa länder. Det är klart att ett sådant här projekt delvis innehåller
              risker. Men jag skulle vilja ställa en fråga till Allan Widman:
              Vad är egentligen alternativet för framtiden annat än ett försvar
              som arbetar i nätverk?
            </seg>
          </u>
          <note type="speaker" xml:id="i-f8961259742afe96-0">
            Anf. 63 ALLAN WIDMAN (fp):
          </note>
          <u who="allan_widman_31f3c6" xml:id="i-d387533e0d52fd56-1">
            <seg xml:id="i-9e50d8b381c64b8e-0">
              Herr talman! Det kan säkert intolkas i riksdagens olika beslut
              att Försvarsmakten ska arbeta med målet att skapa nätverksbaserade
              lösningar. Men jag tror inte att riksdagen har bestämt att de
              ska produceras i Sverige av svensk försvarsindustri och utvecklas
              av Försvarsmakten och industrin gemensamt.
            </seg>
            <seg xml:id="i-a5a4380d6b238249-0">
              Det är viktigt att erinra om vad ministern sade i sitt svar.
              Jag brukar inte läsa innantill, men jag ska göra det kort:
            </seg>
            <seg xml:id="i-32019ff968cfbf61-0">
              Försvarsdepartementet har gjort en noggrann värdering av ledningssystemutvecklingen,
              som förutom tekniska ledningssystem även omfattar metoder för
              ledning, organisation och personalutveckling. Försvarsmakten har
              för regeringen redovisat vidtagna åtgärder avseende tidigare identifierade
              brister i organisation, projektledning, personalförsörjning, hantering
              av risker med mera. Enligt min mening har Försvarsmakten hanterat
              bristerna på ett tillfredsställande sätt. Det finns därför inte
              nu något som talar emot fortsatt inriktning mot ett nätverksbaserat
              försvar.
            </seg>
            <seg xml:id="i-441705c5b9fb5475-0">
              Herr talman! Regeringen uppdrog för över ett år sedan åt Statskontoret
              att göra utvärderingar och genomföra en granskning bland annat
              av utvecklingen av det ledningssystem som försvarsministern här
              har berört. Statskontoret levererade i en promemoria den 22 oktober
              2003 en delvis annan bild när det gäller utvecklingen av ledningssystemet.
              Under rubriken Sammanfattning anför Statskontoret, som har regeringens
              uppdrag att granska detta, följande:
            </seg>
            <seg xml:id="i-694753abc59bda64-0">
              De förhållanden som redovisas i rapporten rör såväl strategiska
              frågeställningar som frågor av mer teknisk och projektadministrativ
              art. Detta tillsammans med rapporteringens omfattning leder till
              svårigheter att få en någorlunda heltäckande bild av uppnådda
              resultat i förhållande till uppställda mål och insatta resurser.
              Därtill saknas i rapporten en uppdaterad redogörelse rörande det
              ekonomiska utfallet. Det sammantagna intrycket blir att rapportens
              värde som underlag för regeringens styrning och förestående investeringsbeslut
              kan ifrågasättas.
            </seg>
            <seg xml:id="i-4ae555c3fd9b96f2-0">
              Man fortsätter något längre fram:
            </seg>
            <seg xml:id="i-fa15dcff1113f43a-0">
              Trots att åtgärder vidtagits måste det inledda utvecklingsarbetet
              på grund av bl.a. sin omfattning och komplexitet alltjämt bedömas
              som ett högriskprojekt. Statskontorets bedömningar av risknivån
              går i vissa avseenden längre än de som redovisas i Gartners senaste
              granskning.
            </seg>
            <seg xml:id="i-9be1202c6ef54348-0">
              De här sammanfattande raderna från Statskontoret i slutet på
              oktober 2003 ska jämföras med svaret att det finns inte nu något
              som talar emot fortsatt inriktning mot ett nätverksbaserat försvar,
              eller mot metoden att genomföra en successiv demonstratorverksamhet.
            </seg>
            <seg xml:id="i-b2753284f9d4fa94-0">
              Herr talman! Jag vill påstå att antingen har regeringen inte
              läst den rapport som man har beställt från Statskontoret eller
              också har man inte förstått innehållet i den. Det är enligt min
              mening ställt utom allt tvivel att det finns mycket som talar
              emot den utveckling som nu pågår av ledningssystemen och som ifrågasätter
              både interoperabilitet och kostnadseffektivitet.
            </seg>
          </u>
          <note type="speaker" xml:id="i-68c86ad01311fef9-0">
            Anf. 64 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-16">
            <seg xml:id="i-99aaf9b7f85af097-0">
              Herr talman! Jag tror att vi nu börjar bli överens om att NBF
              inte är något mantra, utan det är en fråga om hur det svenska
              försvaret i alla dess komponenter ska utvecklas för att vi ska
              få ett fungerande försvar.
            </seg>
            <seg xml:id="i-e6f9793460e1a79b-0">
              Däremot: Hur ska ledningssystemet upphandlas? För detta finns
              både prislappar och allting i fråga om hur mycket den komponenten
              får kosta.
            </seg>
            <seg xml:id="i-b0e97b06eb445914-0">
              Det är inte bara Statskontoret som har värderat. Regeringskansliet
              har använt Statskontoret. Vi i Försvarsdepartementet har haft
              det för att ha ett stöd, därför att frågan om ledningssystem visar
              sig många gånger vara en svårare sak. Försvarsmakten har också
              skaffat sig en egen konsult för att titta på det och få sitt stöd.
            </seg>
            <seg xml:id="i-7550341495048e24-0">
              Vi har läst både Statskontorets rapport, Försvarsmaktens rapport
              och deras egen konsultrapport, som också är en öppen handling.
              Vi kan då konstatera att det alltid finns risker i olika delar.
              Först kom en rapport som identifierade ganska många risker. I
              nästa rapport konstaterade man att man hade tagit hand om de riskerna
              på ett sätt som verkar tillfredsställande.
            </seg>
            <seg xml:id="i-8d10548c1511dd3d-0">
              Eftersom projektet går över från att bara handla om att skriva
              med papper och penna till att bli lite mer praktiskt arbete, uppstår
              naturligtvis nya risker, som man pekar på. Det har handlat om
              på vilket sätt de tas om hand. Det har vi i departementet försäkrat
              oss om innan vi har gett klartecken för nästa etapp. Även oktoberrapporten
              är beaktad, liksom ytterligare underlag, inför det ställningstagande
              som kommer.
            </seg>
            <seg xml:id="i-0cf799014437b4c6-0">
              Själva metoden att göra det etappvis och att se till att man
              kan avbryta och göra det i demonstratorverksamhet använder vi
              för att vi inte ska plöja ned för mycket pengar på projekt som
              inte leder någonvart.
            </seg>
            <seg xml:id="i-b9506026f1b07941-0">
              Vi har också skaffat oss kunskaper från utlandet. Det är inte
              bara svensk industri som håller på med det här. I ett konsortium
              som består av svensk industri ingår även IBM och Boeing, för att
              man också ska tillvarata internationellt kunnande när vi framgent
              utformar vårt ledningssystem.
            </seg>
            <seg xml:id="i-db49c7cdcbdcb87d-0">
              Jag hoppas, Allan Widman, att jag ändå kan redovisa att vi vidtar
              åtgärder. Vi kommer i regleringsbrevet att se till att Försvarsmakten
              får en särskild inriktning för det här arbetet, så att vi kan
              följa det, därför att det är en viktig sak.
            </seg>
          </u>
          <note type="speaker" xml:id="i-1f6ed95ecbb0da1a-0">
            Anf. 65 ALLAN WIDMAN (fp):
          </note>
          <u who="allan_widman_31f3c6" xml:id="i-d387533e0d52fd56-2">
            <seg xml:id="i-7d69cc4637986260-0">
              Herr talman! Bara för att man ska förstå dimensionerna på NBF
              och utvecklingen av ledningssystem kan jag säga att det för närvarande,
              medan vi fortfarande är i ett beredande och utredande stadium,
              är 260 personer som arbetar heltid med den här frågan. Då har
              vi ändå inte räknat in alla de officerare och annan personal ute
              på de militära förbanden som deltar i arbetet.
            </seg>
            <seg xml:id="i-e5669b52b98bfeae-0">
              Jag måste ställa en fråga. Försvarsministern gav i sitt svar
              mycket tydligt besked när det gäller ledningssystemutvecklingen,
              vilket står i det här stycket, att det finns inte nu något som
              talar emot fortsatt inriktning mot ett nätverksbaserat försvar,
              eller mot metoden att genomföra en successiv demonstratorverksamhet.
              Hur går detta ihop med de sammanfattande slutsatser som regeringens
              eget granskningsorgan drar? De säger där att den rapport som Försvarsmakten
              tagit fram i oktober kan ifrågasättas som beslutsunderlag inför
              de kommande investeringsbesluten. Hur kan man säga att det inte
              finns någonting som talar emot när Statskontoret säger att detta
              är ett högriskprojekt? Det är, herr talman, ett högriskprojekt
              i mångmiljardklassen. Det går inte ihop.
            </seg>
            <seg xml:id="i-57d2c0810cec6085-0">
              Jag tror avslutningsvis att risken är utomordentligt stor att
              de svenska skattebetalarna, som förr eller senare måste erlägga
              priset för NBF, först kommer att få göra detta i form av en egen
              i Sverige utvecklad version och sedan kommer att få betala för
              den version och den teknik som är nödvändiga för att Sverige ska
              kunna delta i internationella insatser. Vill det sig sedan riktigt
              illa, herr talman, kommer Sveriges skattebetalare också att få
              betala en tredje version, som innebär möjligheter för Försvarsmakten
              att kommunicera med blåljusmyndigheterna.
            </seg>
            <seg xml:id="i-71849111deeeb974-0">
              Det är värt att notera att de i Statskontorets rapport också
              påpekar att Försvarsmakten i sin oktoberrapport inte nämner ett
              ord om samordningen med de civila delarna.
            </seg>
          </u>
          <note type="speaker" xml:id="i-187a70054548f076-0">
            Anf. 66 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-17">
            <seg xml:id="i-dda5cbe3d051e8c0-0">
              Herr talman! Jag undrar egentligen vad jag ska svara för att
              Allan Widman ska bli nöjd.
            </seg>
            <seg xml:id="i-a829ae3049d78447-0">
              Det jag talar om är att vi måste ha nätverksbaserade lösningar
              för försvaret, och det verkar Allan Widman hålla med mig om.
            </seg>
            <seg xml:id="i-f7d1d5b974df6e18-0">
              När vi nu ska utforma de komponenter som gäller ledningssystemet
              har vi försäkrat oss om att vi arbetar stegvis, så att vi inte
              styr in för mycket pengar i ett projekt, som alltid är riskabelt.
              Vi ser till att vi har ett antal konsulter som följer uppdraget,
              så att vi successivt kan anpassa oss.
            </seg>
            <seg xml:id="i-1f809593a70a2621-0">
              Vi utvecklar det här ledningssystemet det är ju inga hemligheter,
              annat än i mycket begränsade delar i internationella kontakter,
              i grupper både inom Nato och inom EU. Vi har vänt oss till industrin,
              och i industrin ingår inte bara svensk industri utan även, som
              jag sade, utländsk industri, med IBM och Boeing. Allt detta gör
              vi för att försäkra oss om att också utländska erfarenheter ska
              komma oss till godo.
            </seg>
            <seg xml:id="i-7f364773c0d421d8-0">
              Vi har också sett till att den på Försvarets materielverk som
              arbetar med att utveckla kommunikationssystemet för blåljusmyndigheter
              finns med i arbetsgruppen som utvecklar det militära försvarsmaktssystemet,
              för att vi inte ska få två system också i Sverige som inte har
              gemensam kommunikation. Detta gör vi för att vara så noggranna
              som möjligt med skattebetalarnas pengar. Samtidigt vore det naturligtvis
              enklast att inte göra någonting det är minst risker med det. Men
              nu har riksdagen bestämt att vi ska modernisera vårt försvar,
              och det är min uppgift att se till att det beslutet blir fullföljt.
              Därför ska vi också utveckla ett ledningssystem för det moderna
              försvaret.
            </seg>
          </u>
          <note xml:id="i-ebdc947fce12796e-9">
            Överläggningen var härmed avslutad.
          </note>
          <note xml:id="i-e525e6b34324ba85-0">
            13 § Svar på interpellation 2003/04:177 om omprövning av etablering
            av flygskolan
          </note>
          <note type="speaker" xml:id="i-02f7e9ce0b583aac-0">
            Anf. 67 Försvarsminister LENI BJÖRKLUND (s):
          </note>
          <u who="unknown" next="cont" xml:id="i-78e1566178647d46-1">
            <seg xml:id="i-bcb0b2af7b666c1d-0">
              Herr talman! Mikael Oscarsson har frågat mig dels om jag avser
              att etablera den militära flygskolan på Malmen i Linköping trots
              att kostnaden är oacceptabel, dels om jag avser att ompröva beslutet
              att förlägga flygskolan på Malmen till förmån för F 20 i Uppsala.
            </seg>
          </u>
          <note xml:id="i-4b773b8196ea8839-0">
            I propositionen Samverkan mellan civil och militär flygutbildning
            m.m. från november 2000, redovisade regeringen sin syn på den
            militära flygutbildningen (prop. 2000/01:35). Regeringen föreslog
            att F 20 skulle läggas ned den 31 december 2001. Flygstridsskolan,
            med verksamhet som innefattade F 20:s verksamhet samt den grundläggande
            flygutbildningen (GFU) och den grundläggande taktiska flygutbildningen
            (GTU), skulle inrättas i Uppsala den 1 januari 2002. Vidare föreslog
            regeringen att F 16 skulle läggas ned den 31 december 2003. I
            propositionen redovisade regeringen även inriktningen för det
            europeiska samarbetet om en gemensam europeisk flygutbildning.
          </note>
          <note xml:id="i-a2637ef77bd9a063-0">
            I sitt betänkande över propositionen (bet. 2000/01:FöU2) anförde
            försvarsutskottet bland annat att det inte var någon långsiktig
            lösning med militär flygverksamhet i Uppsala. Utskottet föreslog
            därför att riksdagen skulle besluta att lägga ned Upplands flygflottilj
            den 31 december 2003. Utskottet föreslog att fyra flottiljer borde
            vara kvar: F 4 i Östersund, F 7 i Såtenäs, F 17 i Kallinge och
            F 21 i Luleå. Försvarsmaktens samlade flygutbildning både GFU
            och GTU skulle förläggas till någon eller några av dessa flottiljer.
            Riksdagen beslutade i maj 2001 i enlighet med utskottets förslag
            (rskr. 2000/01:213).
          </note>
          <u who="unknown" prev="cont" xml:id="i-d8029e570acd36e9-1">
            <seg xml:id="i-41cc6e02e053e4a9-0">
              Med detta som grund utredde en arbetsgrupp inom Försvarsdepartementet
              var flygskolan med GFU och GTU skulle lokaliseras. I sin rapport
              redovisade arbetsgruppen möjligheterna att lokalisera flygutbildningen
              till någon av de fyra kvarvarande flottiljerna och fann att detta
              av olika skäl inte var möjligt. Gruppen föreslog att den militära
              flygutbildningen skulle lokaliseras till Malmen i Linköping. Mot
              bakgrund av försvarsutskottets tydliga ställningstagande mot militär
              flygverksamhet i Uppsala belyste arbetsgruppen inte närmare en
              lokalisering av flygskolan till Uppsala.
            </seg>
            <seg xml:id="i-91dd3360945f9831-0">
              Arbetsgruppens rapport utgjorde därefter ett av underlagen för
              regeringens beslut i december 2001, att flygskolan ska lokaliseras
              till Malmen i Linköping. I sitt beslut angav regeringen att en
              förutsättning för lokaliseringen är att tillstånd enligt bland
              annat miljöbalken lämnas.
            </seg>
            <seg xml:id="i-98ab273d995d8272-0">
              Miljöprövningen pågår genom Länsstyrelsen i Östergötlands läns
              försorg. Vidare pågår förberedelsearbetet för de byggåtgärder
              med mera som behövs på Malmen. Den första kullen GFU-elever inledde
              sin utbildning på Malmen under sensommaren i år. GTU, som hittills
              har bedrivits på F 16 i Uppsala, flyttas till Malmen före årsskiftet
              när F 16 läggs ned.
            </seg>
            <seg xml:id="i-b8555ff02ed328ca-0">
              I maj 2001 avslog riksdagen regeringens förslag om att lokalisera
              den militära flygutbildningen till Uppsala. Mikael Oscarssons
              parti bidrog aktivt till detta avslag. Jag bedömer att det inte
              finns förutsättningar för regeringen att lägga fram ett förslag
              om att ändra det riksdagsbeslutet.
            </seg>
            <seg xml:id="i-f70384cf1f3cecc9-0">
              Enligt min mening, mot bakgrund av riksdagens beslut i maj 2001,
              är lokaliseringen av flygskolan till Malmen det bästa alternativet
              för den militära flygutbildningen.
            </seg>
          </u>
          <note type="speaker" xml:id="i-faf9b5cdf8032e68-0">
            Anf. 68 MIKAEL OSCARSSON (kd):
          </note>
          <u who="mikael_oscarsson_70f9e9" xml:id="i-a4fcb4739841010b-0">
            <seg xml:id="i-dcacaceaef7787d1-0">
              Herr talman! Jag får tacka ministern för svaret. I sitt svar
              redogör försvarsministern för regeringens ursprungliga vilja att
              förlägga flygskolan till Uppsala.
            </seg>
            <seg xml:id="i-04361e31d8a26bf9-0">
              I regeringens försvarspolitiska proposition våren 2001 fanns
              det ett väl underbyggt förslag om lokalisering av flygskolan till
              Uppsala. Genom ett taktikspel i försvarsutskottet avstyrktes propositionen.
              F 16, som dåvarande försvarsministern och ÖB varit överens om
              skulle vara navet i flygvapnet, skulle helt plötsligt läggas ned.
              Majoriteten snickrade i stället ihop ett dåligt underbyggt förslag
              som sedan visade sig vara ogenomförbart. Det gick nämligen inte
              att förlägga flygskolan till någon av de kvarvarande flottiljerna.
              Till sist beslutade regeringen att flygskolan skulle flyttas till
              Linköping. Miljöprövningen, som skulle ha varit färdig i våras,
              är ännu icke klar. Där står vi nu.
            </seg>
            <seg xml:id="i-a11936b01ac581f3-0">
              Försvarsministern avslutar sitt svar med att säga: Mot bakgrund
              av riksdagens beslut i maj 2001 är lokaliseringen av flygskolan
              till Malmen det bästa alternativet för den militära flygutbildningen.
            </seg>
            <seg xml:id="i-5a9ffc4bf4f536e5-0">
              Låt oss först konstatera att förutsättningarna inte kom fram
              tillräckligt tydligt när beslutet togs 2001. På Malmen i Linköping
              finns det inte någon utvecklingspotential flygkapacitetsmässigt
              eller när det gäller övningsområden, bland annat eftersom det
              bara finns en bana att utnyttja av miljöskäl.
            </seg>
            <seg xml:id="i-9b816a36dd2b8866-0">
              Inte heller har det lagts fram vilka följdkostnader som kommer
              av flygskolans flytt. Det blir om- och tillbyggnad av matsal,
              förråd, och säkerhetsmaterielverkstad. Det blir nybyggnad av elevförläggning,
              breddning av taxibana med mera.
            </seg>
            <seg xml:id="i-515f34c8277ea2cd-0">
              Från början hade man en kostnadsram för flygskolan på 200 miljoner
              kronor. Den har man nu tydligen ökat, men följdkostnaderna är
              inte medtagna. Enligt de uppgifter som jag har fått kommer etableringen
              på Malmen i Linköping att kosta ca 500 miljoner kronor, inklusive
              följdkostnader. Är det siffror som försvarsministern kan bekräfta?
              Om inte undrar jag vilka Försvarsdepartementets beräkningar är.
              Jag är mycket tacksam om försvarsministern kan ge klara besked
              på denna mycket viktiga punkt.
            </seg>
            <seg xml:id="i-ba1b05bd0aacbecb-0">
              Det som också har hänt är att Sveriges ekonomi har försämrats.
              Som det ser ut kommer utgiftstaket att sprängas under nästa år.
              Därmed riskerar också Försvarsmaktens ekonomi att ytterligare
              reduceras.
            </seg>
            <seg xml:id="i-663690ba46128037-0">
              I det här läget är min enkla uppmaning till försvarsministern:
              Låt oss inte kasta pengar i sjön! Är försvarsministern överens
              med mig om att detta inte är ett vettigt och ansvarsfullt sätt
              att nyttja vårt lands skattepengar?
            </seg>
          </u>
          <note type="speaker" xml:id="i-e0c80bb41b022202-0">
            Anf. 69 LENNART HEDQUIST (m):
          </note>
          <u who="lennart_hedquist_894aea" xml:id="i-80ed0480054aa16f-0">
            <seg xml:id="i-6660fc3ed131c715-0">
              Herr talman! Ministern säger i sitt svar att det inte finns förutsättningar
              för regeringen att lägga fram ett förslag om att ändra riksdagsbeslutet
              om lokalisering av flygskolan. Jag skulle vilja fråga ministern:
              Hur vet ministern det?
            </seg>
            <seg xml:id="i-99bfed9defbd0b79-0">
              Jag vill nog för egen del påstå att om regeringen lägger fram
              ett förslag i den riktningen, som det förslag som regeringen ursprungligen
              hade, så finns det tveklöst en tämligen stor majoritet här i riksdagen
              för det förslaget.
            </seg>
            <seg xml:id="i-fe82c58ab8874005-0">
              Jag noterar vidare något när det gäller det utskottsutlåtande
              på vilket riksdagsbeslutet grundades, som faktiskt företrädesvis
              styrdes av Vänsterpartiet, där man sade att man inte skulle ha
              någon militär flygverksamhet i Uppsala. Det beslutet går inte
              att efterleva. Militär flygverksamhet kommer inom överskådlig
              framtid, vad jag kan bedöma, att finnas i Uppsala. Inte minst
              efter den 11 september 2001 blev det uppenbart att Uppsala och
              det förutvarande F 16 måste finnas kvar av beredskapsskäl för
              militär flygverksamhet. Därmed faller delvis den argumentation
              som det dåvarande utskottet gjorde.
            </seg>
            <seg xml:id="i-d3cd889e6752d3d3-0">
              Jag vill i likhet med Mikael Oscarsson hävda att det i dag finns
              starka skäl att göra mittåt och förlägga flygskolan till Uppsala.
              Mikael Oscarsson har redan berört kostnaderna. Jag vill därutöver
              påpeka att Uppsalas roll för Sveriges flygförsvar kommer att bli
              kvar.
            </seg>
            <seg xml:id="i-7aba01a28e0126ca-0">
              Den tredje och viktiga argumentationen är möjligheten för Sverige
              att få en europeisk flygskola. Där finns det möjligen alternativ,
              Luleå till exempel, men det är alldeles uppenbart att om Sverige
              ska få en europeisk flygskola är det bra att lansera ett alternativ
              med möjlighet till olika typer av flygverksamhet. Det är också
              en stor fördel med en flygskola som har kontakt med den nationella
              militära flygskolan. En sådan europeisk flygskola kan inte förläggas
              till Malmen. Däremot skulle den kunna förläggas till Uppsala.
              En ändring av det tidigare riksdagsbeslutet med en lokalisering
              av flygskolan till Uppsala skulle också underlätta för Sverige
              att aktivt kunna visa på alternativ för en europeisk flygskola.
            </seg>
            <seg xml:id="i-007befb9148d7de0-0">
              Jag skulle vilja ställa frågan till försvarsministern om i vilken
              utsträckning man kan tänka i de banorna. Vad är det som hindrar
              att regeringen kommer tillbaka till riksdagen för att spara pengar
              och för att åstadkomma en bra både nationell och europeisk flygskola?
            </seg>
          </u>
          <note type="speaker" xml:id="i-879aea378ecd98e8-0">
            Anf. 70 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-18">
            <seg xml:id="i-9f9055edf23229e2-0">
              Herr talman! När riksdagen ger regeringen bakläxa i en fråga
              krävs det väldigt mycket för att regeringen ska komma tillbaka
              och tala om för riksdagen att den har gjort fel bedömning. Riksdagen
              har sagt till oss att det inte finns något utrymme för fortsatt
              militär flygverksamhet i Uppsala.
            </seg>
            <seg xml:id="i-eed8bae0294bc9b6-0">
              Då är frågan vad som händer med beredskapen. Vi vet alla att
              när beredskapsläge gäller har det blivit ett mycket allvarligt
              tillstånd så att väldigt mycket av civil verksamhet förändras
              och påverkas. Det är inte ett läge som man kan använda sig av
              när vi har vår flygverksamhet som vi nu har vid våra flottiljer.
              Det är faktiskt ett helt annat läge.
            </seg>
            <seg xml:id="i-ece15076a615e0d6-0">
              Vi har diskuterat hela tiden. Det kommer ju propåer om Uppsala.
              Det kommer väl också beräkningar. Jag förutsätter att ni får ta
              del av den typen av underlag som verksamma från Uppsalaområdet.
              Den bedömning som har gjorts i samband med lokalisering av flygskolan
              till Malmen är att investeringarna kommer att handla om högst
              174 miljoner. Det är högst. Sedan kommer kostnader för att flytta.
              De kommer ju varthelst man än flyttar verksamheten. Det är en
              ofrånkomlig kostnad eftersom riksdagen har sagt till regeringen
              att fortsatt militär flygverksamhet inte kan bedrivas i Uppsala.
              Det är det som är utgångspunkten. Det gör att regeringen måste
              pröva alla andra alternativ eftersom detta var en punkt där vi
              har fått bakläxa.
            </seg>
          </u>
          <note type="speaker" xml:id="i-5d8e5d0f845a10b9-0">
            Anf. 71 MIKAEL OSCARSSON (kd):
          </note>
          <u who="mikael_oscarsson_70f9e9" xml:id="i-a4fcb4739841010b-1">
            <seg xml:id="i-a36269759833cc8a-0">
              Herr talman! I min första replik återgav jag alla investeringar
              som måste göras på Malmen i Linköping till en kostnad av 500 miljoner
              kronor. Det är uppgifter som jag har fått från olika källor inom
              Försvarsmakten. Nu säger försvarsministern att det får vara maximalt
              174 miljoner. Jag undrar om det är inklusive alla följdkostnader
              som jag räknade upp. Det vore intressant att få det belagt.
            </seg>
            <seg xml:id="i-9c0144cea662dde3-0">
              Låt oss konstatera att allt finns i Uppsala. Dessutom finns närheten
              till Arlanda. Uppsala har haft flygskolor i 50 år. Kostnaderna
              för att behålla flygskolan i Uppsala är ca 20 miljoner för investeringar
              och 20 miljoner för underhållsåtgärder, det vill säga långt mycket
              mindre än för Malmen oavsett om de fantastiska siffrorna som försvarsministern
              nämner skulle stämma eller de uppgifter som jag har fått.
            </seg>
            <seg xml:id="i-478ce6ca68bf7501-0">
              I sin första replik säger försvarsministern att det inte nu finns
              förutsättningar för regeringen att lägga fram ett förslag och
              att ändra på riksdagsbeslutet. Jag tycker ändå att försvarsministern
              öppnar för det på ett intressant sätt. Jag är övertygad om att
              det är nu när vi alla har facit i hand och börjar se hur hemskt
              dyrt det kommer att bli i Linköping som det kommer att finnas
              en majoritet i riksdagen för att flygskolan ska vara kvar i Uppsala.
            </seg>
            <seg xml:id="i-13a6cc78dd5691ab-0">
              Jag är i likhet med Lennart Hedquist förvissad om att både mitt
              parti Kristdemokraterna och Moderaterna kan stödja Socialdemokraterna
              i deras ursprungliga proposition att lägga flygskolan i Uppsala.
              Jag tror inte heller att det är omöjligt att få med sig både Centern
              och Folkpartiet.
            </seg>
            <seg xml:id="i-496926243a17d726-0">
              Min fråga är: Vågar försvarsministern ta upp handsken? Jag utmanar
              försvarsministern att kalla till samtal med riksdagens partier
              när vi nu vet mer om vad det kommer att få för konsekvenser för
              skattebetalarna.
            </seg>
            <seg xml:id="i-9e8925f150898ebd-0">
              Låt mig också i likhet med Lennart Hedquist få påminna om att
              vi nästa höst har ett nytt försvarsbeslut att ta ställning till
              i riksdagen. De ekonomiska ramarna bör inte inrymma de helt onödiga
              kostnader som Malmenalternativet innebär. Dessutom beslutade regeringen
              i september 2002 om att gå in i ett europeiskt samarbete för en
              gemensam flygskola. Senare tog regeringen beslutet att aktivt
              verka för att en skola ska lokaliseras till vårt land. Om vi i
              Sverige menar allvar med att få hit en av dessa flygskolor bör
              vi naturligtvis positionera oss på rätt sätt. Sveriges möjlighet
              ligger i att erbjuda F 20 i Uppsala. Arlanda är inte minst viktigt
              med tanke på att elever ska flygas in från Europa.
            </seg>
            <seg xml:id="i-c719dff7123d8968-0">
              Det finns alltså en rad skäl att ompröva beslutet om en etablering
              av flygskolan på Malmen. Jag vill understryka att det inte är
              en omprövning av beslutet att lägga ned F 16 som jag vill åstadkomma.
              Mitt förslag är att man använder den flygvapenorganisation på
              F 20 som fortfarande finns kvar i Uppsala. Det är faktiskt så
              att när F 16 har lagts ned i slutet av månaden kommer OPIL, F
              20 och övrig skolverksamhet att finnas kvar i Uppsala, vilket
              betyder att 400 officerare och 300 civilanställda finns på plats.
              Låt oss se till att flygskolan också hamnar där!
            </seg>
          </u>
          <note type="speaker" xml:id="i-e177a568596d878f-0">
            Anf. 72 LENNART HEDQUIST (m):
          </note>
          <u who="lennart_hedquist_894aea" xml:id="i-80ed0480054aa16f-1">
            <seg xml:id="i-c85df20e1b02ee87-0">
              Herr talman! Riksdagsbeslutet våren 2001 var ju synnerligen olyckligt
              och oövertänkt. Det tillkom efter en märklig nattlig övning i
              försvarsutskottet. Jag gjorde för egen del det mesta för att försöka
              stoppa det och åstadkomma att det ursprungliga regeringsförslaget
              i det läget hade kunnat gå igenom. Tyvärr nappade inte regeringen
              på den möjlighet som då fanns.
            </seg>
            <seg xml:id="i-93bd1fd02c5e562a-0">
              Beslutet att det inte skulle vara någon militär flygverksamhet
              i Uppsala går inte att efterleva och efterlevs inte, redan på
              grund av omlokaliseringen av OPIL till Uppsala plus den omfattande
              militära verksamhet som försiggår där. De resurser som finns i
              Uppsala används och kommer att användas, inte bara i beredskapslägen.
              Det vore onaturligt med något annat. Det förmodar jag att försvarsministern
              inte kan motsäga.
            </seg>
            <seg xml:id="i-c3ccde241288d27f-0">
              I dagsläget har ministern en stor chans att spara pengar genom
              att göra mittåt beträffande lokalisering av flygskolan. Jag tror
              att det både i det egna partiet och i andra skulle applåderas
              om hon gjorde det. Min fråga är också om inte ministern bedömer
              att möjligheten att få en europeisk flygskola till Sverige, vilket
              ju vore viktigt oavsett var den läggs, skulle förbättras om man
              kunde peka på ett alternativ som också innebar samordning med
              den nationella militära flygskolan. Beaktar man inte detta inför
              arbetet att få en europeisk flygskola till Sverige?
            </seg>
          </u>
          <note type="speaker" xml:id="i-0633e89890e5f2e7-0">
            Anf. 73 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-19">
            <seg xml:id="i-7163d63ecad91ff9-0">
              Herr talman! Under det år som jag varit försvarsminister har
              jag lärt mig en sak, och det är att när de här besluten om omlokalisering
              ska genomföras kommer det väldigt mycket underlag om hur mycket
              pengar det kostar och hur enormt fördelaktigt alternativet att
              stanna kvar på befintlig ort är. Jag har ibland mött uppgifter
              som gjort att jag verkligen lyft på ögonbrynen och undrat hur
              beräkningarna har kunnat leda till sådana slutsatser. Närmare
              kontroller har också visat att det inte har stämt. Det blir ofta
              så att siffermaterialen blir partsinlagor därför att man tycker
              att det är svårt och tufft att genomföra en del av de förändringar
              som riksdagen har beslutat om. Jag tror att det gäller också i
              det här fallet.
            </seg>
            <seg xml:id="i-806123fb5ec4a1d7-0">
              Jag tycker att 174 miljoner är en stor summa. Detta är ju en
              summa som ska lånefinansieras, och det sker inom Fortifikationsverkets
              ram. Det är så själva kostnaden betalas. Den är också invägd i
              kostnaderna framöver för att driva flygskoleverksamheten.
            </seg>
            <seg xml:id="i-f6592738bf859e9b-0">
              Däremot har vi naturligtvis också funderat kring en europeisk
              flygskola. Då är det Luleå, Östersund och Söderhamn som är de
              alternativ vi har presenterat för att kunna få en europeisk flygskola
              till oss.
            </seg>
            <seg xml:id="i-9801f9bb0ec69e4e-0">
              Jag är klar över att en del beslut som tas kanske i efterhand
              visar sig vara mindre lyckade. Men jag tror faktiskt inte att
              det är ett dåligt beslut att förlägga flygskolan till Malmen.
            </seg>
            <seg xml:id="i-b05b91ba56494c00-0">
              Dessutom har jag också lärt mig under det här året att en försvarsuppgörelse
              och ett försvarsbeslut är någonting stort som kräver bred uppslutning,
              inte bara om en liten del utan om helheten. Det kräver också att
              man står för inriktningen under hela perioden. Min avsikt är att
              försöka få en sådan inriktning inför ett kommande beslut att det
              förslag som regeringen lägger fram också ska vinna riksdagens
              gillande rakt av. Vi får se om jag klarar det, men det är ändå
              avsikten.
            </seg>
          </u>
          <note type="speaker" xml:id="i-4af4719e7c9e6d44-0">
            Anf. 74 MIKAEL OSCARSSON (kd):
          </note>
          <u who="mikael_oscarsson_70f9e9" xml:id="i-a4fcb4739841010b-2">
            <seg xml:id="i-1dac4c15d67fb66c-0">
              Herr talman! Låt mig få påminna om att riksdagsbeslut har ändrats
              förut med hänvisning till att kostnaderna blivit för stora. För
              tre år sedan skulle till exempel specialflyg flyttas, den gången
              från Malmen till Uppsala. Det skulle kosta 200 miljoner kronor.
              Då ändrade man det riksdagsbeslutet med hänvisning till bland
              annat kostnadsaspekten.
            </seg>
            <seg xml:id="i-f48f7c0635bd6a9b-0">
              Det är mycket pengar att tjäna och vinna. Jag är övertygad om
              att försvarsministern har andra hål inom Försvarsmakten att stoppa
              de här pengarna i.
            </seg>
            <seg xml:id="i-7f65a84b21ba106a-0">
              Jag vill vädja om att hon tittar på detta ännu en gång. Det är
              ännu inte för sent att låta, som jag ser det, förnuftet segra.
              Jag vädjar till försvarsministern att pröva om det finns en majoritet
              i riksdagen för att förlägga flygskolan till Uppsala. Jag är övertygad
              om att försvarsministern skulle lyckas, till lycka också för Sverige.
            </seg>
          </u>
          <note type="speaker" xml:id="i-80546ba8421f1973-0">
            Anf. 75 Försvarsminister LENI BJÖRKLUND (s):
          </note>
          <u who="unknown" xml:id="i-d43b54746eaea709-20">
            <seg xml:id="i-54ddd93e26bbff06-0">
              Herr talman! Jag tackar för att den här frågan har kommit upp.
              Det har gjort det möjligt att gå in i den ytterligare en gång.
              Jag tycker att vi har mycket lärdom att hämta från hur försvarsbeslutet
              i sin helhet blev hanterat när vi studerar de här olika komponenterna.
            </seg>
            <seg xml:id="i-6595830fd7ee1402-0">
              174 miljoner är som sagt mycket pengar; det är jag klar över.
              Men det är också så att vårt försvarspolitiska beslut omfattar
              en flerårsperiod och handlar om 40 miljarder årligen till det
              militära försvaret. Nu ser vi krav på neddragningar och moderniseringar,
              och för att åstadkomma ett sådant ställningstagande krävs det
              att man också har beslut och samstämmighet i en lång rad frågor.
            </seg>
            <seg xml:id="i-2cf07bf400bd4da2-0">
              Som jag sade ska jag arbeta för detta i ett kommande beslut.
              Men det går inte att sedan plocka loss små bitar, och det blir
              extra svårt på de punkter där riksdagen har gett regeringen bakläxa.
            </seg>
          </u>
          <note xml:id="i-ebdc947fce12796e-10">
            Överläggningen var härmed avslutad.
          </note>
          <note xml:id="i-cd2521d79f2b04bb-0">
            14 § Svar på interpellation 2003/04:119 om polisinstruktioner
            för hämtning av asylsökande och rutiner för avvisning
          </note>
          <note type="speaker" xml:id="i-97b1f86531335552-0">
            Anf. 76 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-8b0658f9a95a8365-0">
            <seg xml:id="i-93db8f7736662502-0">
              Herr talman! Lotta N Hedström har frågat mig om jag är beredd
              att allmänt skärpa kraven på efterlevnad av polisens instruktioner
              vid ingripande i asylärenden. Vidare har hon frågat mig om jag
              bedömt att det finns anledning att skärpa rutiner för informationsöverföring
              om den avvisades ålder, kynne och våldsbenägenhet. Lotta N Hedström
              har även frågat om jag är beredd att införa förändringar i instruktioner,
              rutiner och föreskrifter för att stärka familjesammanhållning
              vid verkställighet av avvisningsbeslut samt om jag gjort bedömningen
              att barnkonventionen blivit tillgodosedd när fem små barn hållits
              skilda från sin mor i över ett halvår för att modern skulle avvisas.
              Avslutningsvis har Lotta N Hedström frågat mig om jag är beredd
              att stärka möjligheten för Migrationsverket att aktivt arbeta
              med de sökandes och utvisningshotades psykiska och fysiska hälsa.
            </seg>
            <seg xml:id="i-fec231e6300c0531-0">
              Som Lotta N Hedström vet kan jag som minister inte uttala mig
              om handläggningen av enskilda ärenden. Rent allmänt kan jag dock
              säga följande.
            </seg>
            <seg xml:id="i-972f691013dc5b74-0">
              Rikspolisstyrelsen följer fortlöpande, bland annat genom inspektionsverksamhet,
              polismyndigheternas arbete med verkställighet av avvisnings- och
              utvisningsbeslut. För det fall felaktigheter begåtts är det även
              en fråga för rättsvårdande myndigheter. Jag finner för närvarande
              därför ingen anledning att vidta några åtgärder med anledning
              av Lotta N Hedströms första fråga.
            </seg>
            <seg xml:id="i-e9f03eaaa57428de-0">
              När det gäller nästa fråga avseende informationsöverföring vill
              jag förklara följande. I dag gäller i de ärenden som polisen fått
              överlämnade till sig för verkställighet att polisen har möjlighet
              att begära ut de uppgifter som behövs för att kunna genomföra
              verkställigheten. Sekretesslagen reglerar vilka uppgifter som
              får lämnas ut i utlänningsärenden. Det är alltid viktigt att polisen
              har tillgång till den information som behövs för att bäst kunna
              bemöta den enskilde utifrån de individuella förutsättningarna
              i dennes ärende. Härvid måste alltid en avvägning göras mellan
              sekretesskyddet för uppgifter om den enskildes personliga förhållanden
              och polisens behov av relevanta uppgifter inför verkställigheten.
            </seg>
          </u>
          <note xml:id="i-6c9ab292d0049db2-0">
            Frågorna om informationsöverföring mellan bland annat Migrationsverket
            och Utlänningsnämnden å ena sidan och polisen å andra sidan i
            utlänningsärenden och därtill hörande sekretessfrågor bereds för
            närvarande inom Regeringskansliet. Exempelvis har ett förslag
            lämnats till ny utlänningsdatalag som behandlar hanteringen av
            personuppgifter i verksamhet enligt utlännings- och medborgarskapslagstiftningen.
            Förslaget är för närvarande föremål för remissbehandling. Remisstiden
            går ut den 15 februari 2004.
          </note>
          <u who="ulf_holm_a45651" prev="cont" xml:id="i-b40330b160aadfb7-0">
            <seg xml:id="i-e404a45873664ee4-0">
              När det gäller frågan om jag är beredd att införa förändringar
              i instruktioner med mera för att stärka familjesammanhållning
              vid avvisningar samt frågan om jag har gjort bedömningen att barnkonventionen
              tillgodoses är grundprincipen att familjer inte ska splittras.
              När det gäller personer som ska avvisas eller utvisas arbetar
              Migrationsverket för att dessa ska återvända självmant i stället
              för att man ska behöva tillgripa tvångsåtgärder.
            </seg>
            <seg xml:id="i-cdb6e73b35a5a1ae-0">
              Möjligheten till ett eventuellt återvändande genomsyrar hela
              asylprocessen. I de ärenden där avvisningsbeslut har meddelats
              erbjuds samtal om återvändandet. Om Migrationsverket överlämnar
              ett avvisnings- eller utvisningsärende som gäller en barnfamilj
              till polisen för verkställighet informeras vanligtvis polisen
              om barnets situation. Jag har erfarit från Migrationsverket att
              riktlinjer nu ska tas fram för arbetet med återvändande av barn
              i familj. Dessutom pågår samarbete mellan Migrationsverket och
              polisen avseende översyn av rutiner och riktlinjer för överlämnande
              av ärenden till polisen för verkställighet. Översynen avser alla
              ärenden, såväl barn som vuxna.
            </seg>
            <seg xml:id="i-7fc3dc3d145b0adb-0">
              Avslutningsvis vill jag svara på frågan om jag är beredd att
              stärka möjligheten för Migrationsverket att aktivt arbeta med
              de sökandes och utvisningshotades psykiska och fysiska hälsa.
              Asylsökande får hälso- och sjukvård med stöd av en överenskommelse
              mellan staten och Landstingsförbundet. Med utgångspunkt från denna
              överenskommelse avgör landstingen hur vården till de asylsökande
              bäst ska organiseras. Förutom omedelbar sjuk- och tandvård inkluderar
              överenskommelsen även vård som inte kan anstå. När det gäller
              barn som inte fyllt 18 år finns särskilda regler. De erbjuds i
              princip samma vård som i Sverige bosatta barn, och den inkluderar
              psykologisk och psykiatrisk vård.
            </seg>
          </u>
          <note type="speaker" xml:id="i-24e4b2880e3d9adb-0">
            Anf. 77 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-59b9a2d4163061b9-0">
            <seg xml:id="i-5869b5162d825189-0">
              Herr talman! Tack, ministern, för svaret! Dock är jag naturligtvis
              inte riktigt nöjd med det utan kommer att be om några preciseringar.
            </seg>
            <seg xml:id="i-6a4dd1e8234a8679-0">
              Det finns väldigt mycket att diskutera, angripa och precisera
              i svensk asyl- och flyktingpolitik. Jag har tagit upp ett ärende
              som jag känner till personligen, så jag känner att jag har ganska
              gott på fötterna när det gäller hur det här ärendet har handlagts.
              Jag förstår väldigt väl och vet att ministern inte kan gå in i
              ärendet utan att vi ska hålla oss på den generella nivån.
            </seg>
            <seg xml:id="i-eca1a2ca6c2ee20b-0">
              Det som det handlar om är hur polisen beter sig när man hämtar
              en människa för avvisning. Det har varit mycket upprörande i det
              fall som jag refererade till, och jag vet att det finns många
              fler med samma typ av vittnesbörd.
            </seg>
            <seg xml:id="i-3cd8368cc6880cd9-0">
              Min första fråga handlade om hur efterlevnaden egentligen är
              av ett värdigt ingripande och tillsynen av det. Av ministerns
              svar förstår jag att det bara är rättsvårdande myndigheter som
              kan ingripa om någonting blir fel. Jag förstår inte riktigt, om
              Rikspolisstyrelsen fortlöpande följer detta, varför det inte finns
              preciserade anvisningar där informationsöverföringen naturligtvis
              ska gå ut på att polisen inte a priori ska tro att den de ska
              hämta alltid är våldsbenägen eller någon som man måste tillgripa
              ett övervåld för att få tag i.
            </seg>
            <seg xml:id="i-a6126a3eac1e7418-0">
              I det här fallet handlade det om en kvinna som över huvud taget
              inte är i närheten av att tillgripa våld mot någon. Jag menar
              att det var ett missgrepp från polisens sida. Jag skulle önska
              att ministern kunde säga att sådana här saker inte får ske, inte
              ska ske och att det finns möjligheter att fortlöpande korrigera
              sådana här övergrepp genom att det finns utbildning och instruktioner.
            </seg>
            <seg xml:id="i-a56b2bfbe86b9251-0">
              Min andra fråga handlade just om informationsöverföringen. Ministerns
              svar tar emellertid fasta på sekretesslagstiftningen. Det är inte
              det jag avser. Det handlar inte om att få reda på saker om de
              avvisningshotades situation i övrigt utan det är just vad polisen
              behöver veta vid tillfället för ingripandet. Så svaret om vad
              som gäller sekretess menar jag inte är relevant. Det är inte den
              delen i hanteringen som jag är ute efter i det här fallet.
            </seg>
            <seg xml:id="i-ae420cb0c4799650-0">
              Den tredje frågan handlar om barnkonventionen och familjesammanhållning.
              Personligen har jag inte sett hur man erbjuds samtal, och jag
              har tagit del av hyggligt många ärenden. Det känner jag inte till.
              Ministern får gärna berätta mer om hur det är tänkt att det ska
              uttryckas, om det är muntligt, skriftligt eller underförstått.
            </seg>
            <seg xml:id="i-ad6a0e2aafe35c54-0">
              Däremot står det i svaret att när det gäller barnfamiljer informeras
              polisen vanligtvis om barnets situation. Utmärkt! Det är precis
              en sådan informationsöverföring som jag var ute efter i fråga
              två, det vill säga att Migrationsverket säger: Det här handlar
              om en sådan här typ av familj, ett sådant här ärende, en sådan
              här människa. Var vänlig ta hänsyn till det! Långt ifrån alla
              asylsökande är ju kriminella, våldsbenägna eller skurkar på något
              vis, utan det är rädda, bekymrade och pressade människor som söker
              en fristad enligt de konventioner vi har i den här världen. Därför
              måste polisens första och viktigaste instruktion vara den som
              anges, nämligen ett värdigt ingripande.
            </seg>
            <seg xml:id="i-6f5effcb47dca780-0">
              Jag nöjer mig så här långt och hoppas att ministern kan precisera
              svaren på de här tre första frågorna.
            </seg>
          </u>
          <note type="speaker" xml:id="i-e7a48be58b286dea-0">
            Anf. 78 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-0">
            <seg xml:id="i-9c031a59828a8de5-0">
              Herr talman! Först och främst vill jag säga att jag tycker att
              den fråga som Lotta N Hedström har tagit upp är en väldigt viktig
              fråga. Det handlar ju om hur vi ska åstadkomma ett värdigt återvändande.
              Det här är människor som har kommit hit och sökt asyl. Det är,
              precis som Lotta N Hedström säger, inte kriminella människor utan
              man söker sig en fristad.
            </seg>
            <seg xml:id="i-a628a5ef2da0fb2e-0">
              Det här är också människor som har fått sin sak prövad. Man har
              fått sin sak prövad av Migrationsverket. Man har överklagat och
              fått ett slutligt avvisningsbeslut. Då ska man ha rätt till ett
              värdigt återvändande.
            </seg>
            <seg xml:id="i-1538b1ee1c936107-0">
              Här finns det flera saker att säga. Den ena är att det vi måste
              göra och vad inriktningen av arbetet måste vara är att förebygga
              att polisen över huvud taget ska få de här ärendena. Det är precis
              så arbetet är tänkt. Utlänningslagen är ingen tvångslag. Utlänningslagen
              utgår från och bygger på att när den enskilde får sitt beslut
              återvänder han eller hon självmant. I det ska man få Migrationsverkets
              stöd.
            </seg>
            <seg xml:id="i-43b3df6f887ee08c-0">
              Vi har ju ett väldigt bra system i Sverige, måste man säga. Jag
              tror att vi är det enda landet som faktiskt har en civil myndighet,
              nämligen Migrationsverket, som har huvudansvaret för återvändandet
              och där man arbetar just med självmant återvändande och motivation.
            </seg>
            <seg xml:id="i-a73130a7c44542b0-0">
              Vi har också en väldigt hög återvändandefrekvens. Migrationsverket
              lyckas faktiskt i väldigt hög utsträckning motivera människor
              att återvända självmant.
            </seg>
            <seg xml:id="i-4911303aba872ed6-0">
              Lotta N Hedström frågade hur motivationsarbetet går till. Det
              är ju så att när en person får ett slutligt avvisningsbeslut kallas
              den personen till ett första förberedande motivationssamtal. Där
              går man igenom familjens situation. Hur ser det ut i hemlandet?
              Finns det släktingar kvar som man kan ta kontakt med? Hur kan
              man förbereda resan? Hur kan man förbereda återvändandet? Sedan
              kommer man överens om dag, tidpunkt eller om det är någonting
              som den avvisade vill göra innan han eller hon återvänder.
            </seg>
            <seg xml:id="i-34ce7f77c56c9b18-0">
              Man kan tillsammans med handläggaren bestämma när man vill återvända.
              Sedan kallas man till nästa samtal. Då får man mer information
              om flygtider och hur själva återvändandet ska gå till.
            </seg>
            <seg xml:id="i-a204b4bc2da1d1fc-0">
              Det här är en process som jag tycker är väldigt bra. Hela den
              svenska politiken bygger just på att det ska vara ett självmant
              återvändande i första hand.
            </seg>
            <seg xml:id="i-07435820f0e1fae2-0">
              Men sedan finns det människor som ändå inte rättar sig efter
              ett avvisningsbeslut. Om inte Migrationsverket lyckas i sina motivationssamtal,
              de kan ju inte pågå år ut och år in, utan man märker att det faktiskt
              inte går eller att personerna avviker så måste man ha en möjlighet
              att lämna över till polisen som sedan också fortsätter med motivationsarbetet.
              Tvångsåtgärder är någonting som man vidtar som en absolut sista
              åtgärd.
            </seg>
          </u>
          <note type="speaker" xml:id="i-43066b652aefc2e4-0">
            Anf. 79 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-59b9a2d4163061b9-1">
            <seg xml:id="i-55d08dc286f5cff0-0">
              Herr talman! Jag tackar för det så här långt.
            </seg>
            <seg xml:id="i-a1a59d672a8f8470-0">
              Jag förstår att regeringen har ett starkt behov av att få människor
              att vilja återvända. Frågan är om det kanske är lyckligare att
              ha ett värdigt kvarstannande och om lyckade återvändanden alltid
              är så lyckade när man väl har kommit tillbaka. Det är naturligtvis
              det som ligger i botten för alltihop. Hur sker bedömningarna från
              början? Är det riktiga beslut som ska exekveras?
            </seg>
            <seg xml:id="i-72656e4acc3593d0-0">
              Det står i ministerns svar att det ska ske en översyn av rutiner
              och riktlinjer för överlämning av ärenden till polisen för verkställighet.
              Så någonting är uppenbarligen på gång. Jag skulle vilja höra mer
              om vilka riktlinjer som präglar det här arbetet och om det är
              lika med den instans- och processöversyn som ska vara klar till
              nästa sommar. Det är här som jag vill gå in väldigt mycket eftersom
              det de facto handlade om poliser, fem man, som gick in till en
              ensam, värnlös kvinnlig analfabet och dunkade hennes huvud i golvet.
              Sådant får inte förekomma i vårt land, menar jag och väldigt många
              med mig, eftersom vi i alla skrifter i alla sammanhang bekänner
              oss till en värdig, humanitär och generös flyktingpolitik. Då
              får inte svensk polis tillåtas att spoliera den med ett sådant
              uppenbart inhumant beteende som skadar denna människas trygghet
              och förtroende för det land där hon med all rätt har sökt asyl
              sökt skydd.
            </seg>
            <seg xml:id="i-722c2d3e07af20e2-0">
              Ministern har inte svarat på min fjärde och min sjätte fråga.
              Den näst sista handlar om hur möjligheterna till hälso- och sjukvård
              ska förbättras. Svaret innehöll en beskrivning av nuläget. Nuläget
              är sådant att det är svårt för läkare och landstingspersonal att
              tolka vad som menas med vård som inte kan anstå. De tycker att
              det är svårt att bedöma. Här finns ett stort fält där mer kan
              göras med utgångspunkt i konventioner om mänskliga rättigheter
              som till exempel regeringen har berömt sig av i skrivelsen om
              mänskliga rättigheter som vi har behandlat i riksdagen.
            </seg>
            <seg xml:id="i-22d68f46418d183c-0">
              Det finns alltså ett stort utrymme att göra mer. Det var det
              jag ville höra ministern utgjuta sig mer om.
            </seg>
          </u>
          <note type="speaker" xml:id="i-c8a85c7b0f62c135-0">
            Anf. 80 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-1">
            <seg xml:id="i-479b8f979927205f-0">
              Herr talman! När det gäller möjligheterna till sjuk- och hälsovård
              finns det inga tolkningssvårigheter i fråga om barn. Barn under
              18 år har precis samma rätt till hälso- och sjukvård, tandvård
              och förebyggande vård som barn som är bosatta här. Asylsökande
              har rätt till akut sjukvård och vård som inte kan anstå. Vård
              som inte kan anstå är vård som måste sättas in för att det inte
              ska uppstå en akut situation. Det kan naturligtvis vara olika
              från fall till fall. Det är inte vi politiker, inte regeringen,
              som kan göra de bedömningarna. De måste göras av behandlande läkare.
            </seg>
            <seg xml:id="i-16cf6015e5561ccc-0">
              Vi ska komma ihåg att landstingen har ansvaret för den normala
              hälso- och sjukvården och också har ansvaret för sjukvården av
              asylsökande, både barn och vuxna. Några år tillbaka i tiden var
              mottagandet av asylsökande mer i form av asyler. Det var verkligen
              förläggningar. Där fanns allt: skola för barn, hälso- och sjukvård
              och så vidare. Under de senaste tio åren har det skett en normaliseringsprocess,
              det vill säga asylsökande ska använda precis samma serviceinstitutioner
              som övriga i samhället. Man kommer ut i samhället på ett bättre
              sätt. Ansvaret för hälso- och sjukvård ligger på landstingen.
            </seg>
            <seg xml:id="i-34133d13bf52e85d-0">
              Sedan var det frågan om avvisningar av asylsökande. Jag vill
              återigen betona att det här handlar om människor som har sökt
              asyl. Det är en mänsklig rättighet att söka asyl. Alla kan komma
              hit och söka asyl. Men det är inte en mänsklig rättighet att få
              asyl. Man har fått sin sak prövad en gång, två gånger, och oftast
              också fler gånger. Det som är viktigt att göra är att se över
              hela processen. Ofta när det blir fråga om svåra avvisningsfall
              handlar det om människor som bland annat har mycket med sig i
              bagaget från sitt hemland, och detta förstärks under den tid de
              är här. Vistelsetiden i Sverige blir lång, och man har kanske
              varit här flera år. Det är något som bidrar till att göra situationen
              ännu mer akut. Här har vi ett system där man kan lämna in hur
              många nya ansökningar som helst efter ett slutligt avvisningsbeslut.
              Det leder till de oerhört långa vistelsetiderna i Sverige, och
              det blir särskilt svårt för barnfamiljer, där barnen har hunnit
              rota sig i landet, där barnen har lärt sig språket och gått i
              skolan. Då blir det akut.
            </seg>
            <seg xml:id="i-79993d021ed66b36-0">
              Om vi vill göra någonting verkligt åt den typen av dramatiska
              avvisningar måste vi också jobba förebyggande. Vi måste också
              se över hela systemet, så att vi får en effektiv asylprocess,
              och vi måste hela tiden bevaka att det blir ett värdigt återvändande.
            </seg>
          </u>
          <note type="speaker" xml:id="i-56b1117ea2c6b032-0">
            Anf. 81 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-59b9a2d4163061b9-2">
            <seg xml:id="i-d81f7d4ec9124c74-0">
              Herr talman! Jag har tagit del av, bland annat i den artikel
              som ministern skrev i Dagens Nyheter i början av december, att
              det finns en medvetenhet om att få ordning i asylsystemet och
              att var och en som riskerar förföljelse ska ges en fristad. Någonstans
              förstår jag att det pågår ett arbete.
            </seg>
            <seg xml:id="i-6234b310c997b20e-0">
              Jag är dock fortfarande inte nöjd med svaren. Jag skulle vilja
              höra ministern deklarera att det kommer att vidtas fler och tydligare
              åtgärder för att styra upp landstingens åtaganden att säkra psykisk
              och fysisk hälsa. Det är fortfarande en beskrivning av nuläget.
            </seg>
            <seg xml:id="i-0f96c48fbfa94df0-0">
              Det som bekänns av regeringen i olika sammanhang är non-reformant
              -principen. Den är naturligtvis grunden för allt. Det ska vara
              rätt från början. Processen ska inte utgå från att inte bevilja
              uppehållstillstånd. Här finns någonting som jag upplever att ministern
              slirar på. Återvändandet ska inte vara det givna svaret från början
              utan det ska vara en förutsättningslös prövning av rättigheten
              att stanna och en humanitär behandling under tiden i alla led.
              Det här är vad kritiken från mig, från mitt parti och andra partier
              och många alltfler medvetna svenskar handlar om. Systemet fungerar
              inte.
            </seg>
            <seg xml:id="i-42773e774926054b-0">
              I skrivelsen om migrations- och asylpolitik vars motionstid gick
              ut i går påtalas också att Lagrådet vill ha konkretiseringar för
              vad tillståndsgivning av humanitära skäl ska innebära. Det är
              där jag vill att ministern avslutningsvis ger lite mer riktlinjer.
              Vad skulle en sådan konkretisering för tillståndsgivning av humanitära
              skäl kunna innebära?
            </seg>
          </u>
          <note type="speaker" xml:id="i-eea143d9a44f0d24-0">
            Anf. 82 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-2">
            <seg xml:id="i-5f34fc00baf883b8-0">
              Herr talman! Jag tar först frågan om landstingen och sjukvården.
              Det är som sagt landstingen som har ansvaret för sjukvården. Det
              finns en utredning som har föreslagit att asylsökandes rätt till
              sjukvård ska lagstadgas. Utredningen har sett över asylsökandes
              rätt till sjukvård. Utredningen är ute på remiss. Det pågår en
              beredning på Regeringskansliet kring frågorna.
            </seg>
            <seg xml:id="i-bc71dce8dfddbbed-0">
              Sedan var det frågan om vård som inte kan anstå. Det är någonting
              som vi på UD inte kan avgöra. Det är Socialstyrelsen som är den
              centrala myndigheten för vården. Där håller man på med ett arbete
              för att förtydliga detta.
            </seg>
            <seg xml:id="i-8aabe4924d2bb54b-0">
              Det verkar nästan som att Lotta N Hedström utgår från att när
              det blir ett akut och dramatiskt avvisande betyder det att vederbörande
              faktiskt har asylskäl. Det kan jag inte hålla med om. Man får
              sin sak prövad, och man har ofta fått sin sak prövad en gång,
              två gånger, oftast fler gånger, och har befunnits inte ha asylskäl.
              Det är det som är problemet, samtidigt som man vill vara kvar
              i Sverige och har varit kvar i Sverige under lång tid.
            </seg>
            <seg xml:id="i-2cc34ca784e1c40b-0">
              Vi har definitivt en rättssäker process i Sverige. Vi har myndigheter
              som arbetar på ett rättssäkert sätt. Där kan det bli bättre, och
              där pågår ett arbete precis som jag skrev i DN-artikeln som Lotta
              Hedström har läst. Det finns ett arbete som pågår i både första
              och andra instans för att förbättra rättssäkerheten. Det är viktigt.
            </seg>
            <seg xml:id="i-da5e5b5494038162-0">
              Det pågår också en utredning som ser över frågan om humanitära
              skäl för att förtydliga vad det betyder. Här har vi ett område
              som är föremål för skönsmässiga bedömningar. Det måste man förtydliga.
              Det är vad utredningen arbetar med.
            </seg>
          </u>
          <note xml:id="i-ebdc947fce12796e-11">
            Överläggningen var härmed avslutad.
          </note>
          <note xml:id="i-c66389434a9ee779-0">
            15 § Svar på interpellation 2003/04:131 om Migrationsverkets
            resurser för asylprövning
          </note>
          <note type="speaker" xml:id="i-031438d7ec31a795-0">
            Anf. 83 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-3">
            <seg xml:id="i-29e0bd2ae2c1a84b-0">
              Herr talman! Tomas Högström har frågat mig om regeringen kommer
              att verka för målsättningen om handläggningstid på sex månader
              i asylärenden.
            </seg>
            <seg xml:id="i-aedc65f588a64e53-0">
              Det är riktigt som Tomas Högström säger att Migrationsverkets
              förvaltningsanslag minskar nästa år. Regeringen har i budgetpropositionen
              för år 2004 föreslagit att anslaget ska minska med 20 miljoner
              kronor. Denna minskning kommer dock inte att påverka handläggningen
              av asylärendena.
            </seg>
            <seg xml:id="i-b4c3632f4e10a8bc-0">
              Regeringen har de senaste åren förstärkt Migrationsverkets förvaltningsanslag
              i syfte att korta och effektivisera handläggningstiderna. Dessa
              förstärkningar har inneburit att verket år 2002 avgjorde 60 %
              fler asylärenden jämfört med år 2001. För innevarande år beräknar
              verket att avgöra ca 10 % fler asylärenden än år 2002.
            </seg>
            <seg xml:id="i-27f3fa9e8bc35bf1-0">
              De senaste tre åren har antalet asylsökande ökat med 40 % per
              år.
            </seg>
            <seg xml:id="i-ece9536df1b39f07-0">
              Enligt Migrationsverkets prognos väntas antalet asylsökande i
              år minska med drygt 6 % i förhållande till år 2002. Vidare gör
              verket bedömningen att antalet asylsökande kommer att minska med
              ytterligare ca 13 % år 2004.
            </seg>
            <seg xml:id="i-3a11093771243563-0">
              Migrationsverket arbetar kontinuerligt med att utveckla metoder
              och arbetssätt för att uppnå ökad kvalitet och effektivitet i
              asylprocessen som helhet.
            </seg>
            <seg xml:id="i-d9629054b57f270a-0">
              Handläggningstiderna hos Migrationsverket påverkas av flera faktorer.
              Asylärenden är många gånger mycket komplexa. Långa handläggningstider
              beror ofta på oklara identiteter och i många fall på bristande
              medverkan från den asylsökande när det gäller att klarlägga hans
              eller hennes identitet. År 2002 saknade 88 % av de asylsökande
              passhandlingar jämfört med 76 % året innan. För att i större utsträckning
              kunna se till att det finns giltiga handlingar har Migrationsverket
              tillförts resurser till den inledande fasen av asylprocessen.
            </seg>
            <seg xml:id="i-9a32ca55f7022f1e-0">
              Regeringen följer utvecklingen och analyserar fortlöpande vilka
              konsekvenser antalet asylansökningar har på handläggningstiderna
              och de ekonomiska följderna därav för att bedöma behovet av åtgärder.
            </seg>
          </u>
          <note type="speaker" xml:id="i-0b3b3926fa10b247-0">
            Anf. 84 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-d0f1fcba6fe6e257-0">
            <seg xml:id="i-544c0ed944492599-0">
              Herr talman! Fru statsråd! Jag får tacka så mycket för svaret.
              Dock måste jag konstatera att vad statsrådet gör i sitt svar är
              att hon försöker bortförklara ja, de facto ursäkta att man inte
              lever upp till vad riksdagen har beslutat och vad regeringen själv
              säger att man vill göra.
            </seg>
            <seg xml:id="i-dbde5c5f4bba9bda-0">
              Det är ju ändå på det viset att i dag far människor illa i den
              svenska asylprocessen. Det är långa handläggningstider, och min
              erfarenhet är att just det förhållandet bryter ned människor.
              De slits mellan hopp och förtvivlan. De får inte besked. När de
              sedan får besked går de in i en ny fas och processen rullar vidare.
            </seg>
            <seg xml:id="i-07db1f4b48947de4-0">
              Det är alldeles riktigt som statsrådet säger här, att många som
              kommer hit kommer med ofullständiga identitetshandlingar. 88 %
              av de asylsökande saknar passhandlingar, det är helt korrekt.
              Men det faktum att vi ser en förändring här borde ju också tas
              som ett incitament att tillgodose Migrationsverkets resurser i
              hela asylprocessen, för det här följs ju sedan åt.
            </seg>
            <seg xml:id="i-601c79c03aa6b0aa-0">
              Det finns också, menar jag, en annan viktig fråga. Vilka är det
              som är utsatta för de långa handläggningstiderna? Ja, självklart
              är det de asylsökande. Men det är också de som är anställda av
              staten för att sköta de här uppgifterna. Och har de inte tillräckligt
              med resurser för att klara de uppgifter vi har ålagt dem vem bär
              då ansvaret? Jag vill påstå att det i det här fallet i allra högsta
              grad är regeringen och i allra högsta grad också ansvarigt statsråd,
              som i dag är Barbro Holmberg.
            </seg>
            <seg xml:id="i-b41538c3f2167ddf-0">
              Sedan kan man ställa sig ytterligare en fråga. Det ska vara sex
              månaders handläggningstid. Det uttalar riksdagen. Det uttalar
              regeringen. Det återfinns i målformuleringar och regleringsbrev.
              Men när ska det vara uppfyllt? Det väntar jag fortfarande på besked
              om. Jag hoppas att jag får ett sådant besked nu.
            </seg>
            <seg xml:id="i-f9a849f02b405cb0-0">
              Ministern konstaterar att jag har rätt i att förvaltningsanslaget
              minskar. Sedan säger hon: Denna minskning kommer dock inte att
              påverka handläggningen av asylärendena. Men här har ju Migrationsverket
              visat vid flera anslagsframställningar att otillräckliga resurser
              till verkets administration medför ökade kostnader, till exempel
              för fler personer i mottagandesystemet. Man har också försökt
              räkna på att en resursförstärkning till asylprövningen skulle
              medföra avsevärda besparingar när det gäller mottagandet av asylsökande.
              Riksdagens utredningstjänst har på uppdrag av socialförsäkringsutskottet
              genomfört en studie av Migrationsverkets resurser och kommit fram
              till samma slutsats.
            </seg>
            <seg xml:id="i-0816d47b16cc47e2-0">
              Det här borde man dra någon lärdom av, men det tycks inte statsrådet
              göra. Så jag upprepar min fråga: När ska målet vara nått? Enligt
              min mening krävs det att Migrationsverket garanteras nödvändiga
              resurser för att kunna fullgöra ett angeläget uppdrag som de har
              från Sveriges riksdag och Sveriges regering. Enligt mening är
              så inte fallet i dag.
            </seg>
          </u>
          <note type="speaker" xml:id="i-ef1ae5e70880111d-0">
            Anf. 85 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-52b5b5def4285644-0">
            <seg xml:id="i-d73695acdafbd069-0">
              Herr talman! I veckan läste jag en tidningsnotis i min lokaltidning,
              Borås Tidning, om att en familj från Bosnien skulle avvisas efter
              att ha vistats i Sverige i tre år. Det är i och för sig inget
              ovanligt att familjer med barn som gått flera år i svensk skola
              avvisas till en oviss framtid i sitt gamla hemland även om det
              är oacceptabelt att det får vara så.
            </seg>
            <seg xml:id="i-2faba9281ec379d7-0">
              Jag vet att migrationsministern kommer att säga att långa handläggningstider
              beror på att man inte har handlingar med sig när man kommer eller
              att de asylsökande lämnar in nya ansökningar gång på gång. Visst
              är det så men inte alltid. Och det har också sina skäl att man
              saknar handlingar eller gör nya ansökningar.
            </seg>
            <seg xml:id="i-72de0eb01206912b-0">
              Jag blev upprörd när jag läste om det här och började forska
              lite i fallet. Den familj jag talar om hade fått sitt första negativa
              beslut efter 27 månader. Utlänningsnämndens beslut kom nio månader
              senare. I familjen finns två barn. Dels är det en tioårig flicka
              som mår mycket dåligt och lider av posttraumatiskt stressyndrom,
              dels en pojke på fem år. Familjen har inte själv bidragit till
              att ärendet har tagit så lång tid. Anser migrationsministern att
              det är rimligt att det ska ta så lång tid? Denna långa väntan,
              som de inte har orsakat själva, borde i sig vara ett humanitärt
              skäl nog för att de ska beviljas uppehållstillstånd. Håller inte
              migrationsministern med om det?
            </seg>
            <seg xml:id="i-b92e34a69e48b5b3-0">
              Enligt en uppgift som jag inte har kontrollerat lär det vara
              så att de som har sökt asyl år 2001 i Helsingfors först nu kallas
              till asylutredning. Känner migrationsministern till om det är
              sant? Om det är sant är det mycket märkligt att migrationsministern
              alltid skyller långa handläggningstider på nya ansökningar och
              att de asylsökande saknar pass.
            </seg>
            <seg xml:id="i-663e93831c940c1b-0">
              Herr talman! Självklart måste handläggningstiderna bli kortare.
              En oviss väntan bidrar till att man mår ännu sämre än när man
              kom till Sverige. Handläggningstiderna måste bli kortare. Men
              de får inte bli det på bekostnad av rättssäkerheten. Folkpartiet
              lade i höstens budgetproposition 70 miljoner extra utöver regeringens
              budget för att man skulle satsa på att snabba upp asylutredningar.
            </seg>
            <seg xml:id="i-318ad91ae1e01f57-0">
              Jag ställer samma fråga som Tomas Högström: När kommer regeringen
              att uppfylla målet om sex månaders handläggningstid i asylärenden?
            </seg>
            <seg xml:id="i-78fe242a206e17b3-0">
              Herr talman! Visst förlänger, som jag har sagt tidigare, nya
              ansökningar handläggningstiderna. Men så länge de asylsökande
              upplever att deras skäl inte tas på allvar i en rättssäker asylprocess
              kommer man att fortsätta inge nya ansökningar. Regeringen går
              fel väg. Först måste asylprocessen bli rättssäker. Sedan man kanske
              kan ta bort detta med ny ansökan.
            </seg>
            <seg xml:id="i-d37143e1b9de4eec-0">
              Det finns flera orsaker till att människor saknar handlingar
              eller har falska handlingar. Ett skäl kan vara att man kanske
              inte hinner eller ens vågar skaffa ett riktigt pass. Man kan inte
              gå till den som förföljer en och snällt be att få ett pass.
            </seg>
            <seg xml:id="i-da0517a8dcc98df1-0">
              Genom att det blir allt svårare att komma innanför Europas murar
              som flykting måste man förlita sig på smugglare som ofta tillhör
              kriminella grupper. Smugglarna uppmanar flyktingarna att slänga
              identitetshandlingar. Detta är självklart otillfredsställande,
              och jag och Folkpartiet välkomnar det förslag från regeringen
              som nyligen lagts fram om högre straff för dem som smugglar människor
              i vinstsyfte.
            </seg>
            <seg xml:id="i-80b9d28dbacd02ee-0">
              Men det är också viktigt att påpeka att Sverige måste verka för
              en human flyktingpolitik i EU, så att det finns möjlighet att
              komma innanför Europas murar för att söka skydd. Vad kommer migrationsministern
              att göra för att uppnå detta?
            </seg>
          </u>
          <note type="speaker" xml:id="i-c5ef11472bf7ea45-0">
            Anf. 86 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-4">
            <seg xml:id="i-3394cdf61d429982-0">
              Herr talman! Först och främst vill jag betona att sexmånadersmålet
              ska nås. Men jag tror att vi ändå måste se att det inte bara handlar
              om resurser utan att det också handlar om det som jag har nämnt
              ett antal gånger tidigare, nämligen att vi måste se till att få
              ett system som fungerar effektivt. Vi har faktiskt ett antal systemfel.
              Jag menar att nya ansökningar är ett sådant systemfel som bidrar
              till att locka in människor i en rundgång i systemet och som bidrar
              till att människor söker asyl om och om igen och att vistelsetiderna
              blir väldigt långa. Det är det ena som vi måste göra någonting
              åt för att sedan kunna få ned handläggningstiderna.
            </seg>
            <seg xml:id="i-503577a49374a255-0">
              Det andra är naturligtvis att 88 % saknar identitetshandlingar.
              Det leder till att personalen på Migrationsverket måste utveckla
              metoder, till exempel olika språkanalytiska metoder för att kunna
              ringa in från vilket land dessa människor kommer från. Man måste
              ta reda på vilket språk som de talar och vilken dialekt som de
              har för att på något sätt kunna ringa in varifrån de kommer.
            </seg>
            <seg xml:id="i-109cd05efe922d35-0">
              Migrationsverkets personal måste också utveckla metoder för att
              reda ut resvägar hur har dessa människor åkt för att sedan påbörja
              det arbete som man egentligen ska göra, nämligen att utreda asylskälen
              i förhållande till det ursprungsland som dessa människor kommer
              ifrån.
            </seg>
            <seg xml:id="i-757b1c0dcccf93d5-0">
              Sedan måste man naturligtvis också, vilket regeringen gör, se
              på Migrationsverkets och myndigheternas resurser. Det följer regeringen
              fortlöpande.
            </seg>
            <seg xml:id="i-ae6afd004631ff35-0">
              Resurserna till Migrationsverket, som jag sade inledningsvis,
              baseras mycket på Migrationsverkets egna prognoser av ett minskat
              antal asylsökande. Vi ser att antalet asylsökande i år har minskat
              med några procent. Migrationsverket räknar med att antalet asylsökande
              kommer att minska även nästa år.
            </seg>
            <seg xml:id="i-40f9ac70baa18595-0">
              Jag tror att det finns mycket att göra när det gäller effektivitet
              inom Migrationsverket. Och jag vet att det pågår ett väldigt framgångsrikt
              arbete med att man satsar mycket på den inledande fasen av asylprocessen.
              Man har inrättat ett antal så kallade transitenheter som gör en
              snabbsortering av ärenden så att de lätta ärendena kan avgöras
              väldigt snabbt. Det finns alltså många människor som får sina
              beslut väldigt snabbt.
            </seg>
            <seg xml:id="i-242cabef3f09c0bc-0">
              Det som Anne-Marie Ekström säger om att vissa ärenden tar för
              lång tid är helt riktigt. Det är någonting som vi naturligtvis
              ska göra någonting åt.
            </seg>
          </u>
          <note type="speaker" xml:id="i-ebe2ce7efdd6131f-0">
            Anf. 87 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-d0f1fcba6fe6e257-1">
            <seg xml:id="i-c378e1f5cd6b494a-0">
              Fru talman! Det var ett traditionellt svar och ett traditionellt
              konstaterande från statsrådet Holmberg när hon konstaterar att
              målet om sex månaders handläggningstid ska nås. Vad jag efterlyste
              var ett besked om när det ska nås.
            </seg>
            <seg xml:id="i-a89312a8cbfe0724-0">
              Statsrådet Holmberg har också helt rätt i att det finns fel i
              den asylprocess som vi har. Moderaterna har också redovisat förslag
              om vilka åtgärder vi vill vidta och vilka lösningar som vi vill
              ha.
            </seg>
            <seg xml:id="i-1aab2ffdc163c2ce-0">
              Men det intressanta, med tanke på att statsrådet hävdar att det
              finns systemfel, är att målet om sex månaders handläggningstid
              är satt i det system som vi har i dag. Då blir det ganska intressant.
              Vi har satt upp målet om sex månaders handläggningstid i det system
              som vi har i dag. Då anser jag att det också ligger inom det som
              vi ska klara av.
            </seg>
            <seg xml:id="i-78d5eb8060e6e07c-0">
              Det har skett en förändring när det gäller de människor som kommer
              hit och söker asyl. De saknar i större utsträckning än tidigare
              identitetshandlingar. Men den omständigheten borde leda till att
              man möter den förändrade verkligheten.
            </seg>
            <seg xml:id="i-97e037d8b4a764c1-0">
              Det är också ett faktum att både regering och riksdag ställer
              krav på att Migrationsverket ska beta av sina ärendebalanser.
              Det borde också få till följd att man inte går in och så att säga
              tuggar på Migrationsverkets anslag. Det faktum att Migrationsverket
              har försökt att leva upp till kraven på ökad rättsäkerhet genom
              att bland annat vidareutbilda sin personal och se över sin interna
              hantering borde också leda till slutsatsen att det handlar om
              att i detta läge trygga verkets resurser när man är på rätt väg.
            </seg>
            <seg xml:id="i-f26f03147489a4b6-0">
              Det är mycket av gasa och bromsa i fråga om detta alltför mycket,
              tycker jag. Det måste finnas någon långsiktighet. När man i dag
              ringer runt och talar med de olika enheterna då diskuterar de
              neddragningar och besparingar. När man går in och frågar varför
              enskilda asylsökande men också människor som har gift sig och
              försöker att få hit sina fruar eller sina män får vänta i sex
              månader, i nio månader, i tio månader eller i över ett år och
              ännu längre i vissa ärenden borde det också tas till intäkt för
              att verkligheten inte svarar mot det beslut som riksdagen på regeringens
              förslag har tagit när det gäller anslagsramarna.
            </seg>
            <seg xml:id="i-454771ac104e5baf-0">
              Nu säger statsrådet att hon avser att följa och noggrant analysera
              det här. Det känner vi igen från tidigare sammanhang också. Men
              menar man allvar med att man ska göra någonting åt de långa handläggningstiderna,
              då måste Migrationsverket kunna lita på att de resursramar som
              de får är långsiktigt hållbara, så att de inte hamnar i den situationen
              att de ena året anställer folk för att året efter vara tvungna
              att säga upp folk, och det med hänvisning till beslut som riksdag
              och regering har tagit på ansvarigt statsråds uppdrag. Det är
              dock inte samma statsråd i dag.
            </seg>
          </u>
          <note type="speaker" xml:id="i-e92da14327a6277c-0">
            Anf. 88 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-52b5b5def4285644-1">
            <seg xml:id="i-aebf59d5dcedf467-0">
              Fru talman! Jag håller med om att det behövs systemförändringar
              i asylprocessen. Vi behöver ha en rättssäker process. Det kommer
              att diskuteras i en annan interpellationsdebatt senare här i dag.
            </seg>
            <seg xml:id="i-8969bee955a1cda2-0">
              Jag menar att innan man kan ta bort systemet med nya ansökningar
              måste man ha en rättssäker process där man kan lita på att det
              beslut som fattas är väl övervägt och väl underbyggt.
            </seg>
            <seg xml:id="i-5c0ef8c09b1d8205-0">
              Förra gången som statsrådet och jag hade en interpellationsdebatt
              sade statsrådet att frågan om att följa barnkonventionen var en
              fråga som vi alltid skulle hålla levande. Jag lovar statsrådet
              att jag kommer att hålla den frågan levande ända tills det blir
              en förändring och tills vi lever upp till det som sägs i barnkonventionen
              och till portalparagrafen i utlänningslagen.
            </seg>
            <seg xml:id="i-356c16d7eaf48d15-0">
              Statsrådet svarade inte på min fråga om en flyktingpolitik i
              Europa. För att man ska kunna stoppa dem som i dag i vinstsyfte
              smugglar människor hit måste det finnas en human flyktingpolitik
              i Europa en politik som innebär att man inte utestänger människor
              från att söka asyl. Detta tror jag är väldigt viktigt.
            </seg>
            <seg xml:id="i-b53a514b3477010f-0">
              Statsrådet talade om inledningen av asylprocessen. Jag lyssnade
              också på den förra interpellationsdebatten där det talades mycket
              om sjukvård och psyksjukvård. Jag tror att det underlättar om
              man när man kommer till vårt land får en bättre hjälp med att
              bearbeta sina trauman. Det underlättar när man, efter att ha fått
              uppehållstillstånd, ska integreras. Det borde också underlätta
              vid ett eventuellt återvändande.
            </seg>
          </u>
          <note type="speaker" xml:id="i-635424a67ca7ea5d-0">
            Anf. 89 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-5">
            <seg xml:id="i-ce5a90cf1c71cbe4-0">
              Fru talman! Jag vill återigen betona att vad vi talar om är en
              hel process en asylprocess som börjar hos Migrationsverket, som
              börjar i mottagandet av den asylsökande hos Migrationsverket och
              där Migrationsverket ska pröva vederbörandes asylansökan. Processen
              fortsätter sedan hos Utlänningsnämnden som också ska göra en prövning.
              Om det blir avslag, vilket det blir i 8085 % av fallen, går ärendet
              tillbaka till Migrationsverket som ska försöka avvisa vederbörande.
            </seg>
            <seg xml:id="i-656cbf0bcda4e33c-0">
              Jag tror att det är oerhört viktigt att vi ser till hela processen.
              Inledningsvis tog jag upp detta med identitetslösheten, som ju
              får till konsekvens att Migrationsverkets prövningspersonal måste
              utveckla olika metoder för att reda ut vem personen är. Detta
              skapar långa handläggningstider. Men det får också en effekt i
              sista ledet av asylprocessen i form av svårigheter att verkställa
              eventuell avvisning då vederbörande inte har handlingar.
            </seg>
            <seg xml:id="i-cec4a311d2fd3789-0">
              Jag tror att det är viktigt att se till hela den här kedjan.
              Vi måste göra något åt de här grundproblemen i systemet. Men vi
              ska naturligtvis också se till att det finns tillräckliga resurser
              i systemet.
            </seg>
            <seg xml:id="i-5936f271b81ffc83-0">
              Tomas Högström säger att det har skett stora förändringar i omvärlden.
              Ja, så är det. Det ser nu annorlunda ut än det gjorde för till
              exempel tio år sedan. För tio år sedan hade vi krig i Europa,
              och för tio år sedan fick de allra flesta som kom hit uppehållstillstånd.
              I dag ser det helt annorlunda ut. 8085 % får alltså avslag på
              sina asylansökningar. Detta påverkar naturligtvis verksamheten
              hos myndigheterna.
            </seg>
            <seg xml:id="i-13695a0bd6a0c763-0">
              Som jag inledningsvis nämnde har Migrationsverket försökt att
              anpassa sig till detta, och har också gjort det. Tidigare lade
              man ärendena på hög så att säga och tog dem allteftersom de hade
              kommit in. Det betyder att man när man kom längst ned i högen
              plötsligt kunde hitta ett ärende som det egentligen tog bara fem
              minuter att avgöra ett väldigt lätt ärende där det kanske var
              uppenbart att personen i fråga saknade asylskäl eller där det
              var uppenbart att vederbörande hade asylskäl. Den här personen
              hade då väntat kanske nio tio månader helt i onödan. Nu sorterar
              man ut de enkla ärendena så att de är för sig. Det betyder att
              50 %, alltså hälften, av de asylsökande i dag får besked inom
              sex månader. 71 % får besked inom tio månader.
            </seg>
            <seg xml:id="i-160cf044f3ee7bef-0">
              Man måste alltså tänka på att det inte bara är långa handläggningstider
              för alla, utan många får faktiskt besked inom en ganska kort tid.
            </seg>
            <seg xml:id="i-3acee586cf5657c6-0">
              Precis som Tomas Högström sade är detta en verksamhet som oerhört
              mycket påverkas av händelser i omvärlden. Det är klart att vi
              då måste ha ett system som är flexibelt, även när det gäller resurser
              och så vidare. Vi måste naturligtvis ha mer resurser om det är
              33 000 asylsökande än om det är 10 000 asylsökande. Detta måste
              myndigheterna anpassa sig till.
            </seg>
            <seg xml:id="i-0e8ef183c8b99f13-0">
              Är det någonting som Migrationsverket är väldigt bra på, så är
              det just detta med att anpassa sig till nya förhållanden, nya
              omständigheter och nya krav som kommer utifrån. Det är en väldigt
              omvärldspåverkad myndighet som har lärt sig att leva i en föränderlig
              värld.
            </seg>
          </u>
          <note type="speaker" xml:id="i-e16c305350641b20-0">
            Anf. 90 TOMAS HÖGSTRÖM (m):
          </note>
          <u who="tomas_hogstrom_cefc40" xml:id="i-d0f1fcba6fe6e257-2">
            <seg xml:id="i-544bf186acf8695b-0">
              Fru talman! Det är trevligt att statsrådet och jag är helt överens
              om att det är en föränderlig värld. Men det ställer också särskilda
              krav på Migrationsverket att leva upp till det. Därför pågår ett
              omfattande utvecklingsarbete.
            </seg>
            <seg xml:id="i-a0c6ae7f12c3c072-0">
              Det jag har försökt visa på i min interpellation och i diskussionen
              här med statsrådet är att det också förutsätter att regering och
              riksdag tillförsäkrar en långsiktighet i fråga om de resursramar
              som Migrationsverket behöver för att kunna bygga upp sin kompetens.
            </seg>
            <seg xml:id="i-f103efdc4d394c4e-0">
              Som jag tidigare sagt är det alldeles för mycket av gasa och
              bromsa från regeringens sida i detta avseende. Det har fått till
              följd att man år 2002 anställer och vidareutbildar personal för
              att under år 2003 börja säga upp personal.
            </seg>
            <seg xml:id="i-fb00f42d3fea1a10-0">
              Det är intressant att studera vad man säger i sina olika roller.
              Vi kan konstatera vad Barbro Holmberg som statsråd säger med anledning
              av att jag i min interpellation poängterar att förvaltningsanslagen
              nästa år minskar: Denna minskning kommer dock inte att påverka
              handläggningen av asylärenden.
            </seg>
            <seg xml:id="i-470027c7bfed45df-0">
              Men när Barbro Holmberg var generaldirektör på Migrationsverket
              hävdade hon att besparingar först i sista hand skulle påverka
              asylprövningarna. Min fråga blir därför: Vad är det som gäller?
            </seg>
            <seg xml:id="i-1cb3ce2c49bfa548-0">
              När statsrådet Holmberg var generaldirektör fanns det alltså
              en beskrivning. Men när hon nu har blivit statsråd är det tydligen
              en annan beskrivning. Svaren varierar tydligen beroende på vilken
              stol man för tillfället sitter på.
            </seg>
            <seg xml:id="i-f3fb5adaac93919c-0">
              Det hade väl varit lämpligt att ge samma svar. Det hade i alla
              fall visat på en genomtänkt hantering av anslagsprövningarna av
              Migrationsverkets resursramar.
            </seg>
          </u>
          <note type="speaker" xml:id="i-98bcb2ad07ab9b1e-0">
            Anf. 91 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-6">
            <seg xml:id="i-4a0fdb8c1ef26f3d-0">
              Fru talman! Avslutningsvis vill jag säga att vi faktiskt är överens
              om det mesta här. Vi är överens om att människor far väldigt illa
              av långa handläggningstider. Jag tycker att Tomas Högström inledningsvis
              väldigt målande beskrev hur människor bryts ned i avvaktan på
              beslut. Man kan inte riktigt rota sig. Ändå måste man göra det
              därför att barnen kanske börjar i skolan och så vidare. Det här
              med att få ett avvisningsbeslut är naturligtvis någonting som
              blir jobbigt, särskilt ifall det kommer om och om igen. Till slut
              har människor brutits ned i själva processen.
            </seg>
            <seg xml:id="i-a8bbda983bc07b70-0">
              Vi är också överens om att långa handläggningstider självklart
              påverkar den personal som arbetar på myndigheterna. Att varje
              dag gå till jobbet och se högarna med papper i skåpet är naturligtvis
              ingenting som är särskilt positivt. Personalen möter ju de människor
              som mår dåligt och måste hantera de svårigheterna. Därför är vi
              överens om att det ska vara korta handläggningstider. Vi ska nå
              målet sex månader.
            </seg>
            <seg xml:id="i-03968158e4b36f26-0">
              Om jag har uppfattat diskussionen rätt måste vi också göra en
              översyn av systemet som sådant. Vi ska titta på de systemfel som
              finns och se till helheten. Vidare ska vi tillföra de resurser
              som behövs.
            </seg>
            <seg xml:id="i-2482953781ccd22b-0">
              Väldigt kort vill jag också kommentera vad som nyss sades om
              att sitta på två stolar. Jag tycker att jag har sagt precis samma
              sak hela tiden. Asylprocessen ska inte påverkas, sade jag som
              generaldirektör, och det är precis vad jag säger också nu. De
              besparingar som görs ska göras på andra håll. Det finns ju flera
              andra processer inom Migrationsverket. Det finns mycket som man
              kan se över när det gäller förvaltningsdelar och som man förmodligen
              kan se över också rent effektivitetsmässigt. Det ska inte drabba
              asylprocessen.
            </seg>
          </u>
          <note xml:id="i-ebdc947fce12796e-12">
            Överläggningen var härmed avslutad.
          </note>
          <note xml:id="i-caf01ed699f09ccc-0">
            16 § Svar på interpellation 2003/04:132 om den nya instansordningen
            för asylärenden
          </note>
          <note type="speaker" xml:id="i-5e3e86214e7df8ae-0">
            Anf. 92 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-8b0658f9a95a8365-1">
            <seg xml:id="i-f48659afc5c4f921-0">
              Fru talman! Sten Tolgfors har frågat mig om jag har för avsikt
              att prioritera rättssäkerheten i asylsystemet och vad jag vill
              göra med instansordningen i asylärenden.
            </seg>
            <seg xml:id="i-6bb6112458917abe-0">
              Svaret på den första frågan är ja. Jag har för avsikt att prioritera
              rättssäkerheten i asylsystemet.
            </seg>
            <seg xml:id="i-d42756b22eb0523c-0">
              Svaret på den andra frågan är att det pågår ett arbete med att
              reformera asylprocessen.
            </seg>
          </u>
          <note xml:id="i-61861796ed4fcb28-0">
            I oktober 2002 avstyrkte Lagrådet det förslag till en ny instans-
            och processordning i utlännings- och medborgarskapsärenden som
            regeringen beslutade om den 6 juni 2002. Omkring julen 2002, efter
            att Jan O Karlsson avslutat sina samtal angående den uppkomna
            situationen med företrädare för riksdagspartierna, inleddes ett
            arbete för att ta fram direktiv till en parlamentarisk kommitté
            som skulle få i uppdrag att göra den för reformen nödvändiga översynen
            av utlänningslagen. Eftersom resultatet av kommitténs arbete bedömdes
            som avgörande för reformens genomförande, var utformningen av
            dessa direktiv av central betydelse. Omkring två månader senare
            beslutade regeringen den 6 mars 2003 att tillsätta nämnda parlamentariska
            kommitté, som fick i uppdrag att dels göra en genomgång av utlänningslagens
            materiella bestämmelser och anpassa dessa för överprövningen i
            domstol, dels se över formerna för Migrationsverkets beredning
            av ärendena och beslutsfattande. Den 25 april 2003 förordnade
            Jan O Karlsson ledamöter, experter och sakkunniga i kommittén,
            och formellt startade kommittén sitt arbete den 1 maj 2003. Regeringen
            beslutade förra veckan att ge kommittén förlängd tid för sitt
            uppdrag. Kommittén ska nu redovisa sitt uppdrag senast den 1 juni
            2004.
          </note>
          <u who="ulf_holm_a45651" prev="cont" xml:id="i-b40330b160aadfb7-1">
            <seg xml:id="i-b698666e24f4088e-0">
              Samtidigt med kommitténs arbete pågår inom Regeringskansliet
              ett arbete där de organisatoriska och ekonomiska konsekvenserna
              av en reform analyseras.
            </seg>
            <seg xml:id="i-d698c0a0394895ab-0">
              När det gäller det dokument med kostnadsberäkningar för en ny
              instans- och processordning i utlänningsärenden, som upprättades
              inom Regeringskansliet i början av oktober, har Sten Tolgfors
              vid tidigare tillfälle fått information om att detta upprättades
              på begäran av tjänstemän på Finansdepartementet som representerar
              regeringens samarbetspartier.
            </seg>
            <seg xml:id="i-18913d63ae09860d-0">
              I nämnda dokument presenterades inte några förslag till förändringar
              av en kommande reform, men det efterfrågades heller inte i det
              sammanhanget.
            </seg>
            <seg xml:id="i-e5cda7b61bddc37e-0">
              De nya kostnadsberäkningarna bygger i huvudsak på det förslag
              som den tidigare parlamentariska kommittén, NIPU, presenterade
              i betänkandet Ökad rättssäkerhet i utlänningsärenden (SOU 1999:16),
              samt riksdagens beslut den 30 november 2001 då regeringen gavs
              i uppdrag att återkomma till riksdagen med ett förslag till en
              ny instans- och processordning i utlänningsärenden. När vi arbetat
              med reformeringen av asylprocessen har vi konstaterat att det
              finns en mängd faktorer som påverkar dimensioneringen och därmed
              kostnaderna för ett nytt system. Det beräknade antalet asylsökande
              är givetvis av central betydelse men även storleken på inneliggande
              balanser, var de asylsökande bor och var i landet ärendena ska
              prövas. I detta arbete ska ett flertal osäkerhetsfaktorer hanteras.
            </seg>
            <seg xml:id="i-b815b9836cba7189-0">
              Den tidigare parlamentariska kommittén NIPU beräknade att de
              totala kostnaderna för en reform skulle uppgå till ca 30 miljoner
              kronor. Vi ser nu att kostnaderna för domstolarna och Migrationsverket
              kan komma att bli betydligt högre en halv miljard kronor per år
              eller ännu mer.
            </seg>
            <seg xml:id="i-5d5b233e54063286-0">
              Som Sten Tolgfors nämner i sin interpellation påverkas kostnaderna
              för en kommande reform av hur instansordningen och lagstiftningen
              utformas.
            </seg>
            <seg xml:id="i-54701cdec434b67c-0">
              Det är riktigt att det är två faktorer som mer än andra bidrar
              till de höga kostnaderna för de aktuella domstolarna och Migrationsverket,
              nämligen införandet av en tvåpartsprocess och den ökade muntligheten
              i förfarandet. Att sedan totalkostnaden för asylprövningen och
              flyktingmottagandet kan påverkas genom andra åtgärder stämmer
              givetvis, och regeringen arbetar parallellt med förslag som är
              avsedda att minska kostnaderna på såväl kort som lite längre sikt.
            </seg>
            <seg xml:id="i-3bdd1294608bd0a1-0">
              På kort sikt är det nödvändigt att Utlänningsnämnden ges förutsättningar
              att fungera så bra som möjligt. Det förslag som regeringen presenterade
              i en lagrådsremiss i slutet av november, där det nuvarande systemet
              med prövning av nya ansökningar efter lagakraftvunna beslut föreslås
              avskaffas, är ett steg på vägen som underlättar en reform. Genom
              att prövningen av verkställighetshinder föreslås ske hos Migrationsverket
              avlastas Utlänningsnämnden väsentligt. Nämnden kan i stället ägna
              sig helt åt sin huvudsakliga uppgift, nämligen överprövning av
              Migrationsverkets beslut. Handläggningstiderna kommer därmed att
              minska och med detta också den oro och osäkerhet som en utdragen
              process för med sig, inte minst för barnen. Genom att Utlänningsnämnden
              kan avgöra fler överklagade ärenden minskar också balanserna hos
              nämnden. Det är av mycket stor betydelse, även ekonomiskt och
              organisatoriskt, att ärendebalansen den dag då Utlänningsnämnden
              läggs ned är så liten som möjligt. Det vore en högst olycklig
              start för ett nytt system om det skulle tvingas börja med att
              hantera en hög balans.
            </seg>
            <seg xml:id="i-113ad09aca7def87-0">
              Regeringens avsikt är att så snart som möjligt, efter det att
              den parlamentariska kommittén presenterat sitt förslag och detta
              förslag har remissbehandlats i sedvanlig ordning, återkomma till
              riksdagen med ett nytt förslag till hur en reform skulle kunna
              utformas.
            </seg>
          </u>
          <note type="speaker" xml:id="i-d56e163d2917b985-0">
            Anf. 93 STEN TOLGFORS (m):
          </note>
          <u who="sten_tolgfors_b0487c" xml:id="i-483f61bf77b84bc7-0">
            <seg xml:id="i-91144c603e1ec17d-0">
              Fru talman! Låt mig först konstatera att ministern utelämnade
              några viktiga saker i sin historiebeskrivning. Den 27 november,
              för mer än ett år sedan, accepterade Jan O Karlsson här i kammaren
              mitt krav på översyn av lagen. Den 4 juni kom utredningen i gång.
              Det innebär alltså att man får lägga ytterligare 2 ½ månader till
              den historiebeskrivning som ministern här gav uttryck för.
            </seg>
            <seg xml:id="i-a7732cae534caca0-0">
              Det är ingen hemlighet, fru talman, att vi är mycket kritiska
              till hur regeringen har hanterat frågan om den nya instansordningen.
              Det förtjänar att sägas att om regeringen har ytterligare information
              av vikt för frågans bedömning, förslag på andra lösningar eller
              förändringar i liggande förslag till ny instansordning måste riksdagens
              partier omedelbart ges tillgång till det eventuella underlaget.
              Resultatet riskerar annars att bli misstro mot hela hanteringen
              av migrationsfrågorna.
            </seg>
            <seg xml:id="i-fa0a1a34f568ec47-0">
              Jag har begärt det här tidigare, men ingenting har hänt. Det
              måste dock rimligen finnas mer underlag för regeringens agerande
              än vad vi hittills har sett. Allt annat vore enligt min uppfattning
              anmärkningsvärt.
            </seg>
            <seg xml:id="i-57da66529cde98b6-0">
              Bakgrunden till interpellationen är dock att när Barbro Holmberg
              tillträdde som minister rapporterades att hon ville backa från
              sjupartibeslutet om att lägga ned Utlänningsnämnden. Hon sade:
              Utlänningsnämnden kan inte vara kvar i sin nuvarande form.
            </seg>
            <seg xml:id="i-aa79ca81c34c2462-0">
              Det var en annan sak än det riksdagen hade beslutat om, nämligen
              att Utlänningsnämnden skulle avvecklas och prövningen övergå till
              förvaltningsdomstol. Det är inget konstigt att detta uttalande
              spred oro. Jag noterar också att ministern inte heller i dag ger
              något entydigt besked om hur hon tycker att den nya instansordningen
              ska se ut.
            </seg>
            <seg xml:id="i-ba3eb38c2b617b34-0">
              Jag är djupt kritisk också mot det sätt som saken hittills hanterats
              på. Regeringen gjorde det här var mittemellan två ministrar med
              båda som ansvariga men med ett försök att det inte skulle vara
              någons ansvar ett utspel med läcka i en odaterad icke undertecknad
              PM från Regeringskansliet till valda massmedier. PM:en lämnades
              alltså inte över till partierna, som berörda UD-tjänstemän hade
              gett uttryck för att de trodde skulle ske. Noterbart är att även
              Socialdemokraterna här i kammaren använt uttrycket läckt om hur
              texten kom ut. Därefter mejlades PM:en över till några partier,
              och man förhörde sig via medier om samtal. Ordföranden i socialförsäkringsutskottet
              sade då: Det kan finnas andra billigare insatser för att få en
              effektivare och mer rättssäker asylprövning.
            </seg>
            <seg xml:id="i-e079f134cc7f3119-0">
              Vilka då? undrar vi. Varför säger Socialdemokraterna inte vilka
              i så fall? Vi har också sett att man inför framtagandet av den
              PM som från början presenterades som en tjänstemannaprodukt över
              kostnaderna hade fått politiska direktiv. Hade regeringen menat
              allvar med att vilja resonera om andra lösningar hade ett bättre
              och mer genomarbetat underlag presenterats, och dessutom hade
              partierna kontaktats för en seriös diskussion. Därför tycker jag
              att det sätt som regeringen hittills hanterat frågan ger en något
              destruktiv eftersmak.
            </seg>
            <seg xml:id="i-4cb625c89cdac4b8-0">
              Jag noterar också med viss förvåning att den siffra som ministern
              anger i dagens interpellationssvar för kostnaden är en helt annan
              än den som förekommer i den PM som har läckts. Det är en helt
              annan än den siffra som Jan O Karlsson använde i våras externt,
              och det är en helt annan än den som departementet hänvisade till
              så sent som i höstas. I PM:en talade man om en extrakostnad på
              1,5 miljarder, och nu talar Barbro Holmberg om en halv miljard.
            </seg>
            <seg xml:id="i-23b2b5cf38244ba4-0">
              Jag ska i senare inlägg återkomma till varför jag menar att de
              siffror som redovisas i PM:en starkt kan ifrågasättas och definitivt
              inte kan ses isolerade från hur hela mottagningssystemet fungerar.
              Till exempel är väntetider mycket dyra.
            </seg>
            <seg xml:id="i-6cdd3be706a61c50-0">
              Vi moderater vet att rättssäkerhet kostar, men också att dagens
              situation med bristande rättssäkerhet är humanitärt oacceptabel.
              Jag vill därför veta: När kommer regeringen att redovisa ytterligare
              underlag för riksdagen? Och när kommer ministern att ge besked
              om vad hon egentligen tycker själv?
            </seg>
          </u>
          <note type="speaker" xml:id="i-f6046852071b38fe-0">
            Anf. 94 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-52b5b5def4285644-2">
            <seg xml:id="i-ce80017ec0d53d5a-0">
              Fru talman! I regeringens skrivelse Migration och asylpolitik
              , för vilken remisstiden gick ut i dagarna, står det i inledningen
              att de som söker asyl i vårt land ska få sin ansökan behandlad
              på ett rättssäkert sätt. De ska få ett bra mottagande och en rättssäker
              prövning. Några rader längre ned står det också att arbetet pågår.
              Det handlar om att reformera asylprocessen och förstärka rättssäkerheten
              i både första och andra instans.
            </seg>
            <seg xml:id="i-a5b1280209f419b0-0">
              Migrationsministern säger i sitt svar att ett steg tagits på
              vägen för att underlätta en reform genom förslaget att avskaffa
              rätten till nya ansökningar. Jag påstår fortfarande att det är
              att börja i fel ordning. Först måste asylprocessen göras rättssäker.
              Sedan kan man överväga om man ska ta bort möjligheten till ny
              ansökan. Jag håller med om att det förlänger asylprocessen. Men
              vad gör den asylsökande när han eller hon känner att han eller
              hon inte fått sin sak ordentligt prövad?
            </seg>
            <seg xml:id="i-ab19a2c4ec6b5e15-0">
              Jag håller med om att det behövs en översyn av utlänningslagen.
              Men under tiden som man håller på att utreda kommer asylsökande
              att avvisas, och de upplever att de inte får göra sin röst ordentligt
              hörd.
            </seg>
            <seg xml:id="i-465e899d2a77855b-0">
              Jag instämmer helt i de synpunkter och den kritik som Sten Tolgfors
              framför mot sättet att hantera utredningen om och översynen av
              instansordningen. Jag frågar migrationsministern: När kan vi ha
              en ny instansordning i asylprocessen?
            </seg>
            <seg xml:id="i-b8c0300358a462c0-0">
              Fru talman! Jag var närvarande vid det möte i socialförsäkringsutskottet
              där det nya underlaget för kostnadsberäkningen av vad en ny instansordning
              skulle kosta presenterades. Min spontana reaktion var att om kostnaderna
              blir så höga för att få en rättssäker process kan man fråga sig
              hur långt ifrån rättssäkra processerna är i dag.
            </seg>
            <seg xml:id="i-e90f8c2f751ad8c7-0">
              En av de punkter som jag reagerade på var den som handlade om
              tolkar. Det saknas rättstolkar, och det är brist på auktoriserade
              tolkar. Man sade vid presentationen att vid muntliga förhandlingar
              bör tolkkomptensen vara hög. Borde den inte vara det redan i dag?
              Det är ju ett direkt erkännande att det i dag inte fungerar tillfredsställande.
            </seg>
            <seg xml:id="i-9d7d43f6d9f188bb-0">
              Detta med tolkar har också uppmärksammats den senaste tiden i
              medierna. Det har framkommit uppgifter om att tolkar varit spioner
              åt sitt hemland. Migrationsverket har i många fall använt sig
              av tolkar som inte varit auktoriserade på grund av att det är
              brist på auktoriserade tolkar men också för att de har varit för
              dyra. Var finns rättssäkerheten där?
            </seg>
            <seg xml:id="i-0f8961ea3e13c1cd-0">
              Jag har läst på Migrationsverkets hemsida att det nu finns nya
              direktiv för hur man ska använda tolkar. Det är ett steg i rätt
              riktning. Men det finns fortfarande nödutgångar om det inte finns
              tillgång till auktoriserad tolk. Tolkning kan göras via telefon,
              eller så kan man få tolkning till ett annat språk än det egna
              hemspråket, om man behärskar ett annat språk. Detta är inte rättssäkert.
              Och så länge som vi inte har en rättssäker process tycker jag
              definitivt inte att man kan ta bort detta med nya ansökningar.
              Vad tänker migrationsministern vidta för åtgärder så att även
              tolkningen blir fullständigt rättssäker?
            </seg>
          </u>
          <note type="speaker" xml:id="i-08ca17a302d9a1a9-0">
            Anf. 95 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-7">
            <seg xml:id="i-4d12156f37f7540b-0">
              Fru talman! Jag kan konstatera att det här är en fråga där vi
              faktiskt är överens om väldigt mycket. Alla sju partier är överens
              om att asylprocessen ska reformeras. Vi är överens om att överprövningen
              av utlänningsärenden ska innehålla ökad muntlighet, en ökad öppenhet.
              Vi är också överens om att vi måste förkorta handläggningstiderna,
              att vi måste få ned vistelsetiderna och att rättssäkerhet också
              handlar om effektivitet i systemet.
            </seg>
            <seg xml:id="i-4ded9983d7340b3b-0">
              Vi är också överens om att vi måste se över utlänningslagens
              materiella bestämmelse för att utlänningslagen ska kunna användas
              och tolkas av domstol. Det är precis ett sådant arbete som nu
              pågår i den utredning som Sten Tolgfors refererade till.
            </seg>
            <seg xml:id="i-a052f35b40ec9f2d-0">
              Vi är slutligen överens om att vi måste öka kvaliteten i Migrationsverkets
              hantering av ärendena, vilket är ett arbete som utredningen arbetar
              med men som också pågår fortlöpande på Migrationsverket. Det är
              ju inte så att tiden står stilla på Migrationsverket, utan Migrationsverket
              arbetar hela tiden med kvalitetssäkring, med att utöka och förbättra
              utredningsmetoder och förbättra rättssäkerheten. Det är alltså
              väldigt mycket som vi egentligen är överens om.
            </seg>
            <seg xml:id="i-c85a9b952252c6a1-0">
              Samtidigt har jag verkligen full förståelse för Sten Tolgfors
              och Anne-Marie Ekströms frustration i den här frågan, för jag
              känner delvis själv en sådan frustration. Det här är ju en fråga
              som har ganska många år på nacken. Utredningen lämnade sitt betänkande
              1999, och vi är ännu inte riktigt framme.
            </seg>
            <seg xml:id="i-7c9988f6cb802bcf-0">
              Samtidigt har det faktiskt hänt ganska mycket på vägen. Regeringen
              lämnade ett förslag till Lagrådet för granskning förra året, vilket
              har redovisats för utskottet vid ett flertal tillfällen. Vi vet
              också alla vad Lagrådet sade. Lagrådet avstyrkte definitivt förslaget
              med hänvisning till rättssäkerheten och ansåg därför att lagen
              måste ses över. Och det är precis där vi står just nu. Utredningen
              sitter, utredningen arbetar. Den information som jag har fått
              är att det ett väldigt komplicerat arbete. Det är också därför
              som man har begärt förlängd tid. Men man ser över och förtydligar
              lagstiftningen. Under tiden pågår ett beredningsarbete inom Regeringskansliet
              för att förbereda en övergång när det gäller instans- och processordningen.
            </seg>
          </u>
          <note type="speaker" xml:id="i-19a7fd2b884a7661-0">
            Anf. 96 STEN TOLGFORS (m):
          </note>
          <u who="sten_tolgfors_b0487c" xml:id="i-483f61bf77b84bc7-1">
            <seg xml:id="i-290b416c32e68220-0">
              Fru talman! Är vi överens? Vi hoppas ju det, men vi vet inte
              vad regeringen vill. Jag noterar att när regeringen talar om att
              vi är överens nämner man andra saker än just den nya instansordningen.
              Men låt mig ta upp några konkreta saker.
            </seg>
            <seg xml:id="i-98ff3adbbeee9ed5-0">
              Nya ansökningar är en sådan sak som Barbro Holmberg har valt
              att gå fram med på egen hand. Det ingick i det ursprungliga förslaget
              i en helhet som mycket riktigt avstyrktes av Lagrådet. Det handlade
              också om verkställighetshinder av humanitära skäl. Likväl valde
              Jan O Karlsson att bryta ut frågan från den totala lagöversynen
              och gå fram med den på egen hand. Det gör att den inte längre
              är en del i helheten av utlänningslagen. Den får inte samma översyn
              av en parlamentarisk utredning.
            </seg>
            <seg xml:id="i-9a8d6e1519906845-0">
              Jag tycker att det är ett bakvänt tänkande att först avskaffa
              nya ansökningar som delvis har en koppling till bristande rättssäkerhet
              och sedan stärka rättssäkerheten.
            </seg>
            <seg xml:id="i-2dce18cc5b9cf33f-0">
              En sak som är problematisk i dagens system är att de ständigt
              nya ansökningarna läggs den nya instansordningen till last, bland
              annat enligt den PM som vi här diskuterar, i alla fall i något
              av alternativen. Det är också ett problem att regeringen valt
              att hantera dem på ett sätt som gör att man inte kan betrakta
              dem ihop med humanitära skäl, till exempel i utlänningslagens
              helhet.
            </seg>
            <seg xml:id="i-de1c6405a0c0e03c-0">
              Grundorsaken till att utredningen som ser över utlänningslagen
              begär förlängd tid är att halva den tid som den från början hade
              till sitt förfogande, från det att jag fick Jan O Karlssons accept
              för utredningen, användes av regeringen för att tillsätta utredningen,
              från slutet av november till början av juni. Det är det halvår
              som utredningen nu begär förlängd tid med.
            </seg>
            <seg xml:id="i-88cea282d0242fa1-0">
              Man har också kunnat se ett resursproblem i utredningen, bland
              annat när det gäller tillgången till erfarna medarbetare. Om man
              vill komma fram snabbare finns möjligheten, men hittills har vi
              inte riktigt sett det.
            </seg>
            <seg xml:id="i-8c82e1e7367be778-0">
              Parallellt med översynen av utlänningslagen lovade Jan O Karlsson
              samtliga partiet att en organisationskommitté skulle hantera det
              praktiska i Utlänningsnämndens övergång i ny instansordning. Dessutom
              skulle departementet arbeta fram en proposition med förslag till
              riksdagen om hur helheten skulle se ut. Bakgrunden till det var
              att den nya instansordningen skulle kunna komma på plats så skyndsamt
              som möjligt efter det att den parlamentariska utredningen var
              färdig.
            </seg>
            <seg xml:id="i-a8f397d2b1c5e909-0">
              Då vill jag fråga: Hur går det med detta? Hur långt har organisationskommittén
              kommit? Hur går arbetet med propositionen?
            </seg>
            <seg xml:id="i-4a749283b6a3ba68-0">
              Den PM som här refereras till många gånger tillkom tydligen på
              politiskt initiativ från samarbetspartierna och var således inte
              en del i organisationskommitténs arbete, såvitt jag har kunnat
              utröna, på det sätt som Barbro Holmberg uppgav i sitt tidigare
              svar.
            </seg>
            <seg xml:id="i-dd2c6c009b7e2a0d-0">
              När det gäller kostnaderna kan man, utifrån det underlag som
              vi hittills sett, säga följande: Vi har alla varit överens om
              att ett ökat inslag av tvåpartsprocess och muntlig förhandling
              måste till. Huvuddelen av kostnadsökningen i den här beramade
              PM:en förklaras just med de här båda faktorerna.
            </seg>
            <seg xml:id="i-de56e2ab6d6e37da-0">
              I Svenska Dagbladet erkände också en UD-tjänsteman, som är, just
              för sekunden, Barbro Holmberg nära sittande, att man för att minska
              kostnaderna måste minska ambitionen vad gällde just rättssäkerheten.
              Det är inte många politiker i andra partier som är intresserade
              av att göra det.
            </seg>
            <seg xml:id="i-357f61ed66edde99-0">
              Sedan jämför PM:en också kostnaderna i den nya instansordningen
              med dagens utlänningsnämnd, som alla partier är överens om inte
              fungerar väl. Det PM:en egentligen gör är att, som Folkpartiet
              var inne på, prissätta rättssäkerhetsbristerna i dagens system.
              Därför är den redan där inte så verkningsfull som verktyg för
              att titta på framtiden.
            </seg>
            <seg xml:id="i-1dd6430fe74d0bf8-0">
              I PM:en ingår i vissa alternativ kostnaden för att arbeta bort
              dagens köer. Det kan knappast läggas nästa instansordning till
              last. I kostnaderna för den totala asylprövningen ingår boende
              och också resurser för att tidigt kunna pröva asylärenden. Förtroendet
              för själva instansordningen, det vill säga benägenheten att överklaga,
              respekten för praxis och så vidare, påverkar också kostnaderna.
            </seg>
            <seg xml:id="i-5030380dc56a35d9-0">
              Den sammanlagda bilden av kostnaderna är mycket mer komplex än
              vad som ges uttryck för i den här PM:en.
            </seg>
            <seg xml:id="i-dc16dc2c8188cf7c-0">
              Jag skulle gärna vilja höra om regeringen är för att införa förvaltningsdomstolar
              i stället för utlänningsnämnd.
            </seg>
          </u>
          <note type="speaker" xml:id="i-87fd26da55f2d197-0">
            Anf. 97 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-52b5b5def4285644-3">
            <seg xml:id="i-66c4c8aed09554c8-0">
              Fru talman! Jag håller med om att det var viktigt att se över
              asylprocessen. Jag har också läst det svar som Lagrådet gav, men
              Folkpartiet vill ha en snabbare översyn av detta än vad som nu
              sker. Det drar ut på tiden.
            </seg>
            <seg xml:id="i-a3d68940e4afdf19-0">
              Allt som migrationsministern säger är att mycket är på gång.
              Men hur går det för dem som i dag finns i asylprocessen och som
              inte kommer att få ta del av en i framtiden förhoppningsvis mer
              rättssäker process? Hur ska man hantera det? Att förbjuda nya
              ansökningar kan väl inte vara det enda svaret? Så länge som vi
              inte har en rättssäker process måste möjligheten att göra nya
              ansökningar finnas kvar.
            </seg>
            <seg xml:id="i-aa5e032fc40366c7-0">
              Men det är ännu viktigare att regeringen och migrationsministern
              tar sig en ny funderare på hur Sverige ska behandla dem som i
              dag finns i asylprocessen så att vi verkligen lever upp till en
              human flyktingpolitik och följer barnkonventionen och portalparagrafen
              i utlänningslagen om barnens bästa.
            </seg>
            <seg xml:id="i-4279486a9fc3be4b-0">
              Den familj som bor i närheten av mig i Borås har varit i asylsystemet
              i tre år och har fått ett negativt beslut. De har inte själva
              orsakat att de har tvingats vara i systemet så här länge. Barnen
              har gått i skolan. Vad ska vi göra med den familjen och många
              andra familjer där människor mår dåligt? Det är jätteviktigt att
              man kommer till skott med en ny instansordning och får en helhet
              i den nya asylprocessen, men det hjälper inte dem.
            </seg>
          </u>
          <note type="speaker" xml:id="i-326e4938527f593d-0">
            Anf. 98 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-8">
            <seg xml:id="i-e0876740bbc6ea55-0">
              Fru talman! Låt mig först säga något om detta med ny ansökan.
              Sten Tolgfors kritiserar mig för att jag vill ta bort möjligheten
              till ny ansökan, som ju är kopplat till rättssäkerheten. Ny ansökan,
              som det institutet ser ut i dag, är inte ett överklagandeinstitut.
              Ny ansökan är tänkt att vara ett väldigt extraordinärt rättsmedel
              om det skulle uppstå nya omständigheter. Anledningen till att
              jag vill ta bort möjligheten till ny ansökan är att det har kommit
              att uppfattas som en del av hela processen. Man ser inte längre
              Utlänningsnämndens slutliga beslut som någonting som är slutligt
              utan bara som ett led i en längre process där man har möjlighet
              att lämna in hur många nya ansökningar som helst. Detta slukar
              resurser på Utlänningsnämnden, och det innebär också att människor
              far oerhört illa i den här processen. Människor vistas i Sverige
              under oerhört lång tid.
            </seg>
            <seg xml:id="i-f52cd1b721e7de0d-0">
              När man så småningom får ett beslut om uppehållstillstånd får
              man det oftast av humanitära skäl, och det är humanitära skäl
              som har uppstått i Sverige. Att jag säger det beror på att man
              får uppehållstillstånd av skäl som inte har förekommit i grundprocessen,
              det vill säga att det inte var skäl som man angav när man kom
              till Sverige. Det är anledningen till att jag vill ta bort möjligheten
              till ny ansökan. Jag vill göra processen tydligare, få en tydlig
              början och ett tydligt slut. Men man måste ändå ha den här säkerhetsventilen,
              och den säkerhetsventilen vill jag lägga i verkställighetsstadiet.
            </seg>
            <seg xml:id="i-3a98d3c3ad7d4fdb-0">
              Jag tror också att det är oerhört viktigt att göra den här förändringen
              för att göra det möjligt att genomföra en reformering av asylprocessen.
              Vi måste få ordning på asylprocessen. Vi måste få en möjlighet
              att arbeta ned de groteska balanser som finns. Utlänningsnämnden
              har burit med sig dessa balanser från första dagen 1992 när den
              tillsattes. Då fick man en massa ärenden med sig i bagaget. Vi
              vill ha en reform som är hållbar på lång sikt.
            </seg>
            <seg xml:id="i-506ee7315c27a1f0-0">
              Sten Tolgfors frågar hur det går med den proposition som utlovades
              av Jan O Karlsson. Det är precis den som vi pratar om. Det pågår
              en beredning inom Regeringskansliet för att förbereda en ny instans-
              och processordning. Det är i den beredningen vi ser att det finns
              en del problem. Ett av de problem som vi nu har stött på och det
              är problem som man inte bara kan bortse ifrån är att kostnaderna
              är betydligt högre än de kostnader som redovisades av NIPU.
            </seg>
            <seg xml:id="i-47449793227105f6-0">
              Att det är olika siffror som förekommer, som Sten Tolgfors sade,
              beror naturligtvis på vilka faktorer man räknar med, hur många
              asylsökande man ser och hur balanserna ser ut. Det finns väldigt
              många osäkerhetsfaktorer här. Det gör att man kommer fram till
              olika siffror beroende på vilka grundantaganden man gör. Det sade
              jag också inledningsvis i mitt svar. Men det är helt klart att
              vi talar om en reform på ½1 miljard kronor när vi talar om genomförandet
              av NIPU:s förslag.
            </seg>
          </u>
          <note type="speaker" xml:id="i-2d1b463e6b0da5d0-0">
            Anf. 99 STEN TOLGFORS (m):
          </note>
          <u who="sten_tolgfors_b0487c" xml:id="i-483f61bf77b84bc7-2">
            <seg xml:id="i-3691ab9b18604cc5-0">
              Fru talman! Jag kritiserar inte att Barbro Holmberg diskuterar
              reglerna för ny ansökan. Det jag kritiserar är att det sker vid
              sidan av diskussionen och utredningen om utlänningslagens helhet.
              Det jag kritiserar är att det är regeringens ständiga svar på
              allt inom migrationspolitiken, och det jag kritiserar är att resonemanget
              är ofullständigt. Jag säger inte att det är oviktigt.
            </seg>
            <seg xml:id="i-76814537b1c0ea18-0">
              Även verkställighetshinder av humanitära skäl, som ju Barbro
              Holmbergs regering tidigare testat i Lagrådet, kan innehålla nya
              skäl och nya omständigheter som inte prövats i den första omgången.
              Därför kan jag inte heller fullt ut hålla med om den beskrivning
              som Barbro Holmberg här gjorde.
            </seg>
            <seg xml:id="i-cbdba9bbcdcdb4bb-0">
              Det är alldeles riktigt att dessa balanser finns, och de är ett
              problem. Det är skälet till att Moderaterna vill lägga 100 miljoner
              kronor mer än regeringen på den samlade asylprövningen för att
              bland annat kunna bli av med väntetider och börja jobba av balanser.
            </seg>
            <seg xml:id="i-3b4157af167578ee-0">
              Regeringen gör tvärtom. Den minskar anslagen och hänvisar sedan
              till att det skulle vara nödvändigt att vidta ganska drastiska
              åtgärder vad gäller till exempel nya ansökningar, så att säga
              i förtid.
            </seg>
            <seg xml:id="i-545e36c3395f3c34-0">
              Fru talman! Jag vill gärna säga att jag har stor respekt för
              Barbro Holmbergs sakkunskap. Det som jag är kritisk till är hanteringen
              av den här frågan. Jag ser det närmast som att regeringen mellan
              två ministrar försökt sig på ett skrämskott för att testa hur
              hållbara de andra partiernas uppfattningar egentligen är. Det
              var fel väg att gå. Man skulle ha valt att lägga fram sakskäl
              och att resonera för att få djup på diskussionen.
            </seg>
            <seg xml:id="i-b55ad04272e1affb-0">
              De skillnader i siffror som Barbro Holmberg refererar till förklaras
              inte av ett varierat antal asylsökande. Det har vi tittat på särskilt.
            </seg>
            <seg xml:id="i-efcd082b71cf8c64-0">
              Jag tror att vi har bara en chans att göra detta bra den här
              gången. Frågan om instansordningen har varit en riktig surdeg
              i politiken långt innan jag kom in i frågorna. Jag lämnar dem
              nu och tar över utbildningsfrågor, men frågan om instansordningen
              kommer att finnas kvar länge. Så kan vi inte ha det. Jag tror
              att ambivalensen är skadlig för allmänhetens förtroende såväl
              för den nuvarande som för den kommande instansordningen. Det får
              inte vara så att vare sig regeringen eller någon annan aktör ger
              intrycket att inte längre vilja prioritera rättssäkerheten i systemet.
              Jag menar därför att regeringen tydligare måste redovisa vad den
              egentligen vill inför framtiden med instansordningen för asylärenden.
            </seg>
          </u>
          <note type="speaker" xml:id="i-8508611989b4d71f-0">
            Anf. 100 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-9">
            <seg xml:id="i-c70c0652220820cd-0">
              Fru talman! Jag tänker fortsätta det inlägg som jag tidigare
              gjorde. Jag talade om den beredning som nu faktiskt pågår, och
              vi kan där se att kostnaderna är ett problem. Ett annat problem
              som vi kan se är antalet domare. För att kunna genomföra NIPU
              behövs det 100 nya domare, och dessa finns inte. Det är naturligtvis
              också ett problem som man måste hantera.
            </seg>
            <seg xml:id="i-5a9bc45b2140e4f3-0">
              Ett ytterligare problem, som togs upp av Anne-Marie Ekström,
              är antalet rättstolkar. Det är ett problem som vi har redan i
              dag, precis som Anne-Marie Ekström säger. Vi har i dag asylsökande
              från jordens alla hörn, och det är ett faktum att vi inte har
              riktigt tillräckligt med tolkar. Vad gäller rättstolkar kan nämnas
              att vi i Sverige har en rysktalande rättstolk.
            </seg>
            <seg xml:id="i-8e8f42e8b4ae0b99-0">
              Det pågår alltså ett arbete inom Regeringskansliet, och jag är
              i färd med att träffa företrädare för alla partier, också Sten
              Tolgfors parti. Förmodligen hinner jag inte göra det före jul
              utan det kommer att bli efter jul. Jag tar där upp en rad olika
              frågor, bland annat den här frågan. Vi kan tillsammans titta igenom
              de problem som vi står inför. Det här är ju ett problem som vi
              delar. Jag tycker att det är oerhört viktigt att vi hittar en
              hållbar reform.
            </seg>
            <seg xml:id="i-7cc8dc2df7715b02-0">
              Jag instämmer också helt i att vi måste komma fram till en reform
              som inte blir ett hastverk och som vi alla kan vara överens om.
              Det är fråga om ett slags konstitutionell reform inom asylrättens
              område, och därför tror jag att det är oerhört viktigt att vi
              hittar en lösning som vi alla gemensamt kan gå fram med. Då kan
              vi få en hållbarhet i framtiden.
            </seg>
          </u>
          <note xml:id="i-ebdc947fce12796e-13">
            Överläggningen var härmed avslutad.
          </note>
          <note xml:id="i-2271e45e1bb7fa24-0">
            17 § Svar på interpellation 2003/04:133 om vård av tortyrskadade
            asylsökande
          </note>
          <note type="speaker" xml:id="i-99432846502a8b00-0">
            Anf. 101 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-10">
            <seg xml:id="i-05e54a337f5faa9b-0">
              Fru talman! Cristina Husmark Pehrsson har frågat mig vilka åtgärder
              jag avser att vidta för att förbättra de asylsökandes hälsa och
              därmed underlätta introduktionen i det svenska samhället.
            </seg>
            <seg xml:id="i-836f5b98560363d0-0">
              Vårt sjukvårdssystem är uppbyggt enligt principen att det är
              sjukvårdshuvudmännen som ansvarar för organisationen av hälso-
              och sjukvården.
            </seg>
            <seg xml:id="i-1c90b832de7c9728-0">
              Hälso- och sjukvården för asylsökande med flera regleras i en
              särskild överenskommelse mellan staten och Landstingsförbundet.
              Enligt överenskommelsen erbjuds vuxna asylsökande omedelbar hälso-
              och sjukvård samt hälso- och sjukvård som inte kan anstå. I denna
              vård kan även psykologisk och psykiatrisk vård ingå. Asylsökande
              barn erbjuds vård på lika villkor som barn bosatta i Sverige.
              I den omfattning landstingen ger vård enligt överenskommelsen
              lämnas statlig ersättning för vården.
            </seg>
            <seg xml:id="i-c81f52e8cb9ecf5c-0">
              Hälsoundersökningar och hälsosamtal innefattas i överenskommelsen.
              Hälsoundersökningarna är en viktig del i arbetet med att på ett
              tidigt stadium uppmärksamma eventuella problem, och det är därför
              angeläget att hälsoundersökningar genomförs. Under år 2002 redovisade
              landstingen att drygt 12 000 hälsoundersökningar genomförts, vilket
              motsvarar ca 37 % av alla nyanlända asylsökande. Det är inte tillfredsställande.
              Goda rutiner i utbytet av information mellan Migrationsverket
              och landstingen är en nödvändig förutsättning för att hälsoundersökningar
              ska kunna genomföras. Jag har erfarit att informationsutbytet
              mellan Migrationsverket och landstingen har förbättrats.
            </seg>
            <seg xml:id="i-1ecd65134e171615-0">
              Erfarenheter från krig eller andra oroshärdar påverkar asylsökandes
              psykiska och fysiska hälsotillstånd. Jag tror också att väntetiden
              på besked i asylärendet och oron för framtiden ytterligare kan
              förstärka problemen. I detta sammanhang är det särskilt viktigt
              att uppmärksamma barnen.
            </seg>
            <seg xml:id="i-a2ba3cf2f7c07955-0">
              För mig är det en prioriterad uppgift att verka för en effektivare
              asylprocess med minskade väntetider. I dag förlängs väntetiderna
              av asylutredningar som tar mycket tid bland annat beroende på
              att flertalet asylsökande saknar identitetshandlingar och inte
              alltid medverkar till klarläggande av identiteten. Jag avser inom
              kort att lägga fram förslag om åtgärder för att komma till rätta
              med detta problem. Vistelsen i Sverige förlängs också av att de
              allra flesta avslagsbeslut överklagas. Till detta kommer möjligheten
              att lämna in ett obegränsat antal nya ansökningar, efter avslagsbeslut
              från Utlänningsnämnden. Jag avser därför att lägga fram förslag
              till riksdagen om att avskaffa systemet med upprepade nya ansökningar.
              Ett förslag härom har remitterats till Lagrådet.
            </seg>
            <seg xml:id="i-d04d3bbe643c14fe-0">
              Som jag redovisat i mitt svar görs insatser gällande asylsökandes
              fysiska och psykiska hälsa. Några ytterligare åtgärder är inte
              aktuellt för närvarande.
            </seg>
          </u>
          <note xml:id="i-4a9b1261b81e9477-0">
            Då Cristina Husmark Pehrsson som framställt interpellationen
            var förhindrad att närvara vid sammanträdet medgav tredje vice
            talmannen att Ulf Sjösten i stället fick delta i överläggningen.
          </note>
          <note type="speaker" xml:id="i-ea3e31756ff16da1-0">
            Anf. 102 ULF SJÖSTEN (m):
          </note>
          <u who="ulf_sjosten_0510a5" xml:id="i-d25fca44ca034210-0">
            <seg xml:id="i-772487860d30458e-0">
              Fru talman! Först och främst vill jag å mina och Cristina Husmark
              Pehrssons vägnar tacka för svaret.
            </seg>
            <seg xml:id="i-206026c130be91a9-0">
              Fysisk och psykisk ohälsa försvårar asylsökandens introduktion
              i det svenska samhället och medför stort lidande för många människor
              som har mist sin identitet, blivit berövade sin integritet och
              kanske mist anhöriga i omtumlande och plötsliga händelser. Lågt
              räknat en fjärdedel av de asylsökande är förhindrade att delta
              i den kommunala introduktionen på grund av ohälsa. 25 %! Detta
              förlänger vägen in i samhället, skapar olika former av sociala
              problem och leder till höga mänskliga och ekonomiska kostnader.
            </seg>
            <seg xml:id="i-ba31b5941167da32-0">
              Undersökningar visar att nästan fyra av tio flyktingar som nyligen
              anlänt till Helsingfors från Irak lider av posttraumatiskt stressyndrom.
              Hälften av ensamkommande barn var i behov av barnpsykiatrisk vård.
            </seg>
            <seg xml:id="i-ea44ee5422598d2d-0">
              Fru talman! Asylsökande ska erbjudas både hälsoundersökning och
              hälsosamtal så snart efter ankomsten till Sverige som möjligt.
              Granskningar har visat att så inte är fallet. Migrationsministern
              säger i sitt svar på interpellationen att det under 2002 har genomförts
              hälsoundersökningar för 37 % av de nyanlända asylsökandena. Ministern
              säger också att det inte är tillfredsställande, och det är inte
              svårt för mig att instämma i det konstaterandet.
            </seg>
            <seg xml:id="i-99f85ce953f72708-0">
              Hälsosamtalen, kontakten öga mot öga mellan den asylsökande och
              kunnig personal, är särskilt viktiga för att spegla psykisk ohälsa
              och för att identifiera personer som ska erbjudas en mer individanpassad
              introduktion. Såren i själen syns ju inte utanpå.
            </seg>
            <seg xml:id="i-d35c911b6b333155-0">
              Fru talman! Trauman som inte identifieras och behandlas riskerar
              att förvärras under tiden i Sverige, och det finns ett samband
              mellan allmänna problem i psykvården och bristande traumabehandling
              för behövande flyktingar.
            </seg>
            <seg xml:id="i-2d3c991064034442-0">
              Regeringen har uppenbarligen inga idéer om hur man ska förbättra
              vården av tortyrskadade och andra traumatiserade flyktingar. Svaret
              kan ju sammanfattas i konstaterandet att antalet hälsoundersökningar
              av nyanlända flyktingar är för lågt, samtidigt som ministern säger
              att några ytterligare åtgärder från regeringens sida inte är aktuella
              för närvarande.
            </seg>
            <seg xml:id="i-a9ab0e6e0de65452-0">
              37 % hälsoundersökningar under 2002 är beklämmande lågt. Jag
              vet inte i hur stor utsträckning den psykiska hälsoundersökningen,
              alltså hälsosamtalet, har ingått i den här undersökningen. Men
              siffran i sig borde vara ett tydligt tecken på att konkreta åtgärder
              krävs.
            </seg>
            <seg xml:id="i-56c98faac9b9d8c7-0">
              Vi moderater har föreslagit ett nationellt uppdrag i samverkan
              med organisationer som har kompetens på det här området, såsom
              Rädda Barnen och Röda Korset, för kunskapsutveckling och stöd
              på det här området, ett uppdrag som verkligen behövs och som behövs
              nu.
            </seg>
            <seg xml:id="i-82736703f6157638-0">
              Med tanke på det svar som vi har fått på interpellationen vill
              jag upprepa frågan: Vilka konkreta med emfas på konkreta åtgärder
              avser statsrådet att vidta för att förbättra de asylsökandes hälsa
              och därigenom underlätta introduktionen i det svenska samhället?
            </seg>
          </u>
          <note type="speaker" xml:id="i-d8a833d899d2d57f-0">
            Anf. 103 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-11">
            <seg xml:id="i-a1913041ee928c03-0">
              Fru talman! Det här är ju en väldigt viktig fråga. Helt klart
              är det så att väldigt många av de asylsökande som kommer bär med
              sig upplevelser i bagaget som naturligtvis påverkar hälsotillståndet
              på olika sätt. En del har upplevt tortyr och omänsklig behandling
              på olika sätt och andra har andra typer av tragiska upplevelser
              med sig i bagaget. Det här är något som det är oerhört viktigt
              att man väldigt tidigt får ett grepp om, och det är också viktigt
              att människor som kommer till Sverige väldigt tidigt också får
              hjälp med de problem som de har.
            </seg>
            <seg xml:id="i-3bca4c1121e21b53-0">
              Det är ju också tanken med att alla asylsökande erbjuds hälsosamtal.
              Tanken där är ju att man just ska få en screening av de asylsökande
              så att man ser vad det är den enskilde individen har problem med
              och vad det finns för medicinska men också psykiska problem som
              man sedan kan hänvisa vidare till mera specialiserad vård.
            </seg>
            <seg xml:id="i-14183954f608df27-0">
              Helt klart är det inte tillfredsställande att enbart 37 % av
              de asylsökande får ett sådant erbjudande. Jag ska också säga att
              det där ser olika ut i olika delar av landet. Jag besökte alldeles
              nyligen Hallands län, och där var det väl närmare 100 %. I andra
              län är det likaså 100 % av de asylsökande som får det här erbjudandet,
              och där fungerar det också väldigt bra. Samtidigt fungerar det
              i vissa kommuner inte tillfredsställande på det sättet.
            </seg>
            <seg xml:id="i-e70d3d69b2f0028e-0">
              Vad det handlar om är ju att informationsutbytet mellan Migrationsverket
              och landstingen inte alltid fungerar. Ibland är det också så att
              den asylsökande flyttar mellan olika landsting. Ungefär 4050 %
              av de asylsökande bor i eget boende och har rätt att flytta precis
              som alla vi andra, och där är det någonting som inte fungerar
              i informationsöverföringen.
            </seg>
            <seg xml:id="i-cf30b98d014b7fc4-0">
              När jag sade att jag inte vidtar några åtgärder så menade jag
              från regeringens sida. Det här kommer vi inte åt med lagstiftning.
              Däremot behövs det ju åtgärder från myndigheternas och landstingens
              sida för att se till att informationsöverföringen fungerar så
              att man verkligen får erbjudande om hälsosamtal som man faktiskt
              har rätt till. Där pågår det också ett arbete, och det har också
              visat sig att det har skett förbättringar på den punkten.
            </seg>
          </u>
          <note type="speaker" xml:id="i-e59ed4076e20dd37-0">
            Anf. 104 ULF SJÖSTEN (m):
          </note>
          <u who="ulf_sjosten_0510a5" xml:id="i-d25fca44ca034210-1">
            <seg xml:id="i-c76ad4f9dfa1e317-0">
              Fru talman! Precis som migrationsministern sade här är det många
              människor som kommer till vårt land med ett fruktansvärt bagage
              av traumatiska upplevelser. De kan inte enbart själva ta ansvaret
              för bearbetningen av dessa upplevelser. Det ansvaret måste vi
              också vara med och ta.
            </seg>
            <seg xml:id="i-a04eae69dda7fea0-0">
              Det är viktigt att minska väntetiderna för asylsökande. Det har
              ju tidigare debatterats här i kammaren under dagen. De är oacceptabelt
              långa. Det är också viktigt att ge dessa människor en rimlig möjlighet
              att återvända till ett värdigt liv. Då räcker det inte med att
              konstatera att antalet hälsoundersökningar är för få, utan det
              krävs konkreta åtgärder, och jag tror att det finns en och annan
              som regeringen också kan bidra med.
            </seg>
            <seg xml:id="i-018bfce6281491f9-0">
              Ett nationellt uppdrag i samarbete med kompetenta organisationer
              skulle förbättra möjligheterna till en bra vård i hela landet
              det är vi moderater övertygade om.
            </seg>
            <seg xml:id="i-bfb29d4b59599002-0">
              Människor kommer till vårt land, går in i asylprocessen, familjer
              kommunplaceras runtom i landet och barnen går i skolan. Om ett
              barn mår dåligt kopplas ofta den lokala socialtjänsten in i ärendet.
              Många gånger saknas det både specialistkompetens och ekonomiska
              medel för den här typen av åtgärder ute i våra kommuner.
            </seg>
            <seg xml:id="i-0da6e04548ede218-0">
              Min avslutande fråga till migrationsministern blir: Vilka åtgärder
              avser migrationsministern att vidta för att säkerställa att det
              finns kompetens och ekonomiska medel för att på ett bra sätt kunna
              arbeta med tortyrskadade och traumatiserade flyktingar i hela
              landet?
            </seg>
          </u>
          <note type="speaker" xml:id="i-b44bf2ba4e8337fd-0">
            Anf. 105 STEN TOLGFORS (m):
          </note>
          <u who="sten_tolgfors_b0487c" xml:id="i-483f61bf77b84bc7-3">
            <seg xml:id="i-2bfc3398e91ee746-0">
              Fru talman! Ansvaret för asylsökande och flyktingmottagning är
              statens. Vi ser här att just vad gäller tortyrskadade fungerar
              inte det ansvaret. Jag saknade helt i Barbro Holmbergs svar just
              resonemang om hur det offentliga Sverige ska hjälpa människor
              som har drabbats av tortyr i sina hemländer. Det är en väldigt
              speciell problematik.
            </seg>
            <seg xml:id="i-bb7983e6017e8e56-0">
              För det första handlar det om en kombination av fysisk och psykisk
              vård eftersom det är en kombination av fysiska och psykiska problem.
              Slaget träffade kroppen, men skadan uppstod i själen.
            </seg>
            <seg xml:id="i-766c1c7650fcb8a2-0">
              Vi vet också att många av dem som har drabbats av tortyr i sina
              hemländer är rädda för myndigheter. Man kan vara rädd för att
              berätta med en gång. Man kan till och med vara rädd för att uppsöka
              offentliga myndigheter eller sjukhus. Men då vet vi att ideella
              organisationer, som har stor trovärdighet redan på plats i hemländerna,
              kan göra stora insatser och bryta barriärer.
            </seg>
            <seg xml:id="i-c17960f7eda9e9fa-0">
              Jag kan se tre problem här.
            </seg>
            <seg xml:id="i-b3501747b0a60127-0">
              Det första är kunskapen i Sverige. Det är väldigt få som har
              kunskap. Det är långt ifrån alla inom landstingen som har det.
            </seg>
            <seg xml:id="i-2e8cf6c469806932-0">
              Det andra är dimensioneringen. Vi ser till exempel en mycket
              stor platsbrist inom psykvården. Vi ser att det inte ens alltid
              finns platser i detta specifika avseende.
            </seg>
            <seg xml:id="i-3050513f1b5dafb9-0">
              Det tredje är finansieringen. Det är dyrt, och staten tar enligt
              min uppfattning där inte sitt ansvar, och inte heller gör alla
              landsting det.
            </seg>
            <seg xml:id="i-b19b87f902fe011e-0">
              Vad skulle man då kunna göra? Ja, till exempel skulle man kunna
              söka betydligt närmare samarbetsformer vad gäller de ideella organisationer
              som har kunskap och har utvecklat kunskap och också jobbar konkret
              med de här frågorna. Röda Korset har till exempel fem sex sjukhus
              och Rädda Barnen har experter vad gäller just traumatiserade barn.
              Då borde det handla om att utveckla kunskap tillsammans med organisationen
              och att sprida kunskapen i hela Vård-Sverige och inom hela mottagandesystemet.
            </seg>
            <seg xml:id="i-7ae98b61f6b4c42a-0">
              Men det måste också handla om att vara med och finansiera konkret
              verksamhet. Vi har hört berättelser från olika ideella organisationer
              om hur man till exempel under krisåren snabbt blev de som utsattes
              för besparingar. Man hade väldigt svårt att finansiera verksamheten,
              alltså en verksamhet som alla inser är nödvändig men som ändå
              inte kan utföras.
            </seg>
            <seg xml:id="i-579cbe3baf058dc2-0">
              Frågan är dock om detta egentligen är en kostnad eller en investering.
              Jag tror mer på det senare. Vi ser i dag att ohälsan hindrar kanske
              en fjärdedel från att delta i introduktion. Man kan inte gå med
              i till exempel sfi av olika skäl, och det är klart att det skapar
              ett långsiktigt utanförskap. Vi vet också att den här typen av
              posttraumatiskt stressyndrom och olika trauman tenderar att förvärras
              och sätta sig djupare och djupare för var dag som går om man inte
              hanterar dem. Det blir alltså en långsiktigt mycket större kostnad
              om vi inte ser till att ställa upp med hjälp med en gång.
            </seg>
            <seg xml:id="i-3fb0d42e6b4f35b4-0">
              Jag har hört berättelser från många om att inga relationer är
              så skadade, inga band så avklippta, som till exempel de band mellan
              barn och mammor som har blivit utsatta för gruppövergrepp. Där
              fungerar ofta inga relationer alls. Eftersom vi inte ställer upp
              med vård och hjälp i dag och inte förmår att kombinera vård som
              gäller det fysiska och vård som gäller det psykiska och allmän
              stöttning tillbaka i livet permanentas de här problemen många
              gånger. Resultatet blir inte bara en utan två generationer som
              har problem med introduktionen i Sverige.
            </seg>
            <seg xml:id="i-d415fc552fceff06-0">
              Vi moderater har på vår partistämma skisserat på ett tänkt nationellt
              uppdrag för samverkan mellan staten och de ideella organisationerna
              när det gäller kunskapsframtagning och finansiering.
            </seg>
            <seg xml:id="i-43fce21c03b9ba01-0">
              Jag skulle väldig gärna vilja höra några ord om hur ministern
              ser på en sådan lösning. Jag hoppas också att hon delar min uppfattning
              att det här är ett problemområde som det offentliga hittills egentligen
              inte fullt ut tagit sitt ansvar för.
            </seg>
          </u>
          <note type="speaker" xml:id="i-d4d36266773ab135-0">
            Anf. 106 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3fb8c5eeff5618ce-12">
            <seg xml:id="i-9f875e7362940980-0">
              Fru talman! Jag kan bara hålla med om nästan allt som Sten Tolgfors
              säger. Vi måste ha specialistkompetens, och den finns bland annat
              hos ideella organisationer. Röda Korset har, som sagt, ett antal
              centrum för just tortyrskadade. Det räcker dock inte. Här handlar
              det ju om människor som kommer till vanliga hälsocentraler och
              vanliga sjukhus runtom i landet. Därför måste det finnas en kompetens
              hos alla som arbetar inom framför allt hälso- och sjukvården.
            </seg>
            <seg xml:id="i-c26bdebd859efdd9-0">
              Naturligtvis kan det inte finnas kompetens att behandla i hela
              samhället. Däremot måste de som möter asylsökande och flyktingar
              runtom i samhället ha den kunskapen och kompetensen. Det gäller
              barnavårdscentraler, skolor och över huvud taget den samhälleliga
              service där man i sitt arbete möter asylsökande.
            </seg>
            <seg xml:id="i-8932128e340c39d5-0">
              Därför tror jag att det är oerhört viktigt att ha en kompetenshöjning
              i landstingen och inom övriga områden. För ett antal år sedan
              pågick ett arbete just för att höja kompetensen. En rad seminarier
              ägde rum inom de olika landstingen i landet för att utbilda människor
              i hur man uppmärksammar signaler hos dem som blivit torterade.
              Det handlar nämligen om att tortyren inte alltid märks på kroppen
              utan kanske endast framträder på ett diffust sätt. Man måste alltså
              lära sig att uppmärksamma de signaler som människor som drabbats
              av tortyr sänder.
            </seg>
            <seg xml:id="i-174537471b32f291-0">
              Jag håller helt med Sten Tolgfors om att de ideella organisationerna
              har en oerhört viktig funktion att fylla av de skäl som Sten Tolgfors
              nämner, nämligen att det finns en rädsla för myndigheter och då
              är myndigheten inte bara polis utan det gäller alla som över huvud
              taget representerar samhället. Där kan också hälso- och sjukvårdspersonal
              ingå. Jag är därför klart intresserad av att på den punkten utveckla
              samarbetet med frivilligorganisationerna.
            </seg>
          </u>
          <note type="speaker" xml:id="i-e868db55e2f11705-0">
            Anf. 107 STEN TOLGFORS (m):
          </note>
          <u who="sten_tolgfors_b0487c" xml:id="i-483f61bf77b84bc7-4">
            <seg xml:id="i-91520835a3078113-0">
              Fru talman! Tack, Barbro Holmberg! Jag tar verkligen fasta på
              det statsrådet säger när hon håller med om problembeskrivningen
              och avser att, som jag tolkar det, ta tag i frågan.
            </seg>
            <seg xml:id="i-7f02bdc65d0b8301-0">
              Jag skulle egentligen bara vilja veta om hon kan ge något tidsperspektiv
              på när regeringen har ett program färdigt för hur man ska samverka
              med de ideella organisationerna både när det gäller kompetensspridning
              och finansiering av denna oerhört centrala verksamhet.
            </seg>
            <seg xml:id="i-4c786155fb5e4477-0">
              Jag delar helt statsrådets uppfattning att det inte räcker att
              endast vissa har kompetens. Det finns somliga landsting som har
              kunnande vad gäller detta. Jag har förstått att till exempel Landstinget
              i Uppsala län hör till dem, kanske beroende på att de inom sitt
              område också har rätt stora flyktingförläggningar. Alla har det
              dock inte, även om de borde ha det.
            </seg>
            <seg xml:id="i-92ddf09f9564b136-0">
              Det understryker ytterligare vikten av samverkan med de ideella
              organisationerna för att utveckla kunskap om hur man upptäcker,
              behandlar och stöder. Det handlar om att sprida kunskapen till
              alla berörda parter inom mottagningskedjan, bland annat vården.
              Men det handlar också om att vara med och finansiera konkret vårdverksamhet
              för dem som av olika skäl inte kan eller vill ha kontakt med offentliga
              myndigheter. Om man en gång blivit torterad av myndigheter kan
              det vara så att man också i det nya landet är rädd för myndigheter
              och därför avstår från att berätta om sin situation och ta tag
              i problemen.
            </seg>
            <seg xml:id="i-ecff737487b20098-0">
              På basis av att ministern delade min och Ulf Sjöstens beskrivning
              skulle jag vilja avsluta med att fråga när regeringen avser att
              ta tag i detta och kontakta ideella organisationer för att forma
              det nationella uppdraget för kompetenshöjning, kompetensspridning
              och finansiering av vård för tortyrskadade.
            </seg>
          </u>
          <note type="speaker" xml:id="i-fd319256c387759a-0">
            Anf. 108 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-8b0658f9a95a8365-2">
            <seg xml:id="i-d0f3267cec4c6ec2-0">
              Fru talman! Jag tror att samverkan med frivilligorganisationerna
              inte i första hand ska ske med regeringen, utan den samverkan
              måste ske ute i landstingen. Det finns redan en sådan samverkan
              med frivilligorganisationer, framför allt med Röda Korset. Dessa
              kontakter finns alltså redan.
            </seg>
            <seg xml:id="i-88805b65e376eecd-0">
              Men jag tror definitivt att man kan utveckla det samarbetet.
              Jag kan inte rakt upp och ned säga exakt hur, men jag ska studera
              frågan och återkomma till Sten Tolgfors framöver.
            </seg>
            <seg xml:id="i-c2870d46558a4a0e-0">
              Sammanfattningsvis kan man säga att vi alla är besjälade av ambitionen
              att asylsökande som kommer till Sverige, men också människor som
              stannar kvar här, naturligtvis ska ha den vård och det stöd som
              de behöver för att så fort som möjligt kunna bearbeta de trauman
              som de bär med sig.
            </seg>
            <seg xml:id="i-639c836ee653f7a6-0">
              Den vård och hjälp som de asylsökande får påverkar naturligtvis
              också deras möjligheter att över huvud taget smälta in i samhället.
              Det påverkar givetvis också barnens förhållningssätt och möjligheter
              att integreras i Sverige.
            </seg>
          </u>
          <note xml:id="i-ebdc947fce12796e-14">
            Överläggningen var härmed avslutad.
          </note>
          <note xml:id="i-ca865d6a5b494cb9-0">
            18 § Anmälan om inkommen faktapromemoria om förslag från Europeiska
            kommissionen
          </note>
          <note xml:id="i-c179c0d7dd87b0aa-0">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="ulf_holm_a45651" prev="cont" xml:id="i-b40330b160aadfb7-2">
            <seg xml:id="i-d78def5d837c9170-0">
              KOM(2003)600
            </seg>
            <seg xml:id="i-abd1f12f27eb650c-0">
              Torsten Lindström
            </seg>
            <seg xml:id="i-abd1f12f27eb650c-1">
              Torsten Lindström
            </seg>
          </u>
          <note xml:id="i-7fcdede1bff6e4fe-0">
            19 § Hänvisning av ärenden till utskott
          </note>
          <note xml:id="i-0cfa58f655e4bcdc-0">
            Föredrogs och hänvisades
          </note>
          <note xml:id="i-586b75dfa14e8255-0">
            20 § Förnyad bordläggning
          </note>
          <note xml:id="i-4472be59bca916fa-0">
            Föredrogs och bordlades åter
          </note>
          <note xml:id="i-d9946209bb680b53-0">
            21 § Bordläggning
          </note>
          <note xml:id="i-8c85136a5f7f2a74-0">
            Anmäldes och bordlades
          </note>
          <note xml:id="i-1356b8ca93fb25fd-0">
            22 § Anmälan om interpellationer
          </note>
          <note xml:id="i-f82af17ca81892e5-0">
            Anmäldes att följande interpellationer framställts
          </note>
          <note xml:id="i-0d3997788922cb2c-0">
            den 12 december
          </note>
          <note xml:id="i-ab8a8e982260bf05-0">
            Runar Patriksson
          </note>
          <note xml:id="i-7025130dd9b24a7d-0">
            Jan-Evert Rådhström
          </note>
          <note xml:id="i-e377375eee96514e-0">
            Inger Lundberg
          </note>
          <note xml:id="i-f41c45688e9396d5-0">
            Rosita Runegrund
          </note>
          <note xml:id="i-0497bc1bbc4ca5c2-0">
            Elina Linna
          </note>
          <note xml:id="i-6468c85ef28fd16e-0">
            Interpellationerna redovisas i bilaga som fogats till riksdagens
            snabbprotokoll tisdagen den 16 december.
          </note>
          <note xml:id="i-b83bd9644cdea13f-0">
            23 § Anmälan om frågor för skriftliga svar
          </note>
          <note xml:id="i-9686c290ecce87bb-0">
            Anmäldes att följande frågor för skriftliga svar framställts
          </note>
          <note xml:id="i-0d3997788922cb2c-1">
            den 12 december
          </note>
          <note xml:id="i-094037f11a4fb2b5-0">
            Liselott Hagberg
          </note>
          <note xml:id="i-88aa3b7a8b53579c-0">
            Cinnika Beiming
          </note>
          <note xml:id="i-9f2a6d4075387c13-0">
            Margareta Sandgren
          </note>
          <note xml:id="i-64439070cce2e631-0">
            Cecilia Widegren
          </note>
          <note xml:id="i-0497bc1bbc4ca5c2-1">
            Elina Linna
          </note>
          <note xml:id="i-15bb5f566507ca6a-0">
            Catharina Bråkenhielm
          </note>
          <note xml:id="i-8d0b2837db4e1043-0">
            Annika Qarlsson
          </note>
          <note xml:id="i-7f071cb50222dd93-0">
            Viviann Gerdin
          </note>
          <note xml:id="i-fa31ccd46a1085fa-0">
            Cecilia Wikström
          </note>
          <note xml:id="i-92296b32bf0c7150-0">
            Sven Brus
          </note>
          <note xml:id="i-00e73a5e0ed601bd-0">
            Lars-Ivar Ericson
          </note>
          <note xml:id="i-2c4fd5cf26417169-0">
            Carina Hägg
          </note>
          <note xml:id="i-b5071b8e6e93c372-0">
            Frågorna redovisas i bilaga som fogats till riksdagens snabbprotokoll
            tisdagen den 16 december.
          </note>
          <note xml:id="i-eadb9f6aabd40520-0">
            24 § Kammaren åtskildes kl. 14.17.
          </note>
          <note xml:id="i-1a4d7566e26310db-0">
            Förhandlingarna leddes
          </note>
          <note xml:id="i-bbda1b7e02662f89-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
