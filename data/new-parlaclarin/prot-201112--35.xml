<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--35</head>
          <docDate when="2011-11-23">2011-11-23</docDate>
        </div>
      </front>
      <body>
        <div>
          <note xml:id="i-348fd4d4023aa313-0">
            ﻿
          </note>
          <note xml:id="i-100697611acb7b1b-0">
            Riksdagens protokoll
          </note>
          <note xml:id="i-344713b96b831f62-0">
            2011/12:35
          </note>
          <note xml:id="i-33206c02baf7f119-0" type="date">
            Onsdagen den 23 november
          </note>
          <note xml:id="i-cd29c73135251a07-0">
            Kl. 09:00 - 19:00
          </note>
          <note xml:id="i-82944c6ecbaf9aed-0">
            1 § Justering av protokoll
          </note>
          <note xml:id="i-767b5eff807ea487-0">
            Justerades protokollet för den 17 november.
          </note>
          <note xml:id="i-cbdf61e60bd68e12-0">
            2 § Avsägelser
          </note>
          <note xml:id="i-d57272a9302ecbbe-0">
            Talmannen meddelade
          </note>
          <note xml:id="i-de24fa91816859bb-0">
            att Helena Bouveng (M) avsagt sig uppdraget som ledamot i justitieutskottet
            och
          </note>
          <note xml:id="i-852d5f41903f2964-0">
            att Jan R Andersson (M) avsagt sig uppdraget som ledamot i socialutskottet.
          </note>
          <note xml:id="i-b15c59c18755401d-0">
            Kammaren biföll dessa avsägelser.
          </note>
          <note xml:id="i-7fb8890345a08986-0">
            3 § Anmälan om kompletteringsval till justitieutskottet och socialutskottet
          </note>
          <note xml:id="i-f3ad9ab39db28f0e-0">
            Talmannen meddelade att Moderata samlingspartiets riksdagsgrupp
            på grund av uppkomna vakanser anmält Jan R Andersson som ledamot
            i justitieutskottet och Helena Bouveng som ledamot i socialutskottet.
          </note>
          <note xml:id="i-46fcf1fd11e35d4f-0">
            Talmannen förklarade valda till
          </note>
          <note xml:id="i-04db43a7dde55161-0">
            ledamot i justitieutskottet
          </note>
          <note xml:id="i-5ccfd51c437824d0-0">
            ledamot i socialutskottet
          </note>
          <note xml:id="i-e5f2b56091b93413-0">
            4 § Meddelande om val
          </note>
          <note xml:id="i-eb275e8b9f5a0f98-0">
            Talmannen meddelade att val av chefsjustitieombudsman, justitieombudsman
            och ställföreträdande justitieombudsman skulle äga rum torsdagen
            den 24 november .
          </note>
          <note xml:id="i-3881032c08445a93-0">
            5 § Anmälan om fördröjda svar på interpellationer
          </note>
          <note xml:id="i-788f6ac46a399799-0">
            Till riksdagen hade inkommit följande skrivelser:
          </note>
          <note xml:id="i-084c8ff3e525bbcd-0">
            Interpellation 2011/12:98
          </note>
          <note xml:id="i-37d41e89eef9fc41-0">
            Interpellation 2011/12:98 Körförbud vid epilepsi
          </note>
          <note xml:id="i-2e2d281c4dd2807a-0">
            Interpellationen kommer att besvaras tisdagen den 6 december
            2011.
          </note>
          <note xml:id="i-88cfc7cf14c608d2-0">
            Skälet till dröjsmålet är tidigare inbokade arrangemang och resor.
          </note>
          <note xml:id="i-d1bdfeea0e05494e-0">
            Fredrik Ahlén
          </note>
          <note xml:id="i-a0b55a07867abe37-0">
            Interpellation 2011/12:117
          </note>
          <note xml:id="i-d8bb931a4d29e967-0">
            Interpellation 2011/12:117 Redovisning av utsläpp av växthusgaser
          </note>
          <note xml:id="i-e78fa8309f0903fa-0">
            Interpellationen kommer att besvaras torsdagen den 1 december
            2011. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note xml:id="i-baa480575ff17427-0">
            Lena Ingvarsson
          </note>
          <note xml:id="i-461bbf6b9424f42f-0">
            Interpellation 2011/12:125
          </note>
          <note xml:id="i-e04d0a377c56512f-0">
            Interpellation 2011/12:125 Lagen om anställningsskydd
          </note>
          <note xml:id="i-466aec0100845257-0">
            Interpellationen kommer att besvaras den 16 december.
          </note>
          <note xml:id="i-3d2553cac29f7bfd-0">
            Skälet till dröjsmålet är inbokade engagemang som inte kan ändras.
          </note>
          <note xml:id="i-5af8a3f4a708d762-0">
            Monica Rodrigo
          </note>
          <note xml:id="i-b5f3ffffce80e326-0">
            Interpellation 2011/12:130
          </note>
          <note xml:id="i-592e58742386d685-0">
            Interpellation 2011/12:130 Landshövding i Kalmar län
          </note>
          <note xml:id="i-ac1ac4732927295f-0">
            Interpellationen kommer att besvaras den 6 december 2011.
          </note>
          <note xml:id="i-74143cb294d5ac6a-0">
            Skälet till dröjsmålet är redan inbokade engagemang.
          </note>
          <note xml:id="i-9de72752e1bc2f98-0">
            Enligt uppdrag
          </note>
          <note xml:id="i-0e7ef05694cfb844-0">
            6 § Hänvisning av ärenden till utskott
          </note>
          <note xml:id="i-33401438627abb2d-0">
            Föredrogs och hänvisades
          </note>
          <note xml:id="i-091a6a83a08a98a4-0">
            den 16 januari 2012.
          </note>
          <note xml:id="i-32e39b5efec7d3c9-0">
            den 17 januari 2012
          </note>
          <note xml:id="i-10cf5fd5ec1fb279-0">
            den 16 januari 2012
          </note>
          <note xml:id="i-5cb750203241f071-0">
            7 § Förnyad bordläggning
          </note>
          <note xml:id="i-445516f847454720-0">
            Föredrogs och bordlades åter
          </note>
          <note xml:id="i-ad8d9195a4dec05e-0">
            8 § Konsumentombudsmannens medverkan i vissa tvister
          </note>
          <note xml:id="i-d36d3609ce97dba5-0">
            Föredrogs
          </note>
          <note xml:id="i-5c4ffaf7fcbfb215-0">
            Talmannen konstaterade att ingen talare var anmäld.
          </note>
          <note xml:id="i-3016ba8831d05e2a-0">
            9 § Användning av beteckningarna regionfullmäktige och regionstyrelse
            för Gotlands kommun
          </note>
          <note xml:id="i-d36d3609ce97dba5-1">
            Föredrogs
          </note>
          <note type="speaker" xml:id="i-37c160d81e54e8a3-0">
            Anf. 1 PER BILL (M):
          </note>
          <u who="per_bill_00555d" next="cont" xml:id="i-29f27f894b2a22c6-0"/>
          <note xml:id="i-f01fbabd0f2f7d25-0">
            Herr talman! Torsdagen den 3 juni 2010, i samband med riksdagsbehandlingen
            av propositionen Regionalt utvecklingsansvar i vissa län , föreslog
            konstitutionsutskottet att regeringen skyndsamt skulle återkomma
            med en lagändring som skulle göra det möjligt för Gotland att
            använda beteckningarna regionfullmäktige och regionstyrelse. Nu
            har regeringen återkommit.
          </note>
          <u who="per_bill_00555d" prev="cont" xml:id="i-b8cb5140d3be968e-0">
            <seg xml:id="i-b2131bfe630d7fe5-0">
              Gotland är en så kallad landstingsfri kommun, vilket innebär
              att man har ansvar både för kommunala frågor och för landstingsfrågor.
              Dessutom är Gotland en kommun med de uppgifter som följer av lagen
              om regionalt utvecklingsansvar i vissa län.
            </seg>
            <seg xml:id="i-827444377ec79a9a-0">
              Gotland har flera gånger och på flera sätt talat om att det är
              en stor förlust i status och en brist på tydlighet att vara den
              enda regionen i Sverige som inte får använda sig av beteckningarna
              regionfullmäktige och regionstyrelse.
            </seg>
            <seg xml:id="i-b7d67a08e1270e0c-0">
              I dag har regeringen återkommit och sagt att Gotlands kommun
              ska få rätten att använda beteckningarna utom i samband med allmänna
              val enligt vallagen. Regeringen har med andra ord lyssnat på konstitutionsutskottet
              och på riksdagens beslut i juni 2010. Regeringen tycker dessutom
              att de här ändringarna kan träda i kraft redan den 1 januari 2012
              och att det inte behövs några särskilda övergångsbestämmelser.
            </seg>
            <seg xml:id="i-7b4abc7cdb50a121-0">
              I och med detta beslut är Region Gotland på alla sätt jämställd
              med Sveriges övriga regioner: Skåne, Halland och Västra Götaland.
              Grattis, Gotland!
            </seg>
          </u>
          <note type="speaker" xml:id="i-127b0657f233e983-0">
            Anf. 2 GUSTAF HOFFSTEDT (M):
          </note>
          <u who="gustaf_hoffstedt_af0926" xml:id="i-36db4f42dcd24e55-0">
            <seg xml:id="i-0ef5c5d261af68af-0">
              Herr talman! Det smickrar min fåfänga att frågan om Region Gotland
              hamnar före statsbudgeten på föredragningslistan. Jag kan bara
              beklaga att talarlistan i den här frågan är något kortare.
            </seg>
            <seg xml:id="i-b33d5a17731a4b9b-0">
              Det regionala utvecklingsansvaret är, precis som Per Bill berättade,
              en fråga som Gotland har ägt under ganska lång tid. I det perspektivet
              är det steg som kammaren nu förhoppningsvis fattar beslut om att
              ta ganska litet, men precis som Per Bill var inne på betyder det
              ändå mycket. Gotland har varit avvikande i den meningen att vi
              har haft dessa ansvarsområden, men vi har inte haft rätten att
              kalla oss region.
            </seg>
            <seg xml:id="i-5866c7a6ac0736cf-0">
              Om Per Bill riktade ett grattis till Gotland får jag, som en
              av de två gotländska riksdagsledamöterna, genmäla med ett stort
              tack till både regeringen och konstitutionsutskottet för hanteringen
              av den här frågan.
            </seg>
            <seg xml:id="i-23f9b28f7ab95c60-0">
              Per Bill var också inne på detta att Gotland är landstingsfritt.
              Gotland har sedan 1971 inte haft något landsting, utan dessa frågor
              har tidigare skötts i kommunen och numera alltså i regionen. Det
              är ett system som har fungerat väl och där Gotland gärna vill
              tjäna som föredöme för övriga. Det kanske är något att inspireras
              av att vara landstingsfri.
            </seg>
            <seg xml:id="i-e628b190e831ab6e-0">
              Detta är ett litet steg, men det innebär förhoppningsvis en hög
              grad av självbestämmande och att detta är framtiden för Gotland.
              Tack, regeringen och KU!
            </seg>
          </u>
          <note xml:id="i-a8cdb7b3c2ecfadd-0">
            Överläggningen var härmed avslutad.
          </note>
          <note xml:id="i-188085355858fa1e-0">
            10 § Utgiftsramar och beräkning av statsinkomsterna
          </note>
          <note xml:id="i-d36d3609ce97dba5-2">
            Föredrogs
          </note>
          <note type="speaker" xml:id="i-869929507f17fa8f-0">
            Anf. 3 TOMMY WAIDELICH (S):
          </note>
          <u who="tommy_waidelich_889e31" xml:id="i-6213c68fcf84760d-0">
            <seg xml:id="i-4bfa7ba978666e98-0">
              Herr talman! Till att börja med skulle jag vilja gratulera Anders
              Borg till utmärkelsen som EU:s bästa finansminister i Financial
              Times. Sedan kan man ju alltid fundera på vad sådana utvärderingar
              och utnämningar är värda. Ett litet medskick: Minns Ikaros, som
              seglade för nära solen. Högmod går före fall, och det gäller att
              ta sådana här utmärkelser med en nypa salt och med allvar. I grunden
              ligger också det som det finns konsensus om här i riksdagen, nämligen
              att vi ska ha stabila ekonomiska finanser. Det gäller att vårda
              dem, och det gäller att möta den tid som kommer på ett ansvarsfullt
              sätt.
            </seg>
            <seg xml:id="i-3ce333096bf1d1f7-0">
              Anders Borg har kanske inte den hårdaste konkurrensen just nu
              med tanke på hur det ser ut i övriga Europa och med tanke på eurokrisen.
              Detta kanske kan sägas lite skämtsamt, men det finns också mycket
              allvar i det, för Anders Borgs kollegers problem kan snart hamna
              i Anders Borgs knä. Vi måste ha en beredskap för detta i Sveriges
              riksdag och kunna agera nu när vi ser att krisen närmar sig oss.
            </seg>
            <seg xml:id="i-e6fba773be9b4137-0">
              Vi märker redan nu att vi är inne i en lågkonjunktur som påverkas
              av det som händer i vår omvärld. Sverige har haft en stark ekonomisk
              utveckling under de senaste åren, men jag tycker inte att vi har
              använt de åren på ett klokt sätt. Vi har inte blivit starkare.
              Vi har inte rustat oss väl.
            </seg>
            <seg xml:id="i-6ba96f727e1be5b2-0">
              Vi har haft skattesänkningar motsvarande 100 miljarder kronor
              de senaste fem åren, men vi har haft alldeles för lite investeringar
              i utbildning, infrastruktur och bostäder. Detta är i mångt och
              mycket de flaskhalsar som hindrar tillväxten, inte minst i våra
              storstäder. Det är kompetensbrist, kapacitetsbrist i kollektivtrafik
              på järnväg och bostadsbrist som försvårar och hämmar tillväxten.
            </seg>
            <seg xml:id="i-c01e206d04a576bc-0">
              Vi har inte heller en fungerande arbetslinje. Det hänger bland
              annat ihop med vårt problem att inte ha utbildat tillräckligt.
              Vi har dragit ned på yrkesutbildningen. Vi har gjort det svårare
              för dem som söker jobb att ta de jobb som kommer. Vi har haft
              en situation där många företag har haft svårt att rekrytera, samtidigt
              som vi har haft hundratusentals människor i arbetslöshet.
            </seg>
            <seg xml:id="i-5638572fbc814c4d-0">
              När vi nu möter lågkonjunkturen möter vi den med växande klyftor.
              Vi har en ökad barnfattigdom. Vi har en långtidsarbetslöshet som
              biter sig fast, ett utanförskap som är lika stort som för fem
              år sedan. Vi har ett ökat socialbidragsberoende. Arbetslösa och
              sjuka har gjorts fattigare genom de förändringar och nedrustningar
              som har gjorts i våra omställningsförsäkringar. Vi har en klyfta
              mellan löntagare och pensionärer när det gäller beskattningen.
            </seg>
            <seg xml:id="i-502f6cba6c6c6e19-0">
              Vi går alltså in i en lågkonjunktur med det som jag skulle vilja
              kalla massarbetslöshet, och det känns mycket oroväckande. Därför
              har vi socialdemokrater i vårt alternativ till budget föreslagit
              just sådana investeringar som vi behöver för att bygga Sverige
              starkt, i utbildning, i infrastruktur och i bostäder.
            </seg>
            <seg xml:id="i-bf9019799e467bbc-0">
              Vi har också sagt att vi behöver ha en beredskap för att stimulera
              om krisen blir djupare och mer långvarig, om krisen också slår
              hårdare mot Sverige.
            </seg>
            <seg xml:id="i-f02aae8e04572d1d-0">
              Hur som helst tänkte jag nu dra några av de utgångspunkter som
              vi har för vår budget mer i detalj. Det första handlar om det
              som jag inledde med, ansvar för offentliga finanser.
            </seg>
            <seg xml:id="i-d701b83ef1d4a95a-0">
              Det är viktigt att vi har stabila statsfinanser, att vi har överskott
              i våra statsfinanser så att vi kan göra de investeringar som behövs
              just för att bygga Sverige starkt. Vår budget är inte vare sig
              underskottsfinansierad eller lånefinansierad. Det är en budget
              i balans. Det är en budget som följer de gemensamma mål som vi
              har för överskott och annat. Och det är en budget som på så sätt
              också tar ansvar för offentliga finanser.
            </seg>
            <seg xml:id="i-385e5d8bd6da2ac3-0">
              Vi fokuserar på kunskapsbaserad ekonomi. Det handlar mycket om
              utbildning, näringspolitik och urban tillväxt, att vi som land
              ska konkurrera med kunskap och kompetens, inte med sänkta löner.
              Vi vill också se en mer fungerande arbetslinje.
            </seg>
            <seg xml:id="i-7a2cd455453459ad-0">
              När det gäller den kunskapsbaserade ekonomin handlar det om att
              vi vill se ett nytt kunskapslyft. Vi föreslår 36 000 utbildningsplatser,
              studiestöd och högre utbildningskvalitet i högskolan. Det är en
              satsning på totalt 3,6 miljarder.
            </seg>
            <seg xml:id="i-b46b0320138c87bd-0">
              Vi satsar över 2 miljarder på lärares och skolledares kompetensutveckling.
              Skolans kvalitet blir aldrig bättre än lärarnas kompetens och
              kvalitet.
            </seg>
            <seg xml:id="i-87d8198bd6c07137-0">
              Totalt sett summerar våra utbildningssatsningar till över 5 miljarder
              kronor. Det är ett utrymme som vi har skapat genom att omprioritera
              i den budget som regeringen har presenterat. En illustration av
              det är att vi till skillnad från regeringen just satsar 5 miljarder
              extra på utbildning. Regeringen har som sagt lagt 5 miljarder
              på sänkt krogmoms. Det är en illustration av ett viktigt vägval.
            </seg>
            <seg xml:id="i-18810c53f1f506e4-0">
              Vi vill också se en ökad samverkan mellan politik, näringsliv
              och akademi. Vi avsätter totalt 2 miljarder kronor för ett samarbete
              kring strategiska områden. Det handlar om de så kallade branschprogrammen
              som vi hade tidigare, som avvecklades 2006 men som vi nu vill
              utforma på ett nytt sätt via strategiska områden.
            </seg>
            <seg xml:id="i-7dd59098c2e8df64-0">
              Vi föreslår en riskkapitalfond riktad till innovativa små och
              medelstora företag. Vi föreslår riskkapitalavdrag för investeringar
              i onoterade bolag. Vi vill också se en nedsättning av arbetsgivaravgiften
              för lönesummor upp mot 900 000. Det riktar sig framför allt till
              små företag. Det är strategiska insatser just för att satsa på
              att också ha en aktiv näringspolitik, där vi tycker att regeringen
              saknar ambitioner.
            </seg>
            <seg xml:id="i-726010d3e6f224c8-0">
              Det tredje benet av den kunskapsbaserade ekonomin, förutom utbildning
              och näringsliv, är den urbana tillväxten. Vi ser flaskhalsar i
              anslutning till våra storstäder. Vi ser att det finns ett behov
              av att bygga ut infrastrukturen, inte minst spårsatsningarna.
              Regeringen har föreslagit ett ökat underhåll av järnvägen. Det
              tycker vi är bra, men vi menar också att det behövs ökad kapacitet,
              fler spår, inte minst i anslutning till våra storstäder.
            </seg>
            <seg xml:id="i-8289eeec6ab6aa24-0">
              Av det skälet föreslår vi bland annat att staten ska bidra till
              utbyggnaden av tunnelbanan i Helsingfors. Vi vill också se att
              vi är med och projekterar de strategiska höghastighetsbanorna
              HelsingforsLinköping och GöteborgBorås. Vi vill dessutom se en
              ny förbindelse över Öresund.
            </seg>
            <seg xml:id="i-556d0de0953eec0d-0">
              Till detta, under den urbana tillväxten, föreslår vi skattestimulanser
              för investeringar i hyres- och studentlägenheter, totalt 4 miljarder
              kronor. Vi vill också se statliga lånegarantier för grön upprustning
              av miljonprogramsområden. Total ram 20 miljarder, vilket räcker
              till att renovera 60 000 lägenheter.
            </seg>
            <seg xml:id="i-cfbd55da30c82494-0">
              Förutom den kunskapsbaserade ekonomin vill vi se en mer fungerande
              arbetslinje. Vi behöver underlätta generationsväxlingen. Av det
              skälet föreslår vi 20 000 traineeplatser, där unga ska kunna gå
              sida vid sida med någon som är på väg att gå i pension. På så
              sätt klarar man att få in ungdomar på arbetsmarknaden och klarar
              också det kommande generationsskiftet.
            </seg>
            <seg xml:id="i-2037a23543882cdb-0">
              Vi föreslår utbildningsvikariat. Vi föreslår också en reformering
              av etableringen för nyanlända. Etableringslotsarna fungerar inte
              som det var tänkt. Här behöver vi få ett ökat samarbete och en
              ökad lokal anpassning där kommunerna får en tydligare roll.
            </seg>
            <seg xml:id="i-bce4d4df37a4dd55-0">
              Vi föreslår också, som en del i en fungerande arbetslinje, förbättrad
              matchning och förstärkt förmedlingsverksamhet, totalt 2,8 miljarder
              kronor.
            </seg>
            <seg xml:id="i-54ac7de70cf6a6a5-0">
              Vi vill inrätta en kompetenskommission som ska kunna upphandla
              utbildning i bristyrken.
            </seg>
            <seg xml:id="i-378d384af3c9f47b-0">
              Vi vill också se en omställningsförsäkring, en arbetslöshetsförsäkring
              som just underlättar omställning. Den har rustats ned. Den behöver
              förstärkas vad avser både ersättningsnivåer och en komplettering
              med aktiva insatser.
            </seg>
            <seg xml:id="i-229182fa115debba-0">
              I den fungerande arbetslinjen vill vi också se tillfällig skattekredit
              för personer med försörjningsstöd som börjar arbeta. Vi tycker
              att det finns skäl att ge den som går från bidrag till arbete
              mer av stimulans ekonomiskt.
            </seg>
            <seg xml:id="i-5957f5c34a47f849-0">
              Vi vill också se en kraftsamling, en ny organisation för personer
              med svag förankring på arbetsmarknaden. Vi vill inrätta plusjobb
              som ett alternativ till den hårt kritiserade fas 3.
            </seg>
            <seg xml:id="i-6dfe59380a8a2353-0">
              Det är några av de åtgärder som vi föreslår i den budget som
              ligger på riksdagens bord. Vi vet att det behövs investeringar
              just i utbildning, infrastruktur och bostäder för att bygga Sverige
              starkare och för att möta den framtid som kommer.
            </seg>
            <seg xml:id="i-5b13bcd07a9c9e27-0">
              Det finns en risk för att den nya kris som närmar sig oss blir
              både djup och långvarig. Penningpolitiken har inte samma möjlighet
              att stimulera som 2008. Det kommer att krävas mer av finanspolitiken.
              Där skulle jag vilja efterlysa mer av aktivitet från regeringens
              sida, att regeringen har en beredskap för att stimulera när nu
              krisen närmar sig.
            </seg>
            <seg xml:id="i-4b8081f330d4c514-0">
              Här vill jag rikta ett par frågor till finansminister Anders
              Borg: Vad har du för plan, för beredskap för att möta den kris
              som kommer? Vilka är dina tankar om det som händer i Europa, det
              som nu närmar sig oss?
            </seg>
            <seg xml:id="i-6b9fb325071ed290-0">
              Vi finns här som opposition. Vi är beredda till blocköverskridande
              insatser, men då krävs det betydligt mer än det regeringen har
              visat hittills. Den enda stimulansen att tala om, om det ens är
              en stimulans, är en sänkt krogmoms motsvarande 5 miljarder kronor.
              De pengarna skulle kunna användas betydligt klokare och betydligt
              smartare.
            </seg>
            <seg xml:id="i-5c95ec2c02fbd82b-0">
              Med de orden yrkar jag bifall till de socialdemokratiska reservationerna.
            </seg>
          </u>
          <note type="speaker" xml:id="i-6aae9b276b274908-0">
            Anf. 4 PER BOLUND (MP):
          </note>
          <u who="per_bolund_61c5be" xml:id="i-2967e8b0050a9b27-0">
            <seg xml:id="i-6e0eb86845f84569-0">
              Herr talman! Världsekonomin är som bekant inne i en djup svacka.
              I USA ser vi hur republikaner och demokrater inte kan enas om
              nödvändiga åtgärder för att stoppa en snabbt ökande statsskuld.
              I Europa dominerar den nuvarande skuldkrisen både den politiska
              och den ekonomiska agendan.
            </seg>
            <seg xml:id="i-4fd1e76bb16af63c-0">
              Även här i Sverige är den ekonomiska utvecklingen ostadig. Många
              prognoser pekar nu på att den svenska ekonomin kommer att stå
              ganska stilla under nästa år. Arbetslösheten beräknas till och
              med öka från en redan hög nivå.
            </seg>
            <seg xml:id="i-6f9f9353940cf9d3-0">
              För oss i Miljöpartiet är det en självklarhet att värna det finanspolitiska
              ramverket för att behålla statens stabila offentliga finanser.
              En god ekonomisk hushållning har tjänat Sverige väl. Men det är
              inte en tillräcklig lösning. Om vi inte vågar göra nödvändiga
              framtidsinvesteringar, om vi inte satsar rejält på utbildning
              och kunskap och om vi försöker få i gång ekonomin men på köpet
              förvärrar klimatkrisen kommer inte goda statsfinanser att räcka
              för att klara ekonomin i framtiden.
            </seg>
            <seg xml:id="i-d7728809ee25e320-0">
              I en värld som med några års mellanrum springer in i ekonomisk
              kris efter ekonomisk kris och som inte lyckas skapa stabilitet
              eller framtidstro borde det vara läge för eftertanke och omprövning.
              Är det verkligen mer av samma gamla som är lösningen? Med avstamp
              i dagens kriser borde vi i stället börja bygga en ny ekonomi som
              baseras på verkliga värden snarare än spekulation och överdrivna
              avkastningskrav. Vi vill ha en ekonomi som baseras på förnybara
              energikällor som sol, vind och vatten i stället för fortsatt fossilberoende.
              Vi vill ha en ekonomi som tar till vara människors kraft och kapacitet
              i stället för att hämma den och som ger Sveriges företagare möjlighet
              att utveckla sina företag och anställa fler. Det är det som vi
              kallar en grön ekonomi.
            </seg>
            <seg xml:id="i-52f7a9bddaba7ab4-0">
              Herr talman! Vi i Miljöpartiet vill att människor ska känna sig
              stolta över den plats de spenderar allra mest tid på sin egen
              bostad. Vi vill att människor ska bli klimathjältar i sin egen
              lägenhet eller sitt eget hus. Boendet ska gå från att vara ett
              dåligt till att vara ett rent samvete.
            </seg>
            <seg xml:id="i-da78c1cd816c3295-0">
              Därför föreslår Miljöpartiet att ROT-avdraget utvidgas så att
              man även ska kunna använda sig av det om man bor i hyreslägenheter
              och att även bostadsrättsföreningar ska kunna använda sig av det.
              Det ska också kunna leda till energibesparingar i samhället och
              i boendesektorn. Det ger oss möjlighet att investera i upprustning
              av hyreslägenheter i det slitna miljonprogrammet, och det ger
              människor möjlighet att sänka sin energianvändning och sina energikostnader.
              Det är en investering som skapar många nya framtidsjobb och som
              gör att vi kan börja färden mot framtidens gröna ekonomi.
            </seg>
            <seg xml:id="i-d36a258bb59dfcc9-0">
              I en grön ekonomi tar vi hand om varandra även när vi blir gamla
              och sjuka. Från Miljöpartiets sida kan vi inte acceptera en äldrevård
              med liggsår, där man inte har en lägsta standard för hygien och
              där vinster går till skatteparadis. Därför föreslår vi en lägsta
              bemanning i äldrevården som ska tas fram av varje kommun. Därför
              vill vi införa en tillsynsmyndighet för omsorgen på samma sätt
              som Skolinspektionen finns för skolan. Därför satsar vi också
              under tre års tid 15 miljarder mer än regeringen på kommunsektorn
              för att värna välfärden.
            </seg>
            <seg xml:id="i-1822eeeb05e605d3-0">
              Herr talman! I en grön ekonomi behöver vi politiker som vågar
              styra. För Miljöpartiets del är det en självklarhet att det ska
              kosta att förstöra miljön och att det ska löna sig att göra rätt.
              I dag ser vi tyvärr alldeles för ofta exempel på motsatsen.
            </seg>
            <seg xml:id="i-259edee9ad87c87f-0">
              I dagens Sverige sjunker antalet bilar som drivs med etanol eller
              biogas förnybara drivmedel som en sten. I stället ökar försäljningen
              av fossildrivna bilar dramatiskt. Vi rör oss allt längre in i
              ett beroende av fossilbränslen och allt längre bort från ett förnybart
              transportsystem. Vi föreslår i vår budget styrmedel som både minskar
              energianvändningen i transportsektorn och stöder användningen
              av förnybara drivmedel som etanol och biogas.
            </seg>
            <seg xml:id="i-653b87587edaaeb1-0">
              I dagens Sverige avverkas de värdefulla skogsområdena i en skrämmande
              snabb takt. Därmed urholkas den biologiska mångfalden, och allt
              fler arter hotas. Vi vill ha en nollvision för avverkning av de
              mest värdefulla skogarna, och vi anslår närmare 1 miljard mer
              till skogsskydd i vår budgetmotion än vad regeringen gör.
            </seg>
            <seg xml:id="i-90db35eee8b0102f-0">
              Årets julklapp är, som ni kanske har sett, en matkasse. Men i
              en värld med skenande klimatförändring och hotande brist på olja
              i framtiden är kanske en bättre gåva till våra barn en omställning
              av energisystemet bort från fossila bränslen och kärnkraft. Därför
              satsar vi från Miljöpartiets sida nära 2 ½ miljard kronor mer
              än regeringen under tre år på omställningen till ett förnybart
              energisystem. En grön ekonomi byggs på sol, vind, vatten och bioenergi
              och inte på kol, olja och kärnkraft.
            </seg>
            <seg xml:id="i-f70bd4eed2326dfa-0">
              Herr talman! Under de senaste tio åren har de flesta nya jobb
              i Sverige kommit i små och medelstora företag. De flesta bedömare
              tror att denna utveckling kommer att fortsätta framöver. Sverige
              och Sveriges småföretagare förtjänar en politik som på allvar
              gynnar entreprenörskap och innovation och som ger små företag
              en chans att växa sig stora.
            </seg>
            <seg xml:id="i-704b19454caa0e8f-0">
              Det är dagens småföretag som kan bli morgondagens storföretag.
              År 1876 grundade Lars Magnus Ericsson en liten verkstad i ett
              före detta kök på Drottninggatan i Helsingfors. Företaget heter
              i dag fortfarande Ericsson men har nu 98 000 personer anställda.
              År 1947 öppnade den klädintresserade Västeråsbon Erling Persson
              en damklädesbutik i Västerås. I dag är 87 000 personer anställda
              i Hennes EU-snittet är närmare varannan.
            </seg>
            <seg xml:id="i-69b025d7f5ba5e83-0">
              Långvarigt utanförskap är den farligaste arbetslösheten. Nästan
              vem som helst kan bli av med jobbet. Då är det viktigt att man
              snabbt hittar ett nytt jobb och snabbt får hjälp om man behöver
              kvalificera sig för ett nytt jobb. Här gör regeringen mycket.
              Vi satsar också särskilt på att hjälpa de grupper som har extra
              svårt att ta sig in på arbetsmarknaden och där långtidsarbetslöshet
              är vanligt.
            </seg>
            <seg xml:id="i-10dd300684bb4faf-0">
              I det i riksdagsdebatterna ofta bespottade fas 3 finns människor
              som har varit utanför arbetsmarknaden i snitt åtta år. Det är
              människoöden som vi vill ändra på. Vi har inte gett upp på dessa
              människor. Vi tycker att alla som kan jobba ska göra det, även
              om man behöver hjälp för att ta sig tillbaka in på arbetsmarknaden.
            </seg>
            <seg xml:id="i-a9168e8a2bbe5c74-0">
              Jag tycker att Ulla Andersson ska visa respekt för dessa människor
              och för regeringens fokus på att hjälpa just dessa tillbaka till
              arbetsmarknaden. Därför satsar vi på utbildning, omställning,
              handläggartäthet och hjälp för dem som allra mest behöver samhällets
              stöd för att komma tillbaka i arbete.
            </seg>
          </u>
          <note type="speaker" xml:id="i-c5cdb89c089a413a-0">
            Anf. 10 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-0">
            <seg xml:id="i-7090d0bf5b9b250d-0">
              Herr talman! Anna Kinberg Batra behöver titta igenom de nya siffror
              som kommit. Där står tydligt att 33,7 procent av de arbetslösa
              är långtidsarbetslösa. Med andra ord är mer än var tredje arbetslös
              långtidsarbetslös, vilket är alarmerande. Både Anna Kinberg Batra
              och jag vet att ju längre tid man är arbetslös, desto svårare
              är det att få jobb.
            </seg>
            <seg xml:id="i-d71a8b286d6f6e5a-0">
              Att låta människor gå in i en aktivitet där de tvingas jobba
              gratis är inte värdigt och visar inte respekt för den enskilda
              människan. Att dessutom dra ned på antalet arbetsmarknadsutbildningar
              med 75 procent och antalet utbildningsplatser och inte göra investeringar
              för att skapa jobb visar också på bristande ansvar.
            </seg>
            <seg xml:id="i-6e94bb86e79c63f8-0">
              Vänsterpartiet har föreslagit att man i stället för fas 3 ska
              satsa på individuell utbildning. Varje individ ska erbjudas ett
              enskilt utbildningsprogram. Vi föreslår övergångsjobb, det vill
              säga jobb till kollektivavtalsenliga löner, och olika utbildningssatsningar.
              Vi försöker ta ansvar på alla sätt. Vi tycker att det ovärdigt
              att tvinga människor att arbeta gratis och att man dessutom betalar
              arbetsgivarna för att ta emot denna arbetskraft.
            </seg>
            <seg xml:id="i-e8ebadc37fe3a4a3-0">
              Som jag sade tidigare har vi över 22 procents ungdomsarbetslöshet.
              I det läget väljer ni att sänka krogmomsen i stället för att satsa
              på en generationsväxling på arbetsmarknaden. Vänsterpartiet har
              lagt fram ett generationsväxlingsprogram som möjliggör 25 000
              nya arbetstillfällen. Ni när en förhoppning att restaurangägarna
              i stället för att ta dessa pengar till vinst åtminstone ska sänka
              priset på maten med någon enstaka krona. Både du och jag vet att
              ingen tror på att det leder till några nya jobb.
            </seg>
            <seg xml:id="i-f4c158a2837de1e4-0">
              Det är skillnad på den ekonomiska politiken. Vi tar ansvar och
              ser till att människor får utbildning och möjligheter, och vi
              gör samhällsnyttiga investeringar för att skapa jobb på riktigt.
              Ni pratar om arbetslinjen. Vi pratar om riktiga jobb.
            </seg>
          </u>
          <note type="speaker" xml:id="i-295ca11891cc5597-0">
            Anf. 11 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-47430c3959e87a6d-0">
            <seg xml:id="i-cd1b7ca64d8cc204-0">
              Herr talman! De siffror jag använder kommer från EU-kommissionens
              höstprognos 2011 där man rankar EU-länderna efter den långtidsarbetslöshet
              man har som andel av arbetskraften. Det är där Sverige klarar
              sig förhållandevis väl, men jag säger gärna att vi inte är nöjda.
              Jag är inte nöjd förrän alla som kan jobba har ett jobb.
            </seg>
            <seg xml:id="i-6258afcbeb3f01d0-0">
              Jag tycker att det är relativt bra att vi ligger under hälften
              av EU-snittet i hur många av de arbetslösa som har varit arbetslösa
              länge. Jag är emot långvarigt utanförskap. Därför satsar regeringen
              på att mest hjälpa dem som har svårast att få fäste på arbetsmarknaden.
              Dit hör ungdomarna, Ulla Andersson. I restaurang- och cateringbranschen
              är ungefär var tredje anställd ung. Det är för deras skull vi
              har sänkt arbetsgivaravgifter för arbetsgivare i den här branschen.
              Ni vill fördubbla kostnaden i skatt för att anställa. Det är för
              deras skull som vi har inriktat den skattelättnad vi kan göra
              i den här budgeten på det som ger mest jobb i den grupp där det
              behövs allra mest. Det är för ungdomarnas skull som vi gör den
              här prioriteringen.
            </seg>
            <seg xml:id="i-9af39593bea82e0d-0">
              Jag skulle gärna fortsätta att sänka skatter ännu mer; det får
              vi göra i kommande propositioner. Det är så fler jobb kan skapas.
              Så kan kvinnor som har de tajtaste ekonomiska marginalerna i de
              lägsta inkomstgrupperna få lite mer utrymme i tillvaron. Den debatten
              fortsätter jag gärna med Ulla Andersson. Men Ulla Andersson svarar
              inte på hur jobben skulle kunna bli fler eller kvinnors ekonomiska
              utrymme bättre med Vänsterpartiets politik. Den höjer kostnader
              utan att skapa nya jobb.
            </seg>
          </u>
          <note type="speaker" xml:id="i-6c0b6871e3061332-0">
            Anf. 12 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-1">
            <seg xml:id="i-4f3e24a5abcc8b9a-0">
              Herr talman! Anna Kinberg Batra pratar sig varm för de finanspolitiska
              ramverken. Det är bra att Moderaterna så småningom anslöt sig
              till de mål som Socialdemokraterna och Centerpartiet beslutade
              om på 90-talet. Det dröjde till sekelskiftet 2000, men det är
              bra att Moderaterna är med på de finanspolitiska ramverken om
              överskottsmål och annat. Men det handlar ju om vad man använder
              överskotten till. De stora överskott som vi byggde upp under många
              år har Moderaterna använt till skattesänkningar. Det har inte
              lett till lägre arbetslöshet. Arbetslösheten är större än när
              ni tog över 2006, och utanförskapet är lika stort. Att sänka skatten
              för att skapa jobb är ytterst tveksamt. Det visar också regeringens
              eget organ, Finanspolitiska rådet, som säger att man är mycket
              tveksam till vilken effekt sänkt arbetsgivaravgift för unga och
              sänkt krogmoms har på sysselsättningen.
            </seg>
            <seg xml:id="i-4672936b993002f2-0">
              Nu riskerar vi faktiskt att för första gången få en ungdomsgeneration
              som får det sämre än sina föräldrar. Vi har fortfarande en av
              Europas högsta ungdomsarbetslöshetsnivåer. Tusentals ungdomar
              lämnar grundskolan utan fullständiga betyg. Tiotusentals ungdomar
              saknar gymnasiekompetens. Nu ser vi att förtidspensioneringen
              av unga ökar. Det är det ni måste adressera. Då räcker det inte
              att prata om åtgärder som sänkt arbetsgivaravgift och sänkt krogmoms.
              Det krävs att man använder överskotten till sådant som bygger
              Sverige starkt. Det är utbildning som gör våra ungdomar anställningsbara.
              Överskotten kan användas till komvux eller till att se till att
              grundskolan levererar en sådan kvalitet att barnen går ut med
              fullständiga betyg. Det är sådant man måste fokusera på och använda
              överskotten till. Det är sådant som bygger Sverige starkt.
            </seg>
          </u>
          <note type="speaker" xml:id="i-40b4e923545a0dfc-0">
            Anf. 13 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-47430c3959e87a6d-1">
            <seg xml:id="i-6bcfb9e7987abd53-0">
              Herr talman! Jag hoppades nästan att Tommy Waidelich skulle säga
              något om ramverket. Jag ville så gärna ge dig den poängen. Under
              det tidiga 90-talet stämde fortfarande den gamla teorin som också
              finns i böckerna. Koalitionsregeringar var dyrare i drift. Det
              var sämre kontroll på vart budgeten tog vägen under riksdagsbehandlingen.
              Det finns en mycket läsvärd avhandling av finansutskottets kanslichef
              om hur det brukade gå till i parlamentarisk behandling av budgetar
              på den tiden.
            </seg>
            <seg xml:id="i-4c2b736db322ca73-0">
              Jag ska inte svära mig helt fri från ansvar. Jag arbetade som
              brevsvarare en termin vid sidan av mina studier och mitt engagemang
              i Moderata ungdomsförbundet. Det parti som jag är med och leder
              i dag och har mer ansvar för står upp för ramverket. Man kan tycka
              att vi kom på det för sent. Nu ska ingen behöva tvivla, och det
              tror jag inte att någon gör, på att Moderaterna och Alliansen
              och till min glädje även Socialdemokraterna och Miljöpartiet i
              dag står upp för det ramverk som har byggt Sverige starkt. Jag
              är stolt över att vi tillämpar det. Det är det som har gjort att
              vi har möjlighet att satsa på jobb och åtgärder när konjunkturen
              viker.
            </seg>
            <seg xml:id="i-11152d0d99301404-0">
              Som Tommy Waidelich vet måste vi nu vara särskilt varsamma med
              både ramverk och vad vi gör för att vi ska kunna möta en ännu
              starkare kris om den kommer. Vi vet att det är oroligt där ute.
              Vi vet att Sverige är mycket sårbart för svårigheter i det finansiella
              systemet. Nu är det viktigt att vi satsar på de grupper som har
              det allra svårast. Därför tycker jag att det är beklagansvärt
              att Socialdemokraterna nästan kirurgiskt riktar in sig mot ungdomsjobben,
              mot de grupper som har det allra svårast på arbetsmarknaden, genom
              förslag om arbetsgivaravgifter och genom att säga nej till sänkt
              moms i restaurang- och cateringbranschen. Vi har haft många debatter
              om sådant.
            </seg>
            <seg xml:id="i-e1b5051ce186303e-0">
              Tala med dem som driver små restauranger och små krogar. Tala
              till exempel med Fredrik som driver Max i Örebro. Han anställer
              nu funktionshindrade, vilket han inte hade råd att göra förut;
              de fick inte jobb förut.
            </seg>
          </u>
          <note type="speaker" xml:id="i-eadb117d9712078f-0">
            Anf. 14 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-2">
            <seg xml:id="i-356e34f3abea3da7-0">
              Herr talman! Det är viktigt att se till att grupper som har en
              svag förankring på arbetsmarknaden etablerar sig. Den bästa effekten
              får man med riktade anställningsstöd. Vi ställer upp på en del
              av de riktade anställningsstöd som regeringen har. Därför föreslår
              vi ett nytt, en form av traineeplats för unga där de kan gå parallellt
              med någon som är i färd med att gå i pension. På så sätt kan de
              etablera sig på arbetsmarknaden och underlätta det kommande generationsskiftet.
              Det ger 20 000 nya platser. Det är betydligt bättre använda pengar
              än sänkt krogmoms och sänkt arbetsgivaravgift för unga. Alla experter
              är överens om att det är tveksamt vilken effekt sänkt arbetsgivaravgift
              för unga och sänkt krogmoms har på sysselsättningen. Jag tycker
              att det är fel att använda en tredjedel av reformutrymmet till
              sänkt krogmoms när det inte ger de effekter som vi behöver få
              av pengarna i form av sysselsättning. Det är betydligt bättre
              att satsa på investering i utbildning och i sådant som bygger
              Sverige starkt. Det handlar om att se till att våra ungdomar har
              kompetens inte minst gymnasiekompetens så att de kan ta de jobb
              som redan finns och som kommer. Det handlar också om att bygga
              för framtiden och se till att vi har en högskola med hög kvalitet
              så att våra ungdomar får den kompetens som krävs för mer kvalificerade
              jobb. Vi måste satsa på kvalificerad yrkesutbildning, vilket vi
              föreslår i vårt budgetalternativ, för att klara kompetensförsörjningen
              som är ett problem i dag. Många företag har svårt att rekrytera
              samtidigt som många unga har svårt att få jobb. Jag saknar en
              högre ambitionsnivå av Anna Kinberg Batra och Moderaterna.
            </seg>
            <seg xml:id="i-73f3871318a1071c-0">
              Ni säger att ni ska möta krisen. Är sänkt krogmoms det bästa
              sättet att möta den kris som nu kommer från Europa?
            </seg>
          </u>
          <note type="speaker" xml:id="i-892f7f6a8433a94d-0">
            Anf. 15 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-47430c3959e87a6d-2">
            <seg xml:id="i-239789d44c59bccb-0">
              Herr talman! En viktig skillnad mellan utskottets huvudförslag
              och Socialdemokraternas motion är att vi satsar på utbildning
              och på investeringar på jobben inom de ramar som statsfinanserna
              tillåter. Om vi nu tappar greppet om statsfinanserna och börjar
              få underskott står vi betydligt sämre rustade om det blir stor
              osäkerhet runt om oss.
            </seg>
            <seg xml:id="i-7f3b9d2c2e3306c7-0">
              Som Tommy Waidelich vet satsar vi på utbildning, även yrkesutbildning,
              inom de ramar vi har. Det är viktigt för att hjälpa folk i omställningen
              på arbetsmarknaden.
            </seg>
            <seg xml:id="i-a2c7236fc3578457-0">
              Låt oss gå tillbaka till Fredrik som driver Max utanför Örebro.
              Han har en kalkyl. Han sitter där och funderar: Ska jag ta in
              den unga människan med eller den utan funktionshinder? Nu hade
              han anställt båda bland annat efter den arbetsgivaravgiftssänkning
              som vi har genomfört. Han funderar ju på vad han ska göra när
              han får in 50 kronor för en meny. Ska jag lägga pengarna på att
              anställa fler? Får jag bättre marginaler i min rörelse eller kan
              jag sänka priset mot kund så att fler örebroare har råd att äta
              här?
            </seg>
            <seg xml:id="i-2c9efd2a0e02c126-0">
              Det ska inte jag bestämma. Men det var tydligt för honom och
              för andra restaurangägare som jag har träffat att tänka så. De
              är småföretagare som anställer människor och för dem beror kalkylen
              på hur mycket skatt man betalar och vad man kan få in från sina
              kunder.
            </seg>
            <seg xml:id="i-865ba44c5d1041ba-0">
              Vi prioriterade det mest jobbskapande vi kunde i denna budget
              inom det ganska snäva utrymme som vi har. Det tycker jag var viktigt.
            </seg>
            <seg xml:id="i-311a1f520afb3e51-0">
              Utan jobb och utan fler som jobbar, som läget är nu, är det också
              färre som betalar skatt. Fler i jobb som betalar skatt lägger
              grunden för att Sverige ska stå starkt när det stormar runt om
              i Europa.
            </seg>
          </u>
          <note type="speaker" xml:id="i-99777ccb5367ae30-0">
            Anf. 16 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-1">
            <seg xml:id="i-483865441231d2f8-0">
              Herr talman! Anna Kinberg Batra tog upp jobben i sitt anförande,
              och i replikskiftet med Tommy Waidelich talade hon om småföretagens
              villkor. Det är ett ämne som ligger oss varmt om hjärtat. Vi tror
              att dessa två hänger tätt och intimt samman.
            </seg>
            <seg xml:id="i-16d121e92746c742-0">
              Det finns tydliga siffror som visar att en stor andel av de jobb
              som har skapats under de senaste tio åren har skapats i små och
              medelstora företag. Enligt många bedömare är det troligt att denna
              utveckling kommer att fortsätta och att det även i framtiden kommer
              att vara i små och medelstora företag som nettotillskottet av
              nya jobb kommer att kunna skapas. Vi är oroliga eftersom vi ser
              regeringens budget som ett kraftfullt slag i luften för Sveriges
              småföretagare.
            </seg>
            <seg xml:id="i-3cc0f6dbaf94231e-0">
              Som jag sade i mitt anförande var jag på en presentation av Småföretagarbarometern
              i går som Företagarna och Swedbank håller. Företagen själva ser
              vissa hinder för att kunna växa framöver. De anser att det måste
              bli billigare att anställa och att möjligheterna att hitta kompetent
              personal måste öka. Det är de två största hindren vid sidan av
              att konjunkturen naturligtvis också behöver vändas så att det
              blir en ökad lönsamhet.
            </seg>
            <seg xml:id="i-385f47528e3054c2-0">
              Men siffrorna där visar också att svårigheterna att rekrytera
              personal har gjort att 42 procent av företagen har tvingats tacka
              nej till order. Det är en siffra som bekymrar mig djupt.
            </seg>
            <seg xml:id="i-44d39b878a7a3b71-0">
              När vi samtidigt ser att var fjärde företagare bland de små och
              medelstora företagen planerar att anställa fler och det finns
              en positiv trend måste vi också från politikens sida stödja dessa
              ambitioner och denna vilja och ge ännu bättre villkor för små
              och medelstora företag att verka.
            </seg>
            <seg xml:id="i-6a0b3e58936666e4-0">
              Därför är min fråga till Anna Kinberg Batra: Är det inte dags
              att på allvar satsa på den sektor som tidigare har visat att den
              kan leverera jobben, nämligen Sveriges småföretagare? Varför kommer
              inte dessa satsningar från regeringen?
            </seg>
          </u>
          <note type="speaker" xml:id="i-99566c953eb61d0e-0">
            Anf. 17 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-47430c3959e87a6d-3">
            <seg xml:id="i-10975f8589b7e3ab-0">
              Herr talman! Jag tycker att det är mycket viktigt och intressant
              att Per Bolund tar upp småföretagen i sin replik. Jag är en varm
              vän av att jobben ska bli fler, gärna i små och medelstora företag.
              Jag är personligen mycket förtjust i sådana referenser till hur
              Ericsson faktiskt bildades en gång i tiden. Alla dessa stora företag
              som vi i stor utsträckning fortfarande lever av började som små
              och med någon eller några som satte sig ned och hade en idé och
              förverkligade den. Det vill jag att fler ska göra, och det tycker
              jag är viktigt.
            </seg>
            <seg xml:id="i-cb1377e0c3159345-0">
              Per Bolund nämnde bland annat några viktiga faktorer. Jag vill
              visa att Alliansen jobbar med två och kanske en till. Per Bolund
              nämnde att det måste bli billigare att anställa. Det är därför
              som vi har sänkt arbetsgivaravgifterna, och det är därför som
              vi vill fortsätta lätta på skattebördor för företagen så att det
              ska bli större utrymme för dem att anställa och våga göra investeringar.
              Särskilt för en liten företagare spelar arbetsgivaravgifterna
              mycket stor roll i just situationer där man funderar på om man
              ska våga anställa någon över huvud taget och gå från att göra
              allting själv till att bygga något som kan bli någonting större.
              Det är mycket viktigt. Därför har vi sänkt arbetsgivaravgifterna.
              Även sänkningen av jobbskatteavdraget har haft en positiv sysselsättningseffekt
              för löntagarna.
            </seg>
            <seg xml:id="i-75d2c91b0bb28462-0">
              Företagarna vill hitta kompetent personal. Det tycker jag också
              är viktigt. Vi har varit överens med Miljöpartiet om att möjliggöra
              för arbetskraftsinvandring. Jag som har släkt i Indien vet att
              indiska it-ingenjörer inte kom till Sverige förut om de inte var
              till exempel ingifta, men nu gör de det. Nu finns Sverige på kartan.
              Även om den är mycket engelskspråkigt dominerad i övrigt finns
              Sverige ändå med som alternativ för kineser, indier, afrikaner
              och andra utanför Europa som vill komma hit och jobba om Sverige
              behöver dem. Det tycker jag är viktigt.
            </seg>
            <seg xml:id="i-00baf2324aff8a7d-0">
              Vi satsar också på bättre resurser för matchning inom Arbetsförmedlingen
              för alla som är här, även för dem som är svenskfödda. Det är mycket
              viktigt att vi hittar varandra bättre på arbetsmarknaden.
            </seg>
          </u>
          <note type="speaker" xml:id="i-0b90e562fac25f02-0">
            Anf. 18 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-2">
            <seg xml:id="i-868fd5981a6f5ccc-0">
              Herr talman! Jag är glad över att vi har samma världsbild. Just
              för de små arbetsgivarna, de små företagen, spelar arbetsgivaravgiften
              en stor roll. Vi är bekymrade över regeringens strategi att sänka
              arbetsgivaravgifterna generellt, vilket ger en mycket liten effekt
              för de små företagen. Vår strategi är i stället att rikta sänkningen
              av arbetsgivaravgifterna till de små och medelstora företagen
              genom att ge dem en sänkning på 10 procent upp till en lönenivå
              på 830 000 kronor. Det är mycket träffsäkert i fråga om de små
              företagarna. Vi anser att man då verkligen kan göra skillnad.
              Det kan innebära upp till 83 000 kronor i bokslutet för en liten
              företagare, vilket kan vara skillnaden mellan att klara av att
              ha en budget i balans och att gå i konkurs. En generell sänkning
              gör däremot inte särskilt mycket till eller från för en liten
              företagare.
            </seg>
            <seg xml:id="i-5f32cadd5c76f913-0">
              Vi har också lyssnat på företagarna själva. En av de absolut
              viktigaste reformerna för dem är ett slopande av sjuklöneansvaret.
              Det har vi med i vårt budgetförslag, och det är finansierat. Det
              är en reform som sänker kostnaderna generellt för små företag
              men som också, vilket kanske är ännu viktigare, tar bort en stor
              risk. Som liten företagare kan man inte styra över om en anställd
              eller två blir sjuka, men man får ändå ett tapp i produktion men
              också en stor kostnad som följer av att man måste betala sjuklön
              för dessa personer. Vi tycker att det nu är dags att genomföra
              denna reform och slopa sjuklöneansvaret och rikta denna reform
              till de små företagen som har absolut störst problem att hantera
              ett sådant bortfall av personal.
            </seg>
            <seg xml:id="i-39ccf1d57caeca44-0">
              Det är detta som företagarna själva prioriterar. Det är en mycket
              viktig reform för att göra det lättare för företagen att våga
              anställa i framtiden. Men ändå kommer inte dessa förslag från
              regeringen. Det bekymrar oss. Vi ser inte att regeringen lyssnar
              på de små företagen och deras rop på hjälp. De har mycket tydliga
              krav på de politiska partierna. Men som jag ser det är det tyvärr
              bara Miljöpartiet som i sin budget har prioriterat de frågor som
              småföretagarna själva efterlyser.
            </seg>
          </u>
          <note type="speaker" xml:id="i-2c9dfe5cd31b803d-0">
            Anf. 19 ANNA KINBERG BATRA (M) replik:
          </note>
          <u who="anna_kinberg_batra_ad2117" xml:id="i-47430c3959e87a6d-4">
            <seg xml:id="i-575b52687f822846-0">
              Herr talman! Vi har delvis en liknande syn. Vi har som bekant
              olika budgetförslag. Men jag vill gärna återkomma till hur vi
              sänker trösklar och kostnader för företagen att anställa. Det
              är mycket viktigt, särskilt för de små företagen.
            </seg>
            <seg xml:id="i-de2a0804337da03b-0">
              I restaurang- och cateringbranschen är det en stor dominans av
              små företag. Det finns några enorma kedjor på hotellsidan i denna
              bransch, men annars är det fråga om en vanlig restaurang, en vanlig
              kvarterskrog eller ett vanligt litet hotell som är småföretag
              där varje krona spelar roll i kalkylen. De träffas även av momsförslaget.
              För den som anställer någon som har varit utanför arbetsmarknaden
              länge är subventionen nu mycket hög. För den företagare som tar
              risken att pröva någon som till exempel har varit arbetslös en
              längre tid är det rimligt att staten sänker tröskeln så att kostnaden
              och också risken sänks. Sådant är viktigt för småföretag.
            </seg>
            <seg xml:id="i-6c5b1620ff4507f4-0">
              Per Bolund efterlyste även i sitt förra inlägg matchning. Vi
              lägger mer pengar på Arbetsförmedlingen för att man ska kunna
              gå in tidigare och med tätare handläggarstöd. Det tror jag är
              mycket viktigt för den som står i begrepp att byta jobb eller
              bryta upp frivilligt eller ofrivilligt och som kanske har umgåtts
              med tankar på att starta eget i stället.
            </seg>
            <seg xml:id="i-2f12ee174bd2c275-0">
              Till sist talade Per Bolund om risker. Småföretagen måste kunna
              lita på att ekonomin och systemet funkar. Det finns ett samband
              mellan mikronivån och makronivån som är mycket viktig för den
              som funderar till exempel över en investering. Konjunkturinstitutet
              med flera visar hur viktigt det är att företagen har förtroende
              för att ekonomin fungerar. Gör den inte det, om inte det finansiella
              systemet funkar och om man inte kan lita på spelreglerna törs
              man inte investera, och då blir det alldeles för få nya Ericsson.
              Jag vill gärna ha fler. Där delar jag Per Bolunds uppfattning.
            </seg>
          </u>
          <note type="speaker" xml:id="i-68f0c04a970661c0-0">
            Anf. 20 CARL B HAMILTON (FP):
          </note>
          <u who="carl_b_hamilton_f30000" xml:id="i-e991dee469eb60e0-0">
            <seg xml:id="i-2957b88cde4855ad-0">
              Herr talman! Låt mig börja med att gratulera finansministern
              till utmärkelsen att vara Europas bästa finansminister. Det är
              naturligtvis trevligt för honom. Men jag tror faktiskt också,
              allvarligt talat, att det är bra och viktigt för Sverige att vi
              har en finansminister som har en stark ställning bland sina kolleger
              i Europeiska unionen. Vi är lite vid sidan av eftersom vi inte
              tillhör euroområdet. Då är det särskilt viktigt att vi har en
              finansminister som respekteras inte bara av sitt eget parti och
              sin egen allians utan också av en tidning som Financial Times.
              Det kommer att ha effekt.
            </seg>
            <seg xml:id="i-7d5c0a80d7d03845-0">
              Låt mig inleda mitt anförande med att säga något om skuldkrisen
              i Europa. Sedan ska jag tala lite grann om inrikespolitik och
              två viktiga frågor i oppositionens budgetalternativ, dels pensionerna,
              dels ungdomsarbetslösheten. Jag ska naturligtvis också säga något
              om slutsatserna av Caremaskandalen och åtgärder som ska vidtas
              mot ett upprepande av den.
            </seg>
            <seg xml:id="i-39e1c3dd7217a9bc-0">
              Både USA:s och Storbritanniens statsfinanser är i djup kris,
              men inget av de länderna har euron som valuta. Krisen har slagit
              till i Grekland, Italien, Portugal och andra länder inklusive
              USA och Storbritannien men inte i välskötta euroländer som Finland,
              Tyskland och Nederländerna.
            </seg>
            <seg xml:id="i-273c9cc290f48832-0">
              Den enkla slutsatsen är att om ett land driver en vettlös ekonomisk
              politik går det illa för det landet, oberoende av vilket valutasystem
              landet har vare sig det är dollar, euro eller pund eller det är
              någon annan valuta.
            </seg>
            <seg xml:id="i-34ea539c730cae5c-0">
              När Europa nu reder upp skuldkrisen måste fokus i politiken ligga
              på nya regler mot skulder och underskott och för högre tillväxt
              inte på valet av valuta. Det gäller både de mer akuta åtgärderna
              och de mer långsiktiga som ska förhindra en upprepning av underskott
              och skulduppbyggnad.
            </seg>
            <seg xml:id="i-31446ea7bc736763-0">
              För Sverige är det viktigt att en allmän bankkris inte sprider
              sig i Europa och drar med sig Sverige på samma sätt som 2008/09
              då det höll på att gå illa. En sådan kris skulle drabba löntagare,
              pensionssparare och insättare i hela Europa, inklusive Sverige,
              med bland annat ökad arbetslöshet och lägre inkomster som följd.
            </seg>
            <seg xml:id="i-6a7dbfa89e381ba0-0">
              Det handlar alltså om svensk självbevarelse att vi ger vårt bidrag
              efter vår måttliga förmåga i de här sammanhangen. Det var uppmuntrande
              att lyssna till Tommy Waidelich som var inne på samma spår. Ulla
              Andersson däremot avvisade varje form av solidaritet med övriga
              Europa. Det går bra att på möten tala om solidaritet och att sjunga
              Internationalen . Men när det kommer till praktisk handling är
              det inte så populärt inom Vänsterpartiet som naturligtvis helt
              vill lämna Europeiska unionen nåväl.
            </seg>
            <seg xml:id="i-62f6680a5b18da74-0">
              Om man tycker att solidaritet och sammanhållning i ett samhälle
              är viktiga ingredienser kan en sådan hållning inte göra halt vid
              Öresund och Ålands hav. Den måste inkludera människor i våra europeiska
              grannländer. Alla fransmän, greker, irländare och så vidare är
              inte giriga bankdirektörer och korrupta beslutsfattare utan helt
              vanligt folk. De är i dag rädda för att förlora jobbet och pensionen.
              Därför ska vi ge vårt bidrag efter vår måttliga förmåga.
            </seg>
            <seg xml:id="i-01090bb97833047d-0">
              I dag är Sverige starkt. I morgon kan det dock vara vi svenskar
              som behöver andras stöd, ekonomiskt och politiskt. Vi får således
              inte glömma att investera i andra länders vilja att vara lyhörda
              för våra framtida önskemål när det gäller inflytande och ekonomisk
              likabehandling. Vi bör därför se vårt deltagande i att lösa skuldkrisen
              också som en försäkringspremie för att vi ska få omvärldens stöd
              i händelse av framtida egna problem!
            </seg>
            <seg xml:id="i-dd45f688fcfe0bf6-0">
              Nu går jag över till inrikespolitiken.
            </seg>
            <seg xml:id="i-fa1587903b445c92-0">
              Gamla tiders socialdemokrater brukade raljera, minns jag från
              min ungdom, om splittring bland de icke-socialistiska partierna.
              Nu är läget det motsatta. Splittring bland de fyra icke-borgerliga
              partierna samt fortsatt politiskt sönderfall är det som nu härskar.
            </seg>
            <seg xml:id="i-6306e2ba7cff12a4-0">
              Socialdemokraterna är i dag en skör planta som gör sig bäst i
              skuggan av en stark alliansregering. Mot regeringens budgetförslag
              står fyra helt olika budgetar från den icke-borgerliga oppositionen.
            </seg>
            <seg xml:id="i-a254c6b5cc46ca86-0">
              Under en tid har Socialdemokraterna sagt att de vill utjämna
              skatteskillnaden mellan lön och pension. Det kostar ungefär 20
              miljarder kronor per år. Men i sin budget anslår Socialdemokraterna
              bara 2,3 miljarder. Nu lovar partiledaren Håkan Juholt, igen,
              att skillnaden ska bort kanske redan i nästa budgetmotion. Det
              sade han i Ekots lördagsintervju.
            </seg>
            <seg xml:id="i-93a48ccc5c4a34c6-0">
              Men vems pengar ska tas till detta? Det som krävs är ju nästan
              tio gånger mer än vad Socialdemokraterna anslår i sin budget.
              Det finns storstilade löften till pensionärerna, men inga pengar
              finns anvisade. Varför ska någon tro på Socialdemokraternas pensionslöften?
            </seg>
            <seg xml:id="i-f906bb47f1216bcd-0">
              Håkan Juholts löfteskarusell är naturligtvis ett stort problem
              för Socialdemokraternas trovärdighet. Löftena blir allt mindre
              trovärdiga när de sprätts ut som popcorn från en popcornmaskin.
              Det har vi hört, och det är säkert sant.
            </seg>
            <seg xml:id="i-11ff143441ea0902-0">
              Ungdomsarbetslösheten är, som redan sagts här, ett av våra allra
              största problem. I det läget vill Socialdemokraterna, något överraskande,
              chockhöja arbetsgivaravgifterna för unga med sammanlagt ungefär
              16 miljarder kronor per år. Det blir alltså mycket dyrare att
              ha ungdomar anställda.
            </seg>
            <seg xml:id="i-1e2f86129424e351-0">
              Dessutom vill Socialdemokraterna inte kompensera vare sig kommunerna
              eller landstingen för denna kostnadsökning. Detta i sin tur leder
              till kraftigt höjda personalkostnader för att ha unga anställda
              med nära 100 miljoner kronor bara i Västra Götalands landsting.
              Hur ska Socialdemokraterna täcka det stora hålet med nedskärningar
              eller skattehöjning eller med bådadera?
            </seg>
            <seg xml:id="i-ab9264bfc8251d57-0">
              Socialdemokraternas motförslag är sänkt arbetsgivaravgift för
              småföretag. Men räknat i kronor är det i sammanhanget småpotatis
              3 miljarder kronor, att jämföra med en skattehöjning för att ha
              ung personal med ungefär 16 miljarder kronor.
            </seg>
            <seg xml:id="i-f1c2079347f5ede9-0">
              Att ungdomsarbetslösheten är ett stort problem märks alltså föga
              i Socialdemokraternas budgetmotion. I själva verket skulle förslagen
              i stället leda till ökad ungdomsarbetslöshet. Detta faktum understryks
              av att Socialdemokraterna också går emot regeringens förslag om
              sänkt restaurangmoms, något som skulle ge en högre lönsamhet och
              fler jobb i en bransch som för unga ofta är inkörsporten till
              arbetsmarknaden.
            </seg>
            <seg xml:id="i-173937b1b0130562-0">
              I sin praktiska politik hösten 2011 bortser alltså Socialdemokraterna
              från kraftfulla åtgärder för riktiga jobb som bot mot arbetslösheten
              bland unga.
            </seg>
            <seg xml:id="i-961db3e687c9b265-0">
              Vi har här hört att Miljöpartiet framställer sig som företagens
              vän. Man föreslår en sänkning av arbetsgivaravgiften med 10 procent
              på de första 830 000 kronorna i lönesumma. Det man i Miljöpartiet
              ger med ena handen tar man tillbaka med den andra. Men händerna
              är olika stora.
            </seg>
            <seg xml:id="i-08051ba8a46be7e1-0">
              Företag med unga anställda får samtidigt en stor skattechock
              när arbetsgivaravgiften för unga dubbleras. Det kostar företagen
              16 miljarder.
            </seg>
            <seg xml:id="i-56288c51bb40e526-0">
              Sammantaget innebär Miljöpartiets förslag en nettokostnadshöjning
              med 34 miljarder kronor per år för anställd personal. Därutöver
              tillkommer andra skattesänkningar. Det gäller då energi, lastbilstransporter
              och så vidare.
            </seg>
            <seg xml:id="i-8767cd7e71a2b621-0">
              Hur detta kan skapa fler jobb och hur detta hjälper svenska företag
              är en gåta.
            </seg>
            <seg xml:id="i-98a5b7f27adfc795-0">
              Socialdemokraterna och Håkan Juholt har slagit knut på sig själva
              för att på samma gång vara både för och emot vinst i välfärdssektorn.
              Vinstintressen hör inte hemma i välfärdssektorn. Det vill jag
              stoppa. Så säger Juholt. Men mot det påståendet står socialdemokratiska
              kongressbeslut.
            </seg>
            <seg xml:id="i-526ca4c5c81911e2-0">
              Socialdemokraterna accepterar i sina kongressbeslut att aktiebolag
              med vinstintressen driver verksamhet i välfärdssektorn. Socialdemokraterna
              är samtidigt både för och emot. Naturligtvis skapar det förvirring
              och oklarhet.
            </seg>
            <seg xml:id="i-aaed97651c69c506-0">
              Låt mig också ta upp den vanvård som avslöjats i äldrevården.
              De förhållanden som avslöjats är helt oacceptabla och oursäktliga.
            </seg>
            <seg xml:id="i-714765cc5f082b91-0">
              Det måste finnas trygghet, mänskligt engagemang och inlevelseförmåga
              i förhållande till de människor som bor på hem för äldre och som
              privata och kommunala vårdgivare har ansvar för. Snabbt krävs
              eftertanke och åtgärder på en rad punkter.
            </seg>
            <seg xml:id="i-bfe9a28bd7091725-0">
              Det bör gå att rättsligt tvinga fram skadestånd från privata
              företag och kommuner som vansköter sitt uppdrag. De bryter uppgjorda
              avtal beträffande de människor som de har ansvar för. Ansvar är
              ett nyckelord i detta sammanhang.
            </seg>
            <seg xml:id="i-30438283d8a881a7-0">
              Skadestånd är ett sätt, men det är ganska omständligt att hos
              vård- och omsorgsgivare inpränta det ansvar som följer med att
              ingå avtal med kommuner om bland annat äldrevård. Det finns ju
              också andra uppgifter.
            </seg>
            <seg xml:id="i-5ffda59ea3cf9394-0">
              Till detta kommer att Socialstyrelsen nu måste ge en bättre vägledning
              om hur kommunerna gör en kompetent upphandling, om hur avtalen
              ska utformas och om hur rutiner ska se ut för tillsyn och för
              uppföljning av ingångna avtal om hur uppföljningen måste bli bättre.
              Det måste finnas klara bestämmelser om när och hur avtal ska sägas
              upp.
            </seg>
            <seg xml:id="i-5d032ceef510788e-0">
              Det är viktigt att det i kommunerna finns en bättre, tätare och
              mer kontinuerlig tillsyn, något som generellt sett också måste
              ges mer resurser alltså högre prioritet, kort uttryckt.
            </seg>
            <seg xml:id="i-9df07888cae9e76d-0">
              Arbetssättet i dag i många kommuner duger uppenbarligen inte.
              En upprioritering av tillsyn och ansvarsutkrävande måste till.
            </seg>
            <seg xml:id="i-e2c9ce7c70b7dcd7-0">
              Därtill måste uppgiftslämnare, det vill säga personal som arbetar
              i privat vård och omsorg, få ett bättre skydd detta för att uppmuntra
              personalen att anmäla missförhållanden.
            </seg>
            <seg xml:id="i-b5880310928ab7a5-0">
              Det ska dessutom bli stopp för aggressiv skatteplanering genom
              mer prioriterat kontrollarbete hos Skatteverket och ny lagstiftning.
              Det är inte lätt; det är komplicerat, och det angriper egentligen
              bara indirekt det centrala problemet, nämligen bristerna i vården
              och omsorgen.
            </seg>
            <seg xml:id="i-8b47c944ea6b54b9-0">
              Regeringen ska med Sveriges Kommuner och Landsting, kommunernas
              samarbetsorganisation, säkra frågan om en kompetent tillämpning
              av lagen om offentlig upphandling, lagen om valfrihet och möjligheterna
              att snabbt ställa till rätta när ingångna avtal bryts. Om inte
              annat kommer de kommunansvariga som inte har förstått budskapet
              och inte upptäckt de missförhållanden som kanske finns i den egna
              kommunen inte att bli omvalda.
            </seg>
            <seg xml:id="i-2a00a3389795333f-0">
              Det behövs alltså en skärpt kontinuerlig och tätare tillsyn av
              äldrevården. Caremaskandalen visar att tillsynen inte har fungerat
              på ett bra sätt. Därtill vill Folkpartiet också införa en ny myndighet,
              en socialinspektion, efter modell från skolans område där Skolinspektionen
              finns.
            </seg>
          </u>
          <note type="speaker" xml:id="i-03b32f79dcdb33cf-0">
            Anf. 21 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-3">
            <seg xml:id="i-60b599ad85f51e4b-0">
              Herr talman! Till att börja med måste jag kommentera Carl B Hamiltons
              egen kalkyl över kostnaderna för att anställa för småföretagen.
            </seg>
            <seg xml:id="i-1c21f77df0f55a02-0">
              Du tar upp sänkta arbetsgivaravgifter för unga som en företagarreform,
              och det är ett nytt påfund. Så har det nämligen aldrig lanserats,
              utan det har lanserats som en åtgärd från regeringens sida för
              att minska ungdomsarbetslösheten. Jag har varit ute och besökt
              många företag, och jag har pratat med företagarorganisationerna.
              Det är ingen av dem som ser reformen som en företagaråtgärd.
            </seg>
            <seg xml:id="i-0b2fd2de1c691a97-0">
              Däremot efterfrågar de just de reformer vi kommer med. Det handlar
              om sänkt arbetsgivaravgift som riktas mot de små och medelstora
              företagen, att man slopar sjuklöneansvaret vilket Carl B Hamilton
              valde att inte ta med i sin kalkyl och att man också förbättrar
              matchningen på till exempel arbetsmarknaden. Vi föreslår alltså
              de reformer som företagarna själva kommer med som förslag, men
              det gör tyvärr inte regeringen.
            </seg>
            <seg xml:id="i-9e34005e2bf22859-0">
              Jag vill ställa en fråga till Carl B Hamilton om euron, som han
              också tog upp i sitt anförande. Som vi ser det är det i dag lätt
              att konstatera att det var ett klokt beslut att inte gå med i
              eurosamarbetet, nu när europrojektet löper stor risk att haverera
              under sin egen tyngd. Eurosamarbetets kärna är stabilitets- och
              tillväxtpakten, och nu är det väldigt tydligt att den varken ger
              stabilitet eller tillväxt. Vid sidan av den finns konvergenskriterierna,
              som inte ens Frankrike och Tyskland följer i dagens läge.
            </seg>
            <seg xml:id="i-9b1e6384113cf1d0-0">
              Det är alltså en ganska instabil och osäker klubb som Carl B
              Hamilton ofta och med starkt engagemang propagerar för att han
              ska föra in Sverige i. Det är dock ganska uppenbart att det är
              en väldigt splittrad bild på den borgerliga sidan och att vi inte
              får något klart svar på hur vi egentligen ska ha det med en av
              de mest avgörande frågorna inför framtiden, nämligen om Sverige
              ska gå med i eurosamarbetet och när det i så fall ska ske. Vi
              ser hur utrikesministern kommer med ett utspel, och Carl B Hamilton
              brukar komma med egna utspel.
            </seg>
            <seg xml:id="i-8a93da8fc118fa4c-0">
              Var står egentligen det samlade regeringsunderlaget? Var står
              ni när det gäller eurofrågan?
            </seg>
          </u>
          <note type="speaker" xml:id="i-a588f261716d95d7-0">
            Anf. 22 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-e991dee469eb60e0-1">
            <seg xml:id="i-4cbe7276476f038c-0">
              Herr talman! Det som är viktigt att notera beträffande Miljöpartiets
              sänkning av arbetsgivaravgiften för de små företagen är att vi
              om vi tittar på den totala sysselsättningen ser att det är ganska
              få människor som arbetar i de företag som har gränsen på 830 000
              i lönesumma. Det ger alltså en väldigt liten effekt på arbetslösheten.
              Det är en ineffektiv åtgärd.
            </seg>
            <seg xml:id="i-0e32e045c266860a-0">
              När det gäller sjuklöneansvaret vet jag att företagarna vill
              ta bort det, men det innebär också att man så att säga släpper
              fram en sämre arbetsmiljö. Sjuklöneansvaret är ju till för att
              skaffa ett starkt incitament för företagen att se till att den
              egna personalen är så frisk och så lite frånvarande som möjligt.
              Det är en genomtänkt tanke, och det betalades på sin tid genom
              att man sänkte arbetsgivaravgifterna. Företagen fick alltså ett
              större sjuklöneansvar, men å andra sidan fick de sänkt arbetsgivaravgift.
            </seg>
            <seg xml:id="i-63227fc6b3605957-0">
              Om nu Per Bolund vill ta bort sjuklöneansvaret är alltså motfrågan:
              Vill han då samtidigt höja arbetsgivaravgiften i motsvarande mån?
              Det har nämligen varit den trade-off, den avvägning, som hela
              tiden har gjorts i dessa sammanhang när man har ökat och minskat
              sjuklöneansvaret. Tanken bakom denna är väldigt viktig, att ha
              ett incitament för företagen att se till att personalen är frisk
              och inte frånvarande.
            </seg>
            <seg xml:id="i-e87bc520e4dc03bf-0">
              När det gäller euron tycker jag att det viktiga är att göra den
              distinktion vi har försökt att göra. Låt oss ta exemplet Finland.
              Finland har haft euron i tio år, och de har haft nästan identisk
              ekonomisk utveckling som Sverige vad beträffar bnp, arbetslöshet,
              budgetbalans och ordning och reda i budgeten. Det hänger alltså
              inte på euron, utan det hänger på den nationella ekonomiska politiken.
            </seg>
          </u>
          <note type="speaker" xml:id="i-1a708d03ee57b53c-0">
            Anf. 23 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-4">
            <seg xml:id="i-bfd256de74cda580-0">
              Herr talman! Det tydliga svaret på Carl B Hamiltons tydliga fråga
              är ett klart nej. Vi vill inte höja arbetsgivaravgiften för Sveriges
              småföretagare; tvärtom vill vi sänka den. När vi tar bort sjuklöneansvaret
              tar vi också bort denna kostnad från arbetsgivarna utan att för
              den skull vilja höja arbetsgivaravgifterna. Vi vill tvärtom förbättra
              villkoren för Sveriges småföretagare.
            </seg>
            <seg xml:id="i-ca22267858a56c83-0">
              Sedan stämmer det inte heller som Carl B Hamilton fiskar efter
              att det skulle försämra arbetsmiljön på Sveriges småföretag. Vi
              har kvar rehabiliteringsansvaret, som företagarna fortfarande
              ska ta. De måste se till att den arbetstagande kommer tillbaka
              till arbetet så fort som möjligt. Jag vill också hävda att mycket
              av den sjukdom som uppstår på en arbetsplats är ganska löst kopplad
              till arbetsmiljön. Den är snarare kopplad till influensaepidemier
              eller olyckor som visserligen kan ske på arbetsplatsen men även
              i skidbacken och liknande.
            </seg>
            <seg xml:id="i-30bf9eb38eb57578-0">
              Vi tycker alltså att detta är en onödig risk som regeringen fortsätter
              att anse att Sveriges småföretagare ska stå för. Vi tycker att
              det är rimligare att vi faktiskt tar den som ett kollektivt ansvar
              för att minska riskerna för Sveriges småföretagare. De 830 000
              kronorna i lönesumma som Carl B Hamilton pratade om gäller faktiskt
              för alla företag, så det går även till de allra största. Det får
              dock störst effekt för de små och medelstora företagen, och just
              därför är det en väldigt träffsäker reform som sänker kostnaderna
              för dem som mest av allt behöver det.
            </seg>
            <seg xml:id="i-6c644e201b0ac6b4-0">
              Det var inget riktigt svar jag fick på min fråga om regeringspartiernas
              gemensamma strategi när det gäller euron. Ni fortsätter att komma
              med enstaka utspel från enstaka ledamöter i regeringen eller här
              i riksdagen, men något samlat svar på hur man ser på Sveriges
              deltagande eller inte i eurosamarbetet får vi aldrig. Som jag
              sade är det en av de absolut viktigaste frågor som Sveriges konsumenter,
              väljare och företagare någon gång behöver få ett svar på.
            </seg>
            <seg xml:id="i-57df179804f332a7-0">
              Jag kan förtydliga min fråga. Har Carl B Hamilton med sig sin
              egen finansminister, som han nyss hyllade här i talarstolen, i
              projektet att så fort som möjligt ansluta Sverige till eurosamarbetet?
            </seg>
          </u>
          <note type="speaker" xml:id="i-d93a172d6657cc5b-0">
            Anf. 24 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-e991dee469eb60e0-2">
            <seg xml:id="i-99a9d1d928abedc6-0">
              Herr talman! Jag önskar att frågan om att Sverige ska gå med
              i eurosamarbetet skulle vara mer aktuell, men ärligt talat är
              det väl inte riktigt att Sverige ska gå med som står högst upp
              på dagordningen vare sig i Sverige eller i euroområdet.
            </seg>
            <seg xml:id="i-1915e30f63503f22-0">
              Den viktiga frågan i detta sammanhang i dag är naturligtvis att
              man löser både de akuta problemen och de mer långsiktiga problemen,
              men för Sverige är problemet i dag att vi håller på att bli en
              randstat. De andra länderna fördjupar nu nämligen väldigt snabbt
              sitt samarbete. Då hamnar vi i en situation där vi har en annan
              ställning i Europasamarbetet än Finland, de baltiska staterna
              de blir snart euromedlemmar, eller om fyra fem år i alla fall
              Polen, Tyskland och så vidare.
            </seg>
            <seg xml:id="i-dc6683253df28655-0">
              Det är för mig en mycket oroväckande utveckling att Norden kommer
              att splittras ytterligare. Tendenserna att andra länder fördjupar
              sitt samarbete och ställer Sverige utanför tycker jag är en mer
              akut fråga som vi redan nu har anledning att brottas med till
              exempel i riksdagens EU-nämnd, Per Bolund.
            </seg>
            <seg xml:id="i-8983a6f8d5cfaddc-0">
              Sedan kan man också notera att det faktiskt finns en ganska stor
              enighet, där jag även räknar in Miljöpartiet, om att det är bra
              med de åtgärder man vidtar i Europa förändrat regelsystem, skärpt
              stabilitetspakt, en europeisk termin, skärpta krav på statistik,
              makroekonomisk övervakning och koordinering och så vidare.
            </seg>
            <seg xml:id="i-458b07b5d66929e1-0">
              Det är alltså detta som står i fokus på det akuta området. Sedan
              är det naturligtvis också så att en förklaring till denna kris
              är att det inte har varit tillräckligt mycket inflytande för marknadsprissättning
              av skulderna. Man har alltså haft politiskt styrda räntor snarare
              än marknadsstyrda räntor i alltför stor utsträckning.
            </seg>
          </u>
          <note type="speaker" xml:id="i-707809c24a35403c-0">
            Anf. 25 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-1">
            <seg xml:id="i-3ebaa7dbf039e0af-0">
              Herr talman! Först vill jag säga att det är mycket roligt att
              Per Bolund så hårt driver frågan om slopat sjuklöneansvar för
              små företag, vilket Vänsterpartiet varmt välkomnar eftersom det
              är ett förslag som vi har drivit under många år.
            </seg>
            <seg xml:id="i-945eece750153fa2-0">
              Jag vill också säga till Carl B Hamilton att det hedrar dig att
              du står fast vid din uppfattning om att ge dig i lag med liemannen
              och ge dig in i EMU-projektet. Du står i alla fall för det du
              tror på, även om jag gärna skulle hålla mig borta från liemannen
              i det här fallet.
            </seg>
            <seg xml:id="i-a7d2396e18ee3f57-0">
              Folkpartiets solidaritet med marknaden är väldigt tydlig. Det
              är ju era värderingar som har lett oss till finans- och EMU-krisen.
              Växande inkomstskillnader leder till spekulation och avregleringar,
              och det är just växande inkomstskillnader som är drivkraften bakom
              den finanskris som vi just nu tar del av.
            </seg>
            <seg xml:id="i-46429161c4f2bfab-0">
              En liten andel av befolkningen har fått kraftigt ökade inkomster,
              vilket leder till att de söker avkastning på sitt kapital. Den
              stora medelklassen och de därunder hänger inte med i realinkomstutvecklingen
              utan har snarare stått stilla, internationellt sett, eller halkat
              efter på många sätt och tvingas därför låna till sin konsumtion.
              Det här är inte bara vad Vänsterpartiet säger, utan det har även
              IMF släppt en rapport om. Just kraven på privatiseringar och avregleringar
              följer ju i växande inkomstskillnaders spår, och det är en tydlig
              nyliberal värdering.
            </seg>
            <seg xml:id="i-6673ea1f71004e0d-0">
              Vänsterpartiet lånar gärna ut pengar till krisande länder, men
              inte med krav på privatisering av hälso- och sjukvård och apotek
              eller på utförsäljning av infrastruktur och så vidare som ni gör.
              Det är den politiken som lett oss dit vi nu är. Det är som att
              bota en alkoholist med sprit.
            </seg>
            <seg xml:id="i-d6e88dd07df03a22-0">
              Spanien, Irland och Portugal är länder som hade låg skuldsättning
              före krisen men som tvingats att gå in och rädda banker. De har
              haft en felaktig penningpolitik som har lett till en prisbubbla
              i deras länder med framför allt stora fastighetsprisbubblor.
            </seg>
          </u>
          <note type="speaker" xml:id="i-d7d71dc29386d9ce-0">
            Anf. 26 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-e991dee469eb60e0-3">
            <seg xml:id="i-e72142eff12063db-0">
              Herr talman! Jag har hört tidigare från vänsterpartister att
              det är växande klyftor som har skapat den här krisen och att det
              är en nyliberal politik i de skuldsatta länderna som har försatt
              dem i den situationen. Jag skulle snarare säga att det är bristen
              på marknadsekonomi i de här länderna som har varit det större
              problemet.
            </seg>
            <seg xml:id="i-f45b808ceeb1f37f-0">
              Det är ofta närmast feodala strukturer i Grekland, Spanien och
              Portugal som har gjort att länderna inte har reformerats. De har
              inte gjort som vi har gjort i Sverige, avreglerat marknader och
              sett till att få en högre effektivitet och ett bättre resursutnyttjande,
              utan de har gått långsammare och långsammare i sin ekonomiska
              tillväxt. Bnp-tillväxten har varit betydligt sämre än i till exempel
              Sverige och Tyskland under senare år, nere på 1 procent. De hade
              haft en högre tillväxt om de hade haft en mer liberal och marknadsorienterad
              politik.
            </seg>
            <seg xml:id="i-91c6beb1a1de9355-0">
              Spanien och Irland fick fastighetskriser, och det borde de ha
              ingripit mot genom fastighetsskatter och andra finanspolitiska
              åtgärder. Det hade varit helt möjligt för dem. Det är inte så
              att den här situationen är av Gud given. Den har ju undvikits
              i andra länder. Man gjorde det inte i Spanien och på Irland, men
              det var därför att man valde att driva en felaktig nationell ekonomisk
              politik.
            </seg>
            <seg xml:id="i-28cabea8a8a5318c-0">
              Ulla Andersson fokuserar helt och hållet på räntepolitiken som
              bestäms i Frankfurt. Men det ligger ett ansvar även inom euroområdet
              att driva en nationell finanspolitik som är avpassad för den nationella
              situationen. Det gäller inte bara fastighetsprisbubblor, utan
              det gäller även arbetslöshet. Vi brukar ju i den här kammaren
              betona att den typen av politik är nationell, och det gäller även
              beträffande Spanien och Irland.
            </seg>
          </u>
          <note type="speaker" xml:id="i-3185fcd97eaeb0a3-0">
            Anf. 27 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-2">
            <seg xml:id="i-d3f6f30c5b47a54c-0">
              Herr talman! Det är inte bara Vänsterpartiet som säger att det
              är växande ekonomiska skillnader som har lett fram till både krisen
              på 30-talet och krisen som vi har nu, utan det gör även IMF, så
              du får i så fall också skälla på IMF, Carl B Hamilton. Det är
              rätt tydligt också att avregleringar och privatiseringar följer
              i dess spår. Det är också en politik som ni har stått starkt bakom
              och som har fått konsekvenser i väldigt många länder.
            </seg>
            <seg xml:id="i-a53c362a13733e51-0">
              EMU är framför allt ett politiskt projekt och inte ett ekonomiskt
              projekt. En valutaunion med en så starkt centraliserad penningpolitik
              och finanspolitik har ju aldrig testats förut. Lars Jonung sade
              tidigare att det tog 150 år innan man fick USA:s valutaunion att
              fungera. Och jag skulle kunna tänka mig att så länge kommer inte
              EMU-projektet att överleva, därför att det som har hänt är att
              många länder har fått försämrad konkurrenskraft eftersom det är
              en helt felaktigt värderad valuta i grund och botten, vilket har
              snedvridit hela bytesbalansen. Lägger vi därtill att vi har fått
              en penningpolitik som är helt anpassad efter de stora länderna
              får det konsekvenser. Det är ju inte för inte som vi har möten
              och utfrågar Riksbanken eller att Riksbankens ränteförändringar
              får så stor betydelse i den ekonomiska debatten i Sverige. Det
              har självklart betydelse vilken penningpolitik länderna för utifrån
              att de har helt olika förutsättningar. Det får konsekvenser.
            </seg>
            <seg xml:id="i-4b54a4b157613692-0">
              Irland är väl ett land som har avreglerat och privatiserat och
              som till exempel haft en enorm banksektor, så de har väl helt
              följt dina rekommendationer, och de har haft en stor kris.
            </seg>
            <seg xml:id="i-2eecaf1fbb50e45c-0">
              Spanien och Portugal är länder som hade god ekonomi i sin offentliga
              budget men har tvingats att rädda banker på grund av finanskrisen,
              en oerhörd spekulation och en fastighetsbubbla på grund av felaktig
              penningpolitik.
            </seg>
            <seg xml:id="i-5cb784688a8fe4b1-0">
              Din teori håller inte, Carl B Hamilton. Det är nog dags att inse
              att den här liemannen inte är något bra sällskap och att vi ska
              stå utanför. Svenska folket var klokt. Jag beklagar att du inte
              inser det.
            </seg>
          </u>
          <note type="speaker" xml:id="i-cbc70abd4712df79-0">
            Anf. 28 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-e991dee469eb60e0-4">
            <seg xml:id="i-c5fc78463a0ecaa5-0">
              Herr talman! Jag vet inte om det är festligt eller om det är
              tragiskt, men hela tiden beskriver Ulla Andersson det som att
              det är den typ av politik som Alliansen driver som har drivit
              de här länderna till stora skulder och budgetunderskott. Men,
              förlåt, som jag påpekade här tidigare har ju Anders Borg fått
              pris såsom varande Europas bäste finansminister. Vi har överskott
              i de offentliga finanserna. Vi har en utveckling vad beträffar
              skuldsättning som är helt motsatt den som är i till exempel Grekland,
              Spanien, Irland och Italien. Det är alltså inte vår politik utan
              en annan politik som de har drivit i de länderna.
            </seg>
            <seg xml:id="i-9b945d140a4fadd4-0">
              Vad som är huvudorsakerna till de uppkomna problemen är otroligt
              enkelt. De har lånat för mycket, de har byggt upp stora underskott
              och de har skaffat sig stora skulder. Det är ju det som är kärnan
              till att de har de här problemen. Det är därför som IMF, som nu
              Ulla Andersson helt plötsligt hyllar men som hon annars brukar
              fördöma, hela tiden i sin rådgivning fokuserar på: Se till att
              ni får ned underskotten, se till att ni får ned skulderna och
              att det sker på ett uthålligt sätt!
            </seg>
            <seg xml:id="i-f649567559d7ba0e-0">
              Det är inte vår politik som har drivits i Grekland eller i Italien.
              Det är Berlusconis, Papandreous och hans företrädares politik,
              men det är inte den politik som Alliansen står för i Sverige eller
              politiken i till exempel Finland som är samma politik som har
              drivits i Sverige.
            </seg>
          </u>
          <note type="speaker" xml:id="i-0f29013faf179c57-0">
            Anf. 29 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-3">
            <seg xml:id="i-9b8de618522d23cf-0">
              Herr talman! Det är rätt, Carl B Hamilton, att vi vill ta bort
              klyftan mellan pension och lön, mellan lön och uppskjuten lön,
              och vi tar det första steget i vårt alternativ till budget. Jag
              beklagar att ni har gått ifrån ert löfte till pensionärerna.
            </seg>
            <seg xml:id="i-92ff59a9d806ab33-0">
              När det sedan gäller nedsättningen av arbetsgivaravgiften säger,
              precis som jag har sagt tidigare här i dag, Finanspolitiska rådet
              och andra bedömare att det är ett väldigt tveksamt sätt att stimulera
              jobb. Då finns det bättre sätt att stimulera jobb, till exempel
              traineeplatser för unga, att unga får gå sida vid sida med någon
              som är i färd med att gå i pension. Då ger man en ung en möjlighet
              att komma in i ett jobb. Det underlättar också generationsskiftet.
            </seg>
            <seg xml:id="i-4f0d891050cdf2a9-0">
              Carl B Hamilton säger att kommunerna inte kompenseras för det
              här. Kommunerna kompenseras mer än väl. Vi har i och för sig följt
              beräkningskommissionerna som säger att man inte ska kompensera.
              Det är hur som helst 2,8 miljarder. Men i vårt alternativ får
              kommunerna 7 miljarder extra. Det handlar om alltifrån sjukvårdsmiljard
              till utbildningsvikariat, plusjobb, barnomsorg på obekväma arbetstider,
              komvuxplatser, där kommunerna själva finansierar mycket av utbildningen
              på grund av tidigare neddragningar från statens sida, och inte
              minst gymnasieskolan som nu drabbas av besparingar. Ni har räknat
              ut att gymnasiereformen ska ge en massa effektivitetsvinster,
              men nu får vi höra från Sveriges Kommuner och Landsting att nu
              handlar det om att man måste dra ned på antalet lärare. Samtidigt
              ser vi hur ungdomarna med den nya reformen väljer bort yrkesinriktad
              utbildning, för annars stängs dörren till högskolan. Ungdomarna
              är inte dumma. De vill inte stänga några dörrar inför framtiden.
              Det leder till att vi får in färre i tekniska yrken där vi ser
              en brist i framtiden.
            </seg>
            <seg xml:id="i-b01cde20cf1f7e6e-0">
              Min fråga till Carl B Hamilton är: Var verkligen gymnasiereformen
              så lyckad? Den var ju Folkpartiets hjärtefråga.
            </seg>
          </u>
          <note type="speaker" xml:id="i-edcf6a8e3defdbcd-0">
            Anf. 30 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-e991dee469eb60e0-5">
            <seg xml:id="i-7d44975fdcf58a91-0">
              Herr talman! Ja, jag tror att den var lyckad. Jag tror att det
              var en väldigt olycklig situation tidigare. Kravet på högskolebehörighet
              för alla ledde inte till högskolebehörighet för alla, utan det
              ledde till att en tredjedel inte avslutade sina studier i gymnasiet
              utan hoppade av. Det blev slutresultatet. Ambitionsnivån var hög,
              men slutresultatet blev katastrofalt enligt mitt sätt att se det.
            </seg>
            <seg xml:id="i-142b84f96bdc1640-0">
              Jag tycker att det är intressant och glädjande att vi i år har
              fler sökande än på många, många år till platserna på civilingenjörsutbildningen.
              Det är otroligt viktigt för Sverige som industrination.
            </seg>
            <seg xml:id="i-a69407af0ac0d8db-0">
              Tommy Waidelich talar om traineeprogram. Vi har satsat på en
              lite annorlunda modell, nämligen att bygga ut lärlingssystemet.
              Det innebär också att man knyter en närmare kontakt mellan skolan
              och arbetslivet. Tommy Waidelich säger att man ska gå vid sidan
              av någon som ska pensioneras. Det här är ett mer fristående sätt
              att se på det hela. Skola och arbetsliv ska knytas samman. De
              som inte nödvändigtvis tycker att akademiska meriter är det allra
              mest attraktiva i livet ska få en bra utbildning som dessutom,
              erfarenhetsmässigt från andra länder, ofta leder direkt till jobb
              i det företag där de har gjort sin lärlingstjänst eller i närliggande
              företag.
            </seg>
            <seg xml:id="i-decb969a9f132172-0">
              Sedan har vi detta med kompensationer när det gäller kommunerna.
              Tommy Waidelich säger att man har 7 miljarder i bakfickan till
              kommunerna till andra uppgifter. Men då blir de andra uppgifterna
              som ni har tänkt finansiera med dessa 7 miljarder i motsvarande
              mån färre om ni ska använda en del av de pengarna för att kompensera
              för den högre anställningskostnaden för personer under 26 år.
            </seg>
          </u>
          <note type="speaker" xml:id="i-a9b5fcbef465a668-0">
            Anf. 31 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-4">
            <seg xml:id="i-5e4ad7cfee0a20e6-0">
              Fru talman! Nej, det handlar om nya pengar, till exempel till
              sjukvårdsmiljarden och till gymnasieskolan. Det handlar också
              om sådant som kommunerna har utgifter för i dag, till exempel
              komvuxplatser. Där har ni dragit ned. Det innebär också att matchningen
              inte fungerar sedan flera år tillbaka på grund av att många ungdomar
              saknar gymnasieexamen.
            </seg>
            <seg xml:id="i-b180065f098a3aea-0">
              Du pratar om ingenjörer. Det är bra. Du pratar om lärlingar,
              och det är vi också för. Men problemet är att många ungdomar inte
              väljer de andra tekniska programmen i gymnasieskolan just för
              att de vet att dörren är stängd om de skulle vilja läsa vidare
              i framtiden. Ungdomarna är inte dumma. Där har er gymnasiereform
              misslyckats. Den har också bidragit till att den sociala rörligheten
              minskar i och med att folk inte kan ändra sig senare i livet och
              byta karriär. Jag tycker att det är djupt olyckligt. Det borde
              åtminstone en socialliberal hålla med om, men jag vet ju inte
              hur Carl B Hamilton etiketterar sig.
            </seg>
            <seg xml:id="i-cfc2dff6c5ff5534-0">
              Låt mig spinna vidare lite på den debatt som Carl B Hamilton
              hade lite tidigare om euron. Kommissionen har i dag presenterat
              hur man skulle kunna gå fram med euroobligationer. Jag skulle
              vilja veta hur Carl B Hamilton ställer sig till det förslaget.
              Är det en framkomlig väg med de nya konstruktioner som kommissionen
              föreslår? Tidigare har Carl B Hamilton och de borgerliga partierna
              avvisat detta. Jag tycker att det är olyckligt att avvisa euroobligationer
              när man inte har något alternativ. Vi är på väg in i en väldigt
              allvarlig fas av finanskrisen. Finanskrisen har blivit en skuldkris
              som återigen påverkar bankerna. Då tycker jag att den borgerliga
              regeringen står väldigt passiv och tomhänt när den avvisar euroobligationer
              utan att ha något alternativ mer än marknadens disciplinerande
              verkan, och den har uppenbarligen inte fungerat utan bara förvärrat.
            </seg>
          </u>
          <note type="speaker" xml:id="i-5e479dc3f41ccf2c-0">
            Anf. 32 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-e991dee469eb60e0-6">
            <seg xml:id="i-9b88bcf67839909a-0">
              Fru talman! Det var överraskande att det skulle bli en applåd
              för någonting som innebär att ett land som Sverige eller, mer
              aktuellt, Tyskland skulle låna ut mer eller mindre villkorslöst
              till sydeuropeiska länder som är i kris. Det är den faktiska innebörden
              av euroobligationer. Man kan också uttrycka det på ett annat sätt,
              nämligen att Europeiska centralbanken ska trycka pengar som kan
              fylla kassakistorna i de länder som har problem.
            </seg>
            <seg xml:id="i-56aeea84d81d44b5-0">
              Det är möjligt att krisen blir så svår att Tyskland tvingas ta
              på sig ett ansvar att fylla på med nya lån till de här länderna.
              Det är Tyskland helt emot, och jag är helt emot euroobligationer.
              Det har två effekter. Den ena är att man sänker trycket på de
              här länderna att vidta åtgärder så att de minskar sina underskott
              och kommer till rätta med sina skulder. Reformtrycket minskar.
              Det är inte önskvärt. Den andra effekten är att det så småningom
              leder till högre inflation. Det är framför allt av det skälet
              som det är djupt impopulärt i Tyskland. Jag tror att det är politiskt
              omöjligt i Tyskland, åtminstone under överskådlig tid.
            </seg>
            <seg xml:id="i-7955b6ee80dffa0d-0">
              Varför skulle Sverige ansluta sig till ett förslag som är dikterat
              för att lösa upp politiska problem i länder som är oförmögna att
              vidta de rätta åtgärderna i stället för att hålla kvar trycket
              på att de här länderna måste komma till rätta med sina grundläggande
              problem? Det är min huvudinvändning. Vi måste hålla uppe trycket.
            </seg>
            <seg xml:id="i-f048f78c8da5fb11-0">
              Den nya spanska regeringen är en borgerlig regering som inte
              omedelbart vidtar riktiga åtgärder. Nu går räntorna upp i Spanien.
              Tänk om de skulle få löften om euroobligationer. Då skulle trycket
              helt försvinna. Nej tack!
            </seg>
          </u>
          <note type="speaker" xml:id="i-5ce53abb414c01af-0">
            Anf. 33 PER ÅSLING (C):
          </note>
          <u who="per_asling_f81bf3" xml:id="i-68bd782e280e6203-0">
            <seg xml:id="i-fbf81c27b5592af5-0">
              Fru talman! För drygt ett sekel sedan sökte många svenskar en
              bättre framtid i Amerika. De som gjorde resan gjorde den inte
              i tron att de skulle få överflöd och lyx, utan de trodde att de
              skulle få arbete. De visste att det krävdes uppoffringar och hårt
              arbete också i det nya landet. De reste för att få möjlighet att
              bygga något nytt och ta sitt eget öde i sina egna händer.
            </seg>
            <seg xml:id="i-2c33aa658862de8d-0">
              Det här är en dröm som också behövs i Sverige i dag. Vi har mycket
              som är fantastiskt i vårt land. Vi har en hög utbildningsnivå,
              social trygghet, låg korruption och ordning i de offentliga finanserna.
              Men också i vårt land finns det många som inte ser någon möjlighet
              att förverkliga sina drömmar. De vågar inte ens drömma längre.
              Därför behöver vi en politisk ambition om nybyggarlandet. Människor
              ska våga satsa, vara entreprenöriella och förverkliga sina drömmar.
              Det är nästa stora svenska projekt, en ny satsning. Låt oss kalla
              den småföretagarlinjen.
            </seg>
            <seg xml:id="i-a6ee259cc8a22609-0">
              Fru talman! Sverige är väl rustat. Trots den finansiella storm
              som svept fram över Europa står de svenska statsfinanserna stabila.
              15 års stabiliseringspolitik med starkt centerinflytande visar
              nu tydligt sitt värde. När andra europeiska länder tvingas skära
              ned och hålla igen kan vi i Sverige satsa i krisen. Vi kan bygga
              för framtiden och förbättra vårt lands konkurrenskraft. Sverige
              ligger i topp inom EU när det gäller offentliga investeringar.
              Vi ligger på en nivå strax över 3 procent, och det är en nivå
              som vi brukar ligga på över tid.
            </seg>
            <seg xml:id="i-44132bce6f478391-0">
              Men vi kan inte heller blunda för utmaningar. Det handlar om
              att korrigera decenniers misslyckanden på det integrationspolitiska
              området, om att ge de tusentals ungdomar som står utanför arbetsmarknaden
              framtidstro och om att öka vardagstryggheten för den del av de
              svenska hushållen som saknar en vettig ekonomisk buffert. Det
              handlar också om att göra hela landet delaktigt i tillväxt och
              jobbskapande.
            </seg>
            <seg xml:id="i-997dcf0b0b715e76-0">
              Fru talman! Under alliansregeringen har det blivit mer lönsamt
              att gå från bidrag till arbete. På sikt handlar det om ett par
              hundra tusen arbetstillfällen som ett resultat av en ny ekonomisk
              politik. Reformer som sänkt restaurangmoms och sänkta arbetsgivaravgifter
              gör det lättare att anställa och underlättar främst de ungas inträde
              på arbetsmarknaden.
            </seg>
            <seg xml:id="i-50059a4f9e1ac69b-0">
              Samtidigt är det uppenbart att det krävs ytterligare reformer
              för att sänka trösklarna för de grupper som har svårast att komma
              in. En hårt sammanpressad lönestruktur förenad med höga ingångslöner
              och en stelbent arbetsrätt gav tydliga negativa effekter på viljan
              att anställa den som stod utanför. Därför är det ett välkommet
              steg att finansministern bjudit in parterna till att diskutera
              hur trösklarna kan sänkas. Jag vill inskärpa vikten av att samtalen
              leder till resultat.
            </seg>
            <seg xml:id="i-e9a5ac843895b011-0">
              Genom Centerpartiets och därigenom regeringens arbete får människor
              i landets glesare delar större möjligheter att inte bara bo kvar
              utan också skapa sig en bättre framtid och förverkliga sina ambitioner.
              Genom finansierade satsningar på fysisk och digital infrastruktur
              förbättras villkoren för utbildning, arbete och företagsamhet
              i hela landet. Regelförenklingar och satsningar på de gröna näringarna,
              som är basen för tillväxt på landsbygden, förbättrar villkoren
              för företagande, sysselsättning och utveckling. Med det som grund
              bör de kommande åren tas ytterligare steg genom en garanterad
              grundservice i hela landet, genom ytterligare satsningar på de
              gröna näringarna, genom Matlandet Sverige, gårdsförsäljning och
              Skogsriket, för att nämna några exempel.
            </seg>
            <seg xml:id="i-affb615ec9f99547-0">
              Fru talman! Att öppna möjligheter är nödvändigt för att frigöra
              människors förmåga, men det måste förenas med åtgärder som rustar
              henne till att kunna möta utmaningar och ta ansvar för sin framtid.
              Det största svek samhället kan stå för är att svika de ungdomar
              som tvingas lämna skolan med otillräckliga kunskaper för arbete
              eller fortsatta studier. Att så många som nästan var fjärde elev
              lämnar grundskolan eller gymnasieskolan utan att vara godkända,
              vilket varit fallet under många decennier, är en skamfläck i svensk
              skolpolitik. Att ge fler unga möjlighet att forma sin egen framtid
              måste vara en huvuduppgift för varje regering, och det ska även
              ge avtryck i den ekonomiska politiken.
            </seg>
            <seg xml:id="i-67fedd5c2999f5f5-0">
              Att satsa på utbildning är också ett sätt att minska det utanförskap
              som drabbar många unga människor som växer upp under knappa ekonomiska
              förhållanden. Det misslyckandet är naturligtvis ett samhällsekonomiskt
              slöseri, men framför allt är det en tragedi för den som drabbas.
              Ett utvecklat samhälle kan inte med bibehållet anspråk på anständighet
              lämna människor i ett permanent utanförskap, vilket varit fallet
              under många decennier. En förstärkt arbetslinje, satsning på utbildning
              och kraftfulla åtgärder för integration av invandrare på den svenska
              arbetsmarknaden är viktiga steg mot ett mer inkluderande och anständigt
              samhälle.
            </seg>
            <seg xml:id="i-7a7fd784777d40bf-0">
              Fru talman! Mot regeringens politik står främst den socialdemokrati
              som är mer splittrad internt, som det verkar, än vad den samlade
              oppositionen lyckades vara under förra mandatperioden. Det finns
              säkert goda ambitioner, men resultatet har blivit bedrövligt.
              Man föreslår i dag en straffbeskattning på de tunga transporter
              som är nödvändiga för basindustrin och de gröna näringarna för
              att finansiera stora infrastrukturprojekt i storstäderna. Landets
              ungdomar får en dubbel smocka genom fördubblad arbetsgivaravgift
              och en sämre arbetsmarknad genom en hög restaurangmoms, trots
              att man nyss gått till val på att sänka den. Man ökar Sveriges
              sårbarhet i en otrygg värld genom ofinansierade utgifter och höjda
              utgiftstak.
            </seg>
            <seg xml:id="i-73de230274708a04-0">
              Avslutningsvis, fru talman, vill jag säga att Sverige inte behöver
              denna typ av enkel populism och billiga utgiftslöften. Nybyggarlandet
              Sverige bygger på fortsatt ansvarstagande i förening med tydliga
              åtgärder för jobb och tillväxt i hela landet.
            </seg>
            <seg xml:id="i-8ba75fe2fb4cc061-0">
              Jag vill yrka bifall till utskottsmajoritetens förslag.
            </seg>
          </u>
          <note type="speaker" xml:id="i-56441bc2c1b71996-0">
            Anf. 34 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-5">
            <seg xml:id="i-ce8425de6fe7b55b-0">
              Fru talman! Per Åsling fortsätter i sitt anförande en gammal
              kär tradition i Centerpartiet, att tala gott om småföretagare.
              Han talar om småföretagarlinjen. Sanningen är att den regering
              som hans parti utgör underlag till inte levererar de reformer
              som företagarna efterfrågar. Det måste vara ett bekymmer. Hur
              länge kan man stå och tala om småföretagarlinjen och åtgärder
              för småföretagare utan att leverera det som småföretagarna faktiskt
              behöver och vill ha?
            </seg>
            <seg xml:id="i-680afa7a597456b3-0">
              Per Åsling var med på det seminarium som Företagarna och Swedbank
              anordnade om småföretagarnas villkor och som hölls här i riksdagen
              i går. Då såg vi tydligt vad som efterfrågas från företagarnas
              sida. Det är sänkta kostnader för att anställa. Det möter vi genom
              att sänka arbetsgivaravgifterna och rikta det mot de små företagen.
              Med den regering som du, Per Åsling, företräder har arbetsgivaravgifterna
              för småföretagen höjts. Den första åtgärd som regeringen vidtog
              när den kom till makten 2006 var att ta bort den ersättning som
              fanns tidigare. Vi har i vår budget slopat sjuklöneansvar för
              småföretagen, som är den fråga som företagarna själva satt högst
              på sin önskelista. Inte heller där levererar den regering som
              du representerar.
            </seg>
            <seg xml:id="i-ad23b3ad2dfdd314-0">
              Regelförenkling är ett område där vi tidigare varit överens.
              Miljöpartiet gjorde för många år sedan en överenskommelse med
              de borgerliga partierna om att minska regelbördan med 25 procent.
              Även där har den sittande regeringen misslyckats med att leverera
              det som vi kom överens om, det som var målsättningen. Vi är långt
              från de 25 procent som vi drev tillsammans.
            </seg>
            <seg xml:id="i-35f0b556aefc1142-0">
              Att Per Åsling talar om gröna näringar är konstigt när vi ser
              hur man i budgeten drar ned på område efter område. Man drar ned
              på stödet till energiomställning, effektivisering, satsningar
              på solenergi och så vidare. Talet och handlingen hänger alltså
              inte samman, varken när det gäller småföretagen eller satsningen
              på en grön omställning.
            </seg>
            <seg xml:id="i-d94c33ff341030c2-0">
              Grundfrågan är hur länge Centern kan ha kvar någon som helst
              trovärdighet i småföretagarfrågan utan att leverera.
            </seg>
          </u>
          <note type="speaker" xml:id="i-a90c73bdb31ffea0-0">
            Anf. 35 PER ÅSLING (C) replik:
          </note>
          <u who="per_asling_f81bf3" xml:id="i-68bd782e280e6203-1">
            <seg xml:id="i-837ca240d2ee2b17-0">
              Fru talman! Sedan den nuvarande regeringen tillträdde har det
              gjorts ordentliga förändringar för småföretagen. Per Bolund nämner
              själv regelförenklingen. Äntligen har vi i Sverige kommit i en
              situation där regelverket minskar i stället för ökar. Sedan är
              det önskvärt att förändringen eller reformeringen av regelverket
              ska ske i snabbare takt. Regeringen kommer nu att ta nya tag på
              det området. Det viktiga är att vi via det arbete som sker gör
              det lättare och lönsammare att driva småföretag.
            </seg>
            <seg xml:id="i-481e872ec3dd6f70-0">
              Finansieringen är ett annat område där vi har gjort saker. Nu
              ser vi över hur man via de statliga associationerna kan bli mer
              effektiv och anpassa det till företagens behov. På arbetsmarknadsområdet
              satsas det historiskt mycket i år och i kommande budget för att
              via Arbetsförmedlingen matcha de behov som företagen har.
            </seg>
            <seg xml:id="i-a1ed2110201adbfb-0">
              Er förändring av arbetsgivaravgiften tycker jag är vällovlig,
              Per Bolund, alltså att ni lyfter fram det, men den bedömning vi
              gör är att det inom arbetsgivarområdet snarast bara sker en omfördelning
              av arbetsgivaravgifterna inom småföretagarkollektivet. Dessutom
              innebär ert förslag, om det är fråga om att sänka arbetsgivaravgiften
              upp till en lönesumma på 830 000 för företag, att man får besvärliga
              tröskeleffekter. Detsamma gäller sjuklönen.
            </seg>
          </u>
          <note type="speaker" xml:id="i-daf30c15c6d1a8a3-0">
            Anf. 36 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-6">
            <seg xml:id="i-e2b06d3a031e2877-0">
              Fru talman! Vad gäller regelförenklingen kan vi konstatera att
              ni långt ifrån har kunnat leva upp till vår gemensamma målsättning.
              Målsättningen var att man skulle minska regelbördan med 25 procent
              till för ett år sedan. I dagsläget är det väldigt långt ifrån
              den målsättningen. Vi känner besvikelse över det, när vi ändå
              lyckades komma fram till en målsättning gemensamt.
            </seg>
            <seg xml:id="i-68db08bd095e183b-0">
              Det intressanta när det gäller regelförenkling är om den verkligen
              förändrar företagarnas vardag, om de kan se effekterna av det
              arbete som görs. Tyvärr har företagarna när de själva svarat på
              enkäter inte ansett sig kunna märka någonting av regelförenkling
              i sin egen vardag, möjligtvis med undantag för vissa specifika
              områden, som livsmedelssektorn. I bred bemärkelse är det ingen
              större förändring som företagarna själva har märkt. Det är klart
              att det är en besvikelse ur vår synvinkel.
            </seg>
            <seg xml:id="i-2cfa389ba8e731bd-0">
              På arbetsmarknadsområdet tycker vi att det är en mycket bättre
              reform att ha generella styrmedel som riktar sig mot alla företag
              i stället för att göra som den här regeringen och bara ge stöd
              till dem som har anställt människor som är under 26 år. Företagarna
              själva har inte efterfrågat den reformen. Regeringen själv framför
              inte det som en företagarreform utan som en reform för att sänka
              ungdomsarbetslösheten. Sedan kan vi diskutera hur effektiv den
              reformen är, när Sverige ändå har en rekordhög ungdomsarbetslöshet
              som har stigit sedan den borgerliga regeringen kom till makten.
              Men att det skulle vara en företagarreform är det nog få som håller
              med om. Däremot säger företagarna själva att de verkligen vill
              ha sänkta arbetsgivaravgifter generellt. Det är det som vi också
              levererar, riktat mot de små företagen.
            </seg>
            <seg xml:id="i-bd07b7a9b2fe196f-0">
              Det stämmer inte som Per Åsling säger att det skulle bli en tröskeleffekt.
              Sänkningen går till alla företag. Även de som har en lönesumma
              över 830 000 får tillgång till pengarna och får värde av dem.
              Den farhågan är kraftigt överdriven.
            </seg>
            <seg xml:id="i-9dc28e408249ea3b-0">
              Faktum kvarstår. Centerpartiet pratar väldigt gärna, ofta och
              mycket om småföretagen, men i praktisk politik ser vi väldigt
              lite resultat.
            </seg>
          </u>
          <note type="speaker" xml:id="i-04a1cc54f0370c7e-0">
            Anf. 37 PER ÅSLING (C) replik:
          </note>
          <u who="per_asling_f81bf3" xml:id="i-68bd782e280e6203-2">
            <seg xml:id="i-d57c3f8038c45b6c-0">
              Fru talman! Då innebär det att arbetsgivaravgiftssänkningen är
              generell och inte riktad. Du har pratat om att den är riktad.
              Du har kritiserat oss för att vi gör generella sänkningar. Jag
              blir förvånad över hur ni argumenterar.
            </seg>
            <seg xml:id="i-5acd2c1febd06d98-0">
              Det är viktigt att sänka arbetsgivaravgifterna. Det står högt
              på Centerpartiets dagordning. Vi kommer att återkomma med förslag
              när reformutrymme finns för att göra ordentliga sänkningar. Men
              i det läge där vi befinner oss nu väljer vi att rikta arbetsgivaravgifterna
              mot de grupper som är mest utsatta. Då blir det generellt. Det
              skapar effekter.
            </seg>
            <seg xml:id="i-6fd3f3986c9192be-0">
              När det gäller satsningen på småföretag är det inte bara kostnader
              i form av arbetsgivaravgifter eller sjuklöneansvar som är viktiga
              att angripa, titta på och åtgärda. Låt mig repetera: Vi återkommer
              när det finns reformutrymme från Centerpartiets sida.
            </seg>
            <seg xml:id="i-a9b00aa264928efb-0">
              Jag kommer från norra Sverige och är själv småföretagare, Per
              Bolund. Jag vet vad det är fråga om. Det är klart att jag med
              min erfarenhet blir väldigt bekymrad över hur småföretag på landsbygden
              ska klara av de chockhöjningar som ni föreslår när det gäller
              vägavgifter, koldioxidskatt och flygskatt. Till råga på allt vill
              ni dra ned på anslaget till infrastruktur i form av vägar. Det
              kommer att drabba småföretagen i den landsända jag kommer ifrån.
            </seg>
            <seg xml:id="i-9f92cc9c27e61c73-0">
              När det gäller satsning på gröna näringar kan jag bara notera
              tiden medger inte mer att det i fjol skedde en historisk ökad
              satsning på biouttaget med 14 terawattimmar, vilket motsvarar
              mer än produktionen i Oskarshamn.
            </seg>
          </u>
          <note type="speaker" xml:id="i-e66c22d1a1c6c99a-0">
            Anf. 38 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-3">
            <seg xml:id="i-18980c1144ba3d04-0">
              Fru talman! Per Åsling sade att han välkomnar en politik för
              sänkta trösklar på arbetsmarknaden, och det kan man väl säga att
              Per Åslings politik verkligen har lett till genom att två av tio
              som är inskrivna på Arbetsförmedlingen nästa år kommer att ha
              arbetslöshetsförsäkring. Ni har gjort det svårare att komma in
              i arbetslöshetsförsäkringen. Ni har sänkt ersättningsnivåerna
              och försvårat den fackliga anslutningen.
            </seg>
            <seg xml:id="i-673797d7d382aad6-0">
              Men dessutom har ni sett till att det i baracker bor byggarbetare
              som utnyttjas systematiskt, med 1220 personer i varje barack.
              Vi har långtradarchaufförer på våra vägar som tjänar några tusenlappar
              och som lever i sina lastbilar. Vi har städpersonal som exploateras
              och utnyttjas sexuellt på en svart arbetsmarknad.
            </seg>
            <seg xml:id="i-4bdcb5667e4900e6-0">
              Det här har ni sett till bland annat genom att ni har infört
              arbetskraftsinvandring utan ett starkt reglemente, och vi har
              den Lavaldom som har lett till att man inte har rätt att ställa
              krav på kollektivavtal. Så visst utnyttjas människor, och visst
              har man sänkt trösklarna på arbetsmarknaden.
            </seg>
            <seg xml:id="i-76490fc31035a6c4-0">
              När det gäller städbranschen kom det alldeles nyligen en rapport
              från IFAU som visar att skattesubventioner av den sektorn leder
              till en kraftig framväxt av en svart arbetsmarknad, det vill säga
              att skattesubventioner, som RUT, bidrar till en växande svart
              sektor där människor utnyttjas systematiskt. Vi ser exempel på
              företag som erbjuder städtjänster för 4050 kronor i timmen. Vi
              ser exempel på företag som människor anlitar i tron att de är
              vita men som sedan betalar svarta löner. Enligt forskningen är
              just städbranschen den sektor där det finns tendenser hos kunderna
              att ständigt efterfråga billigare och mer tjänster, vilket i sin
              tur gör att man efterfrågar billig och flexibel personal, det
              vill säga personal utan rättigheter.
            </seg>
            <seg xml:id="i-49d893599782ed47-0">
              Er politik bidrar kraftigt till sänkta trösklar. Jag undrar om
              Per Åsling kommer att tänka om nu när man ser vad forskningen
              har tagit fram.
            </seg>
          </u>
          <note type="speaker" xml:id="i-8ac683685933bd5c-0">
            Anf. 39 PER ÅSLING (C) replik:
          </note>
          <u who="per_asling_f81bf3" xml:id="i-68bd782e280e6203-3">
            <seg xml:id="i-e01fde5ece0d4359-0">
              Fru talman! Problem på arbetsmarknaden är givetvis inte bra,
              och de måste åtgärdas. Men att hävda att det är arbetskraftsinvandring
              eller integrationspolitik som är problemet tycker jag är alldeles
              felaktigt.
            </seg>
            <seg xml:id="i-13fc19efa31db1c0-0">
              Tillsammans med Miljöpartiet har vi satt en ram för arbetskraftsinvandringen.
              Jag tycker att det är bra och riktigt. Det är bra ur ett samhällsekonomiskt
              perspektiv på grund av de stora demografiska utmaningar som vi
              har med en stor avgång från arbetsmarknaden, som inom snar tid
              kommer att vara större än vad Sverige självt förmår när det gäller
              ökad arbetskraft. Det blir en tillgång på arbetsmarknaden. Vad
              jag säger är att det kommer att bli en större obalans mellan avgångar
              och tillkommande arbetskraft.
            </seg>
            <seg xml:id="i-aad655d36fcd512c-0">
              Vad vi nu också gör är att lägga ett uppdrag på Arbetsförmedlingen
              att hjälpa människor som av olika anledningar har valt att flytta
              till Sverige att komma in på arbetsmarknaden. Som det har varit
              tidigare har det inte varit möjligt att ta ett jobb om man inte
              haft uppehållstillstånd. Nu synkroniseras det. Nu skapas det humana
              vägar för människor in på arbetsmarknaden. Att människor kommer
              in på arbetsmarknaden snabbt innebär också att integrationen underlättas.
              Det är en mycket prioriterad fråga från regeringens sida.
            </seg>
          </u>
          <note type="speaker" xml:id="i-9487ee9c19d120d4-0">
            Anf. 40 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-4">
            <seg xml:id="i-c027369694675ef9-0">
              Fru talman! För Vänsterpartiet är det självklart att människor
              är välkomna hit för att arbeta. Men man ska inte ställa arbetstagare
              mot arbetstagare. Det ska vara kollektivavtalsenliga villkor som
              gäller. Er politik leder till att det inte är så i dag. Det är
              det som är det grundläggande problemet.
            </seg>
            <seg xml:id="i-dc037ef990ee52ad-0">
              Migrationsverket har till exempel beviljat över 1 000 arbetstillstånd
              till städbranschen. Institutet AMI, som ni har lagt ned, ansåg
              att om en stor del av arbetskraften från utlandet söker sig till
              en viss sektor är det ett tydligt tecken på att det är väldigt
              dåliga arbetsvillkor och löner inom den sektorn. Det är alltså
              rätt tydligt vad det handlar om. Jag menar att ni inte tar ansvaret
              för att se till att vi får en arbetsmarknad där inte arbetstagare
              ställs mot arbetstagare. Om vi då lägger till att ni nu skattesubventionerar
              en hel bransch som kanske är den mest utsatta av alla och därmed
              driver på en utveckling där sådana tjänster efterfrågas i allt
              större utsträckning får vi allt större problem.
            </seg>
            <seg xml:id="i-fb6641c7ef79e1ac-0">
              För en tid sedan kom en rapport som heter Bland Rolexklockor
              och smutsiga trosor som visar hur kvinnor utnyttjas sexuellt inom
              städbranschen. Detta är alltså en bransch som ni gärna vill se
              bli ännu större, men konsekvenserna av det blir ju förödande,
              med människor som systematiskt utnyttjas och exploateras på det
              här sättet.
            </seg>
            <seg xml:id="i-53603f231a64e94b-0">
              Ni har inte heller ett enda förslag för att komma åt det, utan
              i stället driver ni på utvecklingen. Om det vore svartjobben inom
              städbranschen ni ville komma åt skulle ni ha kunnat öka kontrollen
              och införa krav på att arbetsgivare ska redovisa löner och arbetsgivaravgifter
              person för person, till exempel genom att införa personalliggare.
              I stället väljer ni att skattesubventionera en hel bransch och
              därigenom driva på en utveckling mot en allt större svart arbetsmarknad
              med exploatering som följd.
            </seg>
          </u>
          <note type="speaker" xml:id="i-7030f72359702cab-0">
            Anf. 41 PER ÅSLING (C) replik:
          </note>
          <u who="per_asling_f81bf3" xml:id="i-68bd782e280e6203-4">
            <seg xml:id="i-778edac599fdc18f-0">
              Fru talman! Missförhållanden i alla sammanhang och så även på
              arbetsmarknaden är givetvis inte acceptabelt, och det måste åtgärdas.
            </seg>
            <seg xml:id="i-9a48189b6ee7c5d9-0">
              När det gäller arbetsmarknadspolitiken är det väldigt värdefullt
              med de reformer vi nu gör, både för svenskar som står utanför
              arbetsmarknaden och människor som kommer hit. Vi satsar ordentligt
              på arbetsmarknadsutbildning, vi skapar praktikplatser och yrkesutbildningar
              och vi formar en yrkeshögskola.
            </seg>
            <seg xml:id="i-32c8f32140adf469-0">
              Genom att människor kommer in på arbetsmarknaden som anställda
              eller som företagare minskar vi klyftorna i samhället och skapar
              den bästa grunden för individen att förverkliga sig själv och
              leva under bra förhållanden.
            </seg>
          </u>
          <note type="speaker" xml:id="i-ef1e9d62e0fc92f9-0">
            Anf. 42 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-5">
            <seg xml:id="i-00f8abf615c3e087-0">
              Fru talman! Per Åsling talar om regionalpolitik. Jag tycker faktiskt
              att Centerpartiet har lämnat väldigt lite avtryck i den budgetproposition
              som regeringen har lagt fram.
            </seg>
            <seg xml:id="i-c6208f75f76b6cb0-0">
              Vi socialdemokrater har föreslagit något som jag saknar i regeringens
              budget, ett lokalt klimatstöd som inte bara ska gå till kommuner
              utan också till företag och organisationer. Vi har ett stöd till
              service i glesbygden som vi tycker är angeläget. Något sådant
              finns inte med i regeringens förslag till budget.
            </seg>
            <seg xml:id="i-f9a498bef3c877ba-0">
              Vi har också ett grepp som handlar om att vi måste bygga Sverige
              starkare, och det gynnar hela landet. Det handlar om investeringar
              i utbildning, infrastruktur och bostäder. Där pekar vi bland annat
              ut att vi behöver utökade resurser till ny infrastruktur och ny
              järnväg, inte minst för att hantera gods. Här kommer vi också
              att i samband med infrastrukturpropositionen fullfölja våra krav
              på att man bygger Norrbotniabanan. Det är bra för dem som bor
              i regionen, men det är också bra för godstransporterna i den norra
              delen av landet.
            </seg>
            <seg xml:id="i-a53e7117042e6da9-0">
              På samma sätt gynnar vår politik för kompetensförsörjning och
              kvalificerad yrkesutbildning hela landet. Vi ser nu ett behov
              inom gruvnäringen av nyrekryteringar, men det utbildas inte i
              tillräcklig takt. Här krävs ett stöd också från samhällets sida.
              Det är också, vilket blir alltmer aktuellt, en växande bostadsbrist,
              inte minst på de orter där nya gruvor öppnas. Här föreslår vi
              för bostadssektorn ett investeringsstöd som kan vara till nytta
              också för kommuner som behöver bygga nytt ute i glesbygden.
            </seg>
            <seg xml:id="i-9bac81e5fd1cedf0-0">
              Vi har en heltäckande politik, men jag saknar insatser och åtgärder
              från regeringens sida för glesbygden. Jag har en konkret fråga
              till Per Åsling: Är ni beredda att också driva frågan om Norrbotniabanan?
            </seg>
          </u>
          <note type="speaker" xml:id="i-0b0332c78ae24236-0">
            Anf. 43 PER ÅSLING (C) replik:
          </note>
          <u who="per_asling_f81bf3" xml:id="i-68bd782e280e6203-5">
            <seg xml:id="i-342defd34d2a2c28-0">
              Fru talman! Ni skapar regionala klyftor, Tommy Waidelich. Nu
              föreslår ni en vägslitageavgift på 4 miljarder för att finansiera
              tunnelbanan i Helsingfors. Ni föreslår höjda skatter på transportsektorn.
              Då är det de regioner som jag pratar om i norra Sverige, hela
              skogslandet och på landsbygden som drabbas av dessa kostnader.
              Det är långa transporter och brist på alternativ till andra transportlösningar.
              Vad säger Tommy Waidelich till den som nu får en dyrare matkasse
              när vederbörande åker och handlar i Bruksvallarna eller Valsjöbyn?
              Vad säger han till den som får höjda bränsleavgifter i Gäddede
              eller Stora Blåsjön på grund av er politik?
            </seg>
            <seg xml:id="i-18e190d4a9479a05-0">
              Det skapas ökade kostnader på den svenska landsbygden med de
              skattechocker som ni vill införa på det här området, och det är
              definitivt inte bra.
            </seg>
            <seg xml:id="i-555bab5fdd702750-0">
              När det gäller infrastruktursatsningar har vi i dag en plan som
              sträcker sig från 2010. Där höjde vi ambitionsnivån från i runda
              tal 300 miljarder till 500 miljarder. Vi har gjort närtidssatsningar
              för att öka åtgärderna där det behövdes extra insatser för underhåll.
            </seg>
            <seg xml:id="i-8ca37e89714791a2-0">
              Jag ber att få återkomma i nästa replik.
            </seg>
          </u>
          <note type="speaker" xml:id="i-d53d9e0babb460c4-0">
            Anf. 44 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-6">
            <seg xml:id="i-64f12218c49f9e41-0">
              Fru talman! Då kan jag tyvärr inte svara på de nya frågor som
              möjligtvis kommer.
            </seg>
            <seg xml:id="i-0afde4cb721010b8-0">
              När det gäller vägslitageavgiften vill vi se en differentierad
              avgift som också tar regionala hänsyn. Det handlar om att få en
              finansiering också till sådant som behövs i glesbygden, till exempel
              alternativa transporter. Pengarna kommer från tunga transporter,
              och avgiften ska också differentieras och ta hänsyn till de skillnader
              som finns till exempel i glesbygden med olika näringar och alternativ.
              Det handlar om att pengarna ska gå till att bygga upp alternativ,
              till exempel nya spår i hela landet.
            </seg>
            <seg xml:id="i-a9c6821a3ccd467f-0">
              Jag kommer därmed tillbaka till den fråga som jag inte fick svar
              på. Vi ger nu beskedet att vi behöver satsa mer på spårbunden
              godstrafik som gynnar hela landet, inte minst glesbygden, och
              vi är också beredda att redan nu ge besked, vilket vi också gör,
              att vi vill bygga ut Norrbotniabanan. Är Centerpartiet berett
              att göra det handslaget?
            </seg>
            <seg xml:id="i-a4f183701dade60f-0">
              När jag ändå har ordet och lite tid över vill jag komma tillbaka
              till en fråga som har diskuterats tidigare i dag, nämligen de
              finanspolitiska ramverken. Det var våra två partier som skapade
              dem, och det var något som tjänade Sverige väl under 90-talskrisen
              och även efteråt. Det har skapat överskott som vi har haft möjlighet
              att använda till att betala av en del underskott.
            </seg>
            <seg xml:id="i-ab360cabaec91479-0">
              Jag tycker dock att ni senare har använt dessa överskott fel.
              Ni borde ha investerat mer i sådant som bygger Sverige starkt:
              utbildning, infrastruktur och bostäder. Vi tycker att man bör
              komplettera det finanspolitiska ramverket med mål för sysselsättningen,
              till exempel sysselsättningsgrad och arbetade timmar. Är ni beredda
              att göra detsamma?
            </seg>
            <seg xml:id="i-d5725ec873463f0d-0">
              Vi vill också se om det går att föra in ett investeringsmål i
              de finanspolitiska ramverken så att vi säkrar att vi håller rätt
              investeringsnivå för framtida generationer och inte slösar bort
              pengarna på stora skattesänkningar. Är ni beredda till detta?
            </seg>
          </u>
          <note type="speaker" xml:id="i-1cdcfed2b4611e28-0">
            Anf. 45 PER ÅSLING (C) replik:
          </note>
          <u who="per_asling_f81bf3" xml:id="i-68bd782e280e6203-6">
            <seg xml:id="i-4779108c37aaa5cd-0">
              Fru talman! Jag noterar att Tommy Waidelich inte svarade på mina
              frågor när det gäller ökade kostnader för glesbygdsbor. Även om
              det är en differentierad slitageavgift kommer ju den som bor längst
              bort och är mest beroende av transporterna därvidlag att drabbas.
            </seg>
            <seg xml:id="i-5a832b3688244571-0">
              För att återgå till infrastruktursatsningarna har vi också i
              år lagt in extra pengar för järnvägen. Det kommer under 2012 i
              storleksordningen 3 ½4 miljarder i satsningar i första hand på
              järnväg men även på landsväg. Det är viktiga satsningar som vi
              gör för att bygga bort flaskhalsar.
            </seg>
            <seg xml:id="i-f540bda430e81392-0">
              Vi gör dessutom en ordentlig översyn nu när det gäller kapaciteten
              på infrastrukturområdet, och då tittar vi på hela transportsektorn
              men med en tonvikt på järnvägen.
            </seg>
            <seg xml:id="i-e434fe93c9448022-0">
              När det gäller utbildningsinsatser vill jag börja med att kommentera
              den starka expansion i norra Sverige som du nämner, Tommy. Den
              är oerhört värdefull. Jag var själv i Storuman förra veckan. Där
              talar man om 22 miljoner i investering fram till 2020.
            </seg>
            <seg xml:id="i-6db6bbf630f54655-0">
              Det ökade anslag som Arbetsförmedlingen får i budgeten 2012 är
              för att tillgodose ökade arbetskraftsbehov och kanske en förändrad
              kompetens inom arbetskraftsbehovet.
            </seg>
            <seg xml:id="i-9394b1ee78135f9e-0">
              Jag hinner inte svara på bostadsfrågan eftersom min talartid
              är ute. Jag beklagar det.
            </seg>
          </u>
          <note type="speaker" xml:id="i-ac972cbca88b7798-0">
            Anf. 46 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-8a92c42adad049fb-0">
            <seg xml:id="i-d2d343d24f65b5f8-0">
              Fru talman! Jag ska börja med att yrka bifall till utskottets
              förslag i finansutskottets betänkande.
            </seg>
            <seg xml:id="i-de719293a2667949-0">
              Jag ska samtidigt tacka regeringens representant i denna debatt,
              finansminister Anders Borg. För ganska precis ett år sedan i denna
              kammare efterlyste jag en viktig reform för Sveriges framtid,
              nämligen avdragsrätt för gåvor till ideella organisationer. I
              den budget som föreslagits av regeringen och som i dag är uppe
              till diskussion ingår denna reform. Det är kanske inte den hetaste
              frågan som diskuterats i dag, men införandet av avdragsrätt för
              gåvor i Sverige kommer att på sikt få stor betydelse för det civila
              samhällets funktionssätt.
            </seg>
            <seg xml:id="i-e979954fed389919-0">
              Socialdemokraterna har bland annat uppmärksammat förslaget i
              sin budgetmotion. Här synliggörs dock bara vilka problem avdragsrätten
              skulle få och hur den skulle utgöra ett hot mot den statliga styrningen
              av föreningslivet. Socialdemokraterna är som vanligt livrädda
              för varje reform som ökar den enskildes makt och minskar den politiska
              makten.
            </seg>
            <seg xml:id="i-751290e03f28f4a0-0">
              Kristdemokraterna är speciellt pådrivande i frågor som stärker
              det enskilda engagemanget, utvecklar de sociala gemenskaperna
              och uppmuntrar till mer direkt ansvarstagande medmänniskor emellan.
            </seg>
            <seg xml:id="i-ae7f9a14c49f4704-0">
              Avdragsrätt för gåvor är en sådan reform som syftar till att
              steg för steg öka utrymmet för den enskilde och att hjälpa och
              stärka den ideella sektorn. Så tack än en gång, finansministern,
              för din bidragande del i förverkligandet av denna reform!
            </seg>
            <seg xml:id="i-4c0fb78139903b24-0">
              I tider när den ekonomiska dimman ligger tät gäller det kanske
              att vara extra försiktig. Det inser nog de flesta, och så även
              vår regering. Det gäller att navigera klokt och att inte gå på
              grund, och därför måste även farten anpassas till rådande förhållanden
              tills dimman lättar.
            </seg>
            <seg xml:id="i-baea0dd369dd8c9e-0">
              Trots att många länder i vår omvärld under längre tid haft fel
              på ekonomikompassen och nu fått dra rejält i nödbromsen har alliansregeringen
              lyckats räkna hem ett reformutrymme 2012 på 15 miljarder kronor.
            </seg>
            <seg xml:id="i-92b82ff36b98d3c3-0">
              I det sammanhanget är det extra glädjande att de 30 procent mest
              ekonomiskt utsatta i vårt land också kommit i åtnjutande av nästan
              hela den del av reformutrymmet som just riktas till hushållen.
              Förbättringar av bostadsbidraget till barnfamiljer, högre bostadstillägg
              för pensionärerna och ökat bostadsbidrag till unga utan barn är
              några exempel.
            </seg>
            <seg xml:id="i-6275b3035870dd15-0">
              Fru talman! Jag har under många år varit en aktiv del i musikbranschen.
              Som gammal trummis och ljudtekniker har jag sett, hört och spelat
              med många musikaliska förmågor. Tyvärr har jag även upplevt förmågornas
              motsats som gjort sig påminda med jämna mellanrum.
            </seg>
            <seg xml:id="i-fd8c8a8f70420194-0">
              Oavsett vad man tycker om för musik finns det några viktiga grundkomponenter
              som gör ett band bra. Det är ett tajt samspel mellan basisten
              och trummisen. Det är lyhördheten mellan varje ingående musiker
              där också utrymme skapas för varandra. Det gäller även att ansvara
              för sin del och skapa luft i det egna spelandet. Det handlar om
              dynamik och, självklart inte att förglömma, duktiga sångare.
            </seg>
            <seg xml:id="i-5bbc891f9bb067e0-0">
              Allt detta är kryddat med inte bara härliga gitarrsolon utan
              även den där rätt placerade synkopen eller den där härliga basloopen.
              Det får man inte glömma bort.
            </seg>
            <seg xml:id="i-dca6605fe8c58aba-0">
              Alliansen tycker jag i mångt och mycket har dessa grundkomponenter.
              Vi är hyfsat samspelta, vi lyssnar på varandra men ger också utrymme
              för lite individuella soloprestationer. Visst måste vi stämma
              om gitarren ibland, och visst måste vi byta ut en sprakande kabel
              då och då. Men vi är alla beredda att justera och förändra i syfte
              att steg för steg förbättra oss själva och helheten.
            </seg>
            <seg xml:id="i-559bb51aa92a9de2-0">
              I dag har även ett annat band spelat upp sitt register i Sveriges
              riksdag. På affischerna inför deras nystart på Folkets Hus kunde
              vi läsa: Per-Ullas med Waidelich framför sina senaste hits.
            </seg>
            <seg xml:id="i-66784b0db3c257b7-0">
              Bandet, som nyligen bytt namn, försökte för några år sedan slå
              sig in på topplistorna med låtar som Vi kan bättre , Vem ska sitta
              med Sverigedemokraterna? och deras kanske mest uppmärksammade
              slagdänga Gör slut med Rut .
            </seg>
            <seg xml:id="i-218972a61bd1602f-0">
              Socialdemokraternas låtskrivarstuga har lyckats komponera ihop
              några nya låtar som Tommy Waidelich fått uppdraget att framföra.
              Waidelich med gitarren om halsen har fått med sig Miljöpartiets
              basist Per Bolund och Vänsterpartiets trummis Ulla Andersson att
              i nystarten enas om att åtminstone försöka hålla samma tonart.
            </seg>
            <seg xml:id="i-38e10047310a49cd-0">
              I sin första låt hoppas de med en enkel lösning leverera lösningarna
              på ungdomsarbetslösheten. Rökmaskinen som nu gått för fullt ett
              tag har redan fått fansen på första raden att hosta irriterat.
              Så när Waidelich gitarrintro fyller Folkets Hus har låten Dubbelt
              så dyrt dragits i gång. Den handlar om hur dubbelt så höga arbetsgivaravgifter
              för alla ungdomar är vägen till framgång, och nu gäller det att
              övertyga publiken om detsamma.
            </seg>
            <seg xml:id="i-32f803b29a1aa207-0">
              När Waidelich dock märker att fler och fler ungdomar lämnar lokalen
              ropar han till de andra: Nu måste vi snabbt byta låt. Waidelich
              räknar fort in nästa nummer som har titeln Halv ska vara hel .
              När basisten Per Bolund märker att det handlar om att säga nej
              till förslaget om halverad restaurangmoms vägrar han att ta en
              ton till på basen. Den kvarvarande publiken skruvar på sig när
              ännu en låt inte håller hela vägen.
            </seg>
            <seg xml:id="i-119d433c02720723-0">
              Febrilt börjar Waidelich bläddra i låtpärmen. Han skiner upp,
              och ropar: Vi spelar den gamla låten Det ska kosta att köra lastbil
              . Både Andersson och Bolund är med på noterna. Ökade kostnader
              för landets åkeriägare är någonting som förenar. Entusiasmen går
              det inte att ta miste på. Det är till och med så att Bolund solar
              loss på basen när refrängens höj med 14 kronor milen, lastbilen
              ska bort, lastbilen ska bort ljuder i lokalen.
            </seg>
            <seg xml:id="i-616e478fb63306d6-0">
              Samtidigt slamrar det i dörren när åkeriföreningen i Norrland
              marscherar ut tätt följda av fackförbundet Transport. Per-Ullas
              med Waidelich märker inget på grund av att de är fullt upptagna
              med att njuta av Bolunds bassolo. Efter väl genomfört solo nickar
              Bolund till Waidelich: Nu är det dags att köra Utgiftstaket och
              systemet . Med ett fartfyllt tempo drar låten igång. Waidelich
              och Bolund gör allt de kan för att ösa på och göra sig hörda.
              Vetskapen om att risken med att tappa kontrollen över låten snabbt
              kan sluta i en Greklandsspelning gör att de ändå besinnar sig.
            </seg>
            <seg xml:id="i-d4426db91052e3d0-0">
              Tyvärr börjar det slita och dra när Ulla Andersson inte lyssnar
              på de andra två utan driver upp tempot ytterligare. Waidelich
              och Bolund ger upp, lämnar scenen och släntrar ut genom dörren.
              På vägen ut stöter de på sverigedemokraten Johnny Skalin som i
              ett hörn står och nynnar på låten 90 procent löser allt . Att
              stänga Sveriges gränser är dock inget som imponerar på Waidelich
              och Bolund som snabbt går vidare. Ulla Andersson, som inte märkt
              att hon är ensam kvar, kör på med sitt trumsolo och ger sig inte
              förrän vaktmästaren släcker lyset.
            </seg>
            <seg xml:id="i-f7619b7ed6d83969-0">
              Fru talman! Dagens debatt har visat på en opposition som är kluven.
              Kluven i fyra separata delar. Det som förenar oppositionen är
              också det som söndrar när helheten ska hanteras. Med vilken kraft
              kan dessa partier hävda att just deras skuggbudget är den enda
              rätta när skillnaderna mellan dem till slut är så stora?
            </seg>
            <seg xml:id="i-a913626d4f6000f2-0">
              Modet i svensk politik i dag består i att göra stegvisa reformer
              utan att ge avkall på kontroll över statens skuldutveckling. Modet
              är att stå emot överbudspolitik, paniklösningar och avkall på
              utgiftstak. I denna kontext gäller det också att vara klok och
              våga göra förbättringar och justeringar som just är riktade till
              de mest ekonomiskt utsatta. För inget vore värre för vårt land
              än att hamna i en politik där enbart nedskärningar ska fördelas.
              Det drabbar alltid hårdast dem med de minsta marginalerna.
            </seg>
            <seg xml:id="i-9559da14fb1ed54d-0">
              Till sist är det sorgligt att Socialdemokraterna i sin iver att
              höja anställningskostnaderna för ungdomar också minskar utrymmet
              för kommunerna och landstingen att bedriva sin verksamhet. Bara
              i Umeå skulle försämringen innebära 30 miljoner per år. Sammantaget
              handlar det om ca 3 miljarder kronor för kommunsektorn som helhet.
            </seg>
            <seg xml:id="i-5d8d1c89dc2bcf5e-0">
              Socialdemokraternas julklapp till Sveriges Kommuner och Landsting
              är en riktig och rejäl smällkaramell.
            </seg>
          </u>
          <note type="speaker" xml:id="i-0b1509dae19df4e1-0">
            Anf. 47 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-5">
            <seg xml:id="i-7388be8340daa144-0">
              Fru talman! Till skillnad från Anders Sellström tycker jag att
              politik är allvar.
            </seg>
            <seg xml:id="i-a2afc11cb31c73e7-0">
              Anders Sellström pratar om den enskildes makt att få göra skatteavdrag
              för välgörenhet. Men hur är det med den enskilde äldres makt som
              amputeras, ligger i kissblöjor, i bajs? Då är det minsann vinstintressets
              makt över den enskildes rätt till ett värdigt liv.
            </seg>
            <seg xml:id="i-d4309d7906d6dd46-0">
              Det jag egentligen tänkte prata om är den enskildes makt för
              en person med funktionsnedsättning. Vi har sett ett antal artiklar
              den senaste tiden där SJ inte har satt in tågvagnar så att personer
              med funktionsnedsättning inte kan åka norr om Sundsvall. Vi har
              sett flygbolag som vägrar ta ombord rullstolar på sina flyg, och
              vi ser hur Stefan Attefall vill ta bort kommunernas möjlighet
              att ställa högre krav på tillgänglighet i plan- och bygglagen.
            </seg>
            <seg xml:id="i-0a62ae862ce0ad4c-0">
              Hur är det med den enskildes makt, Anders Sellström? En person
              med funktionsnedsättning blir ständigt kränkt. Livsmöjligheter
              och rörelseutrymme inskränks ständigt. Då är Kristdemokraterna
              plötsligt tysta.
            </seg>
            <seg xml:id="i-96411fd5105698bd-0">
              Borde inte bristande tillgänglighet vara en diskrimineringsgrundande
              faktor? Det vill inte regeringen se. Varför vill Kristdemokraterna
              ta bort kommunernas möjlighet att ställa högre krav på tillgänglighet?
              Varför skriver ni i budgetpropositionen att högre krav på tillgänglighet
              och energieffektivisering leder till mindre byggande? Är det att
              ta ansvar? Hur är det med den enskildes makt att röra sig fritt,
              att hälsa på sina vänner och att ta sig in i lokaler? Hur förhåller
              sig Kristdemokraterna till det?
            </seg>
          </u>
          <note type="speaker" xml:id="i-a00db7970f96c3e6-0">
            Anf. 48 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8a92c42adad049fb-1">
            <seg xml:id="i-faf99bb2321201b4-0">
              Fru talman! Ibland, Ulla Andersson, är det trevligt med bildsättning.
              Då blir det lättare att förstå vad det handlar om. Det kan man
              lyckas med ibland.
            </seg>
            <seg xml:id="i-d7a84982b9e38803-0">
              Det var frågan om funktionshinder. Jag har själv suttit som vice
              ordförande i byggnadsnämnden i Umeå under många år. Det är byggnadsnämndernas
              ansvar att se till att arbetet blir genomfört. Vi har jobbat hårt
              i Umeå med dessa frågor och kommit långt. Det ska också ligga
              på kommunernas ansvar att se till att sådana delar genomförs.
            </seg>
            <seg xml:id="i-cd2ed26bd745c502-0">
              Sedan finns det detaljer som det alltid går att fundera över.
              Jag blir också upprörd när jag får höra att vissa flygbolag eller
              vissa typer av tåg inte klarar av att ta emot funktionshindrade
              som är beroende av sin rullstol. Det är inte fallet uppe i norr
              med den nya Botniabanan. Där finns tåg som klarar dessa delar.
              Det ska finnas överallt. Men man måste i sakta mak se till att
              ordna dessa bitar där det är som trögast.
            </seg>
            <seg xml:id="i-d130aec377dcf8ee-0">
              Vissa sektorer har kommit långt för att underlätta för funktionshindrade
              att befinna sig överallt. Vi har byggt om hela centrala staden
              i Umeå för att nå dithän. Hur går det i Gävle? Hur ser det ut
              i din hemstad? Hur mycket har ni lyckats ordna där? Ansvaret ligger
              faktiskt på de kommunala byggnadsnämnderna att se till att detta
              drivs igenom. Vi har kommit en bra bit på väg i Umeå, men hur
              lyckas du hemma i Gävle? Det kan också vara intressant att höra.
            </seg>
          </u>
          <note type="speaker" xml:id="i-b3874df631381077-0">
            Anf. 49 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-6">
            <seg xml:id="i-db6bc5b292d8dc34-0">
              Fru talman! Anders Sellström är kanske inte medveten om att vi
              befinner oss i riksdagen. Det är här vi stiftar lagar. Anders
              Sellström har makten att stifta en lag som gör bristande tillgänglighet
              till en diskrimineringsgrundande faktor. Det gör inte Anders Sellström.
            </seg>
            <seg xml:id="i-b57dc2ac855db04e-0">
              Anders Sellström föreslår att kommunerna ska fråntas rätten att
              ställa högre krav på tillgänglighet än vad plan- och bygglagen
              föreskriver. Det Anders Sellströms partikamrat Stefan Attefall
              föreslår är att kommunerna inte ska få ställa högre krav på tillgänglighet
              än de krav plan- och bygglagen ställer. Det är Kristdemokraternas
              politik för minskad tillgänglighet. Ni anser att personer med
              funktionsnedsättning inte ska ha rätt att röra sig på samma sätt
              som du och jag kan göra. Det är kränkande, och jag förstår inte
              hur Kristdemokraterna har växlat in på ett sådant spår. Det kanske
              Anders Sellström kan förklara för mig.
            </seg>
            <seg xml:id="i-276cadea3a3936e0-0">
              Varför vill inte Kristdemokraterna göra bristande tillgänglighet
              till en diskrimineringsfaktor, det vill säga skriva om lagen?
              Då kan det bli förändring i verkligheten för många. Ni väljer
              en annan väg och till och med inskränker personers möjligheter
              att röra sig fritt. Det är skamligt, Anders Sellström.
            </seg>
          </u>
          <note type="speaker" xml:id="i-62c2aabadd9920b7-0">
            Anf. 50 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8a92c42adad049fb-2">
            <seg xml:id="i-15c84f552ea9afdc-0">
              Fru talman! Ulla Anderssons lösning är att stifta lagar. I vissa
              fall är det bra med lagstiftning, men här finns redan ansvaret
              på kommunen. Det finns redan byggnadsnämndsansvar att se till
              att reglerna följs. Alla bygglov som passerar och förfrågningar
              om att förändra ska granskas av byggnadsnämnden. Där ska alla
              krav enligt lagen tillgodoses för just funktionshindrade. Så är
              det hos oss i Umeå. För alla nybyggnationer ser vi till att situationen
              inte ska uppstå att man måste gå tillbaka till kommunen för att
              få bostadsanpassningsbidrag. Det ser vi till i bygglovshanteringen.
              Det är så det ska fungera.
            </seg>
            <seg xml:id="i-39aeca64d31842ea-0">
              Jag vet inte i vilken värld du lever i och vilken funktion du
              har hemma i Gävle. Vem har ansvar för olika saker? Staten har
              ett visst ansvar och ska ta det ansvaret, men kommunen ska se
              till att ta sitt ansvar. Varje bygglov som passerar Umeå kommun
              uppfyller de krav som gäller. Jag förstår inte vilken annan ordning
              man ska ha.
            </seg>
          </u>
          <note type="speaker" xml:id="i-eb642a1353219950-0">
            Anf. 51 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-7">
            <seg xml:id="i-c8da500530f74933-0">
              Fru talman! Jag får tacka Anders Sellström för en vacker musikalisk
              saga. Men som alla sagor är den en bit från verkligheten, inte
              minst berömmet till den egna orkestern. Den var tydligen en fantastisk
              världssuccé. Vi som står utanför kan se att den inte är så samspelt
              som det lät i anförandet. Framför allt är det ett instrument av
              fyra som har en stark ton och som dominerar fullständigt medan
              de andra instrumenten hamnar mer i skymundan, får vara mer av
              bisittare och åskådare, bland annat Anders Sellströms eget parti.
            </seg>
            <seg xml:id="i-646a7ee88fd86752-0">
              Det finns ofta andra problem. Precis som för orkestern på Titanic
              spelar det ingen roll hur vackert man spelar om man är på väg
              åt fel håll i deras fall rakt nedåt. Där föreslår jag för Anders
              Sellström att det är dags att pröva en ny repertoar för orkestern
              på regeringssidan.
            </seg>
            <seg xml:id="i-360f2e2b17cc6fcc-0">
              Varför inte pröva 800 grader av Ebba Grön? Med den miljöpolitik
              som Anders Sellström förespråkar när han säger nej till reformer
              som minskar lastbilstransporterna och säger nej till att använda
              miljöskatterna för att styra i rätt riktning är det där någonstans
              vi kommer att hamna med temperaturförändringen i världen.
            </seg>
            <seg xml:id="i-0e08df1c9e28e24a-0">
              Varför inte pröva Hög standard av Peps Persson? Vad är egentligen
              hög standard? Det kan du fråga de barnfamiljer som slåss mot fattigdom
              varje dag. Vi har från Miljöpartiets sida genomfört förslag i
              vår budget. Vi höjer till exempel underhållsstödet kraftigt för
              de allra fattigaste barnfamiljerna. Vi höjer lägstnivån i föräldraförsäkringen.
              Vi inför också stöd till kommunerna att tillhandahålla barnomsorg
              på obekväm arbetstid. Det är reformer som verkligen hjälper de
              fattiga barnfamiljerna.
            </seg>
            <seg xml:id="i-9ea4e8e18e8b00d9-0">
              Regeringen verkar stå helt handfallen, och Kristdemokraternas
              instrument verkar spela tyst i regeringsorkestern. När kommer
              pratet om barnfattigdomen att sluta och handlingen att börja?
            </seg>
          </u>
          <note type="speaker" xml:id="i-f9a59c262ebf62d8-0">
            Anf. 52 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8a92c42adad049fb-3">
            <seg xml:id="i-6ef7ea39f8a098bc-0">
              Fru talman! Tack, Per Bolund, det är alltid trevligt när vi kan
              diskutera musik! Sedan vet jag inte riktigt vilket instrument
              du spelar, bas eller fiol. Jag har ingen aning, men det är trevligt
              att tala i de termerna. Man kan alltid spela vackert oavsett tillfälle,
              men om man har någon som lyssnar eller inte avgörs av andra saker.
            </seg>
            <seg xml:id="i-2856698eca7a3d5f-0">
              Jag står kvar vid att Alliansen jobbar på. Vi är hyfsat samspelta,
              men ibland får vi stämma om gitarren eller byta ut någon sladd.
              Det är så i ett samarbete. Det vet Per Bolund också, som har försökt
              med ett samarbete som fullständigt krackelerade. Det var min beskrivning
              av er musikaliska resa. Ni fick lämna Folkets Hus med en livlig
              trummis i bakgrunden som spelade för sig själv.
            </seg>
            <seg xml:id="i-8a74bacb343faceb-0">
              Ibland funderar jag över hur man tänker i fråga om lastbilar.
              Ert förslag att införa vägslitageavgift skulle för den åkeriägare
              jag känner i Lycksele innebära 280 000 kronor mer i kostnader
              per lastbil. Det är ett gammalt förslag ni har dammat av. Vi vet
              att det är oerhört svårt att göra någon form av differentieringar.
              Det skulle innebära att någon annan får betala 28 kronor per mil
              eller ännu mer för att köra sin lastbil. Sedan vet vi att de allra
              flesta transporter på lastbil kör kortare sträckor än 30 mil.
              Det kan inte järnvägen hantera. Vi måste kunna mata järnvägen
              med lastbilstransporter.
            </seg>
            <seg xml:id="i-f42c7e28a6f44d69-0">
              Utan att angripa problemet med högre utsläpp vill ni bara öka
              kostnaderna. Jag förstår inte vilken miljöpolitik det är att öka
              kostnaderna för småföretagarna i åkerinäringen, men det minskar
              inte antalet transporter. De är livsviktiga. Vi behöver dem som
              land för att vi över huvud taget ska kunna hävda vår exportindustri
              i Europa.
            </seg>
            <seg xml:id="i-58ebbff85f29be32-0">
              Tala om att slå spiken i foten i stället för att lägga fram förslag
              på riktiga åtgärder.
            </seg>
          </u>
          <note type="speaker" xml:id="i-4f6167173ad43965-0">
            Anf. 53 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-8">
            <seg xml:id="i-e2b45c05aca31a3b-0">
              Fru talman! Jag kan börja med att konstatera att jag inte fick
              något svar på min egentliga fråga om barnfattigdomen. Men det
              kanske var ett välvalt tillfälle från Anders Sellströms sida att
              låta instrumentet vara helt tyst och inte spela något i den frågan.
              Annars skulle det vara intressant att få svar på hur länge man
              kan prata om barnfattigdom utan att komma med åtgärder för att
              på allvar göra något åt den.
            </seg>
            <seg xml:id="i-0c068c47cdfc810b-0">
              Jag pratar gärna om miljöreformer som är viktiga. Lastbilsskatten
              är en sådan viktig reform. Det är tråkigt när man då inte lyssnar
              på vad som händer i andra länder. Man har ju prövat att införa
              skatt på tunga transporter i land efter land i Europa. Man har
              prövat det i små länder som Österrike och Schweiz, och man har
              prövat det i stora länder som Tyskland.
            </seg>
            <seg xml:id="i-d0cef9f1c64380b1-0">
              Överallt har det fått effekten att tomtransporterna minskar,
              att man ökar lastningsgraden i lastbilarna och att man för över
              gods till järnvägstransporter tvärtemot vad Anders Sellström säger.
              I alla andra länder är det möjligt, men just i Sverige skulle
              det av någon anledning vara helt omöjligt. Här har vi tydligen
              det optimala lastbilstransportsystemet som inte går att göra bättre.
              Jag tror att verkligheten talar emot Anders Sellström i den frågan.
            </seg>
            <seg xml:id="i-b83915cf65a1895f-0">
              Tvärtom finns det många exempel på hur denna reform i land efter
              land har gett väldigt goda resultat och fått en bra klimateffekt
              och lett till ökat stöd till järnvägstransporter. Vi använder
              dessutom inkomsterna från den här skatten till att ytterligare
              investera i järnvägstransporter så att även de som bor i norra
              Sverige eller i glesbygd får en möjlighet att öka transporterna
              på järnväg. För de kortväga transporterna som Anders Sellström
              själv nämner är det en väldigt liten kostnad i och med att de
              just är korta, så där blir det ingen stor kostnadsökning.
            </seg>
            <seg xml:id="i-4a3aa150505d2f07-0">
              Jag återkommer till frågan om barnfattigdom, som ju lite grann
              har varit den ton som Kristdemokraterna i regeringen har försökt
              spela efter. Man har appellerat till de väljare som är engagerade
              när det gäller barnfattigdomen.
            </seg>
            <seg xml:id="i-30a227c42cf5df19-0">
              Jag konstaterar fortfarande att Kristdemokraternas instrument
              låter väldigt tyst i orkestern. Vi får inte de förslag som behövs
              för att på allvar åtgärda barnfattigdomen i Sverige, och det tycker
              jag är tråkigt.
            </seg>
          </u>
          <note type="speaker" xml:id="i-83251c731107b9b3-0">
            Anf. 54 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8a92c42adad049fb-4">
            <seg xml:id="i-80d437bbb9b3c0b5-0">
              Fru talman! Jag måste ta en fråga i taget för att kunna hantera
              dem. Vägslitageavgiften kanske vi har pratat klart om.
            </seg>
            <seg xml:id="i-0333c3f66d4fc30b-0">
              När det gäller barnfattigdomen har vi nu satt in åtgärder. 90
              procent av de riktade reformerna till hushållen går till de 30
              procent som har det sämst ställt. Vi höjer barnbidragsdelen i
              bostadsbidraget för ensamstående och för andra som är beroende
              av det. Vi höjer också för unga som inte har barn. Vi ser också
              till att pensionärerna, i det här fallet garantipensionärerna,
              också får höjt bostadstillägg.
            </seg>
            <seg xml:id="i-a8f2a08a2ebe5072-0">
              Per Bolund blandar bort korten lite grann när han talar om barnfattigdom.
              När man studerar detta finner man att det finns två mått: den
              relativa och den faktiska barnfattigdomen. Den faktiska barnfattigdomen
              sjunker hela tiden. Den är betydligt lägre i dag än den var under
              den tid Miljöpartiet var stödparti åt regeringen. Den relativa
              barnfattigdomen har också sjunkit hela tiden men haft en liten
              uppgång på slutet.
            </seg>
            <seg xml:id="i-9aa6d70f27207182-0">
              Om Per Bolund och Anders Sellström sänker sin inkomst sjunker
              också den relativa barnfattigdomen, men hjälper det i sak dem
              som är ekonomiskt utsatta? Nej, det gör det inte.
            </seg>
            <seg xml:id="i-f076c2dd000da272-0">
              Fokus måste ligga på att rikta åtgärder, som vi gör i den här
              budgeten, att se till så att vi har koll på statsskulden annars
              kan resultatet bli det allra värsta för dem som är ekonomiskt
              mest utsatta och att hela tiden se till att jobba med att minska
              den faktiska barnfattigdomen. Där gör vi faktiskt ett bra arbete.
            </seg>
            <seg xml:id="i-e4c167b9a673aadb-0">
              Per Bolund, det hjälper inte att luras med statistik. Om jag
              och du och alla här inne sänker vår lön minskar den relativa barnfattigdomen.
              Det kan vi göra, men det hjälper inte i sak.
            </seg>
          </u>
          <note type="speaker" xml:id="i-ee2d204f6107cc41-0">
            Anf. 55 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-7">
            <seg xml:id="i-b8b9c126c2d78c33-0">
              Fru talman! Anders Sellström använder nästan hela sin tid åt
              att prata om det rödgröna bandet. Jag vet inte om han ens använde
              en hel minut åt att förklara den egna politiken. Det var detta
              med avdragsrätt för gåvor som var den stora frihetsreformen, och
              sedan var det något om de mest ekonomiskt utsatta.
            </seg>
            <seg xml:id="i-9add283a9c317f67-0">
              Anders Sellström pratar om att han gärna är en trumslagare. Om
              det nu är Kristdemokraterna som står för trummorna i orkestern
              så hörs de inte, och det är också en förklaring till att regeringen
              går i otakt.
            </seg>
            <seg xml:id="i-b435b95b811646cd-0">
              Det är ni kristdemokrater som har tvingats svika era ideal. Ni
              ville ha en sänkt pensionärsskatt före sänkt krogmoms. Där fick
              ni ge er. Ni diskuterar om att förstärka sjukförsäkringen och
              många av era väljare och sympatisörer har demonstrerat i påskupproret.
              Men insatser för de mest ekonomiskt utsatta de sjuka som med era
              nya regler tvingas gå till Arbetsförmedlingen för att söka jobb,
              barnfattigdomen och pensionärerna med små marginaler lyser med
              sin frånvaro. Det enda som Anders i dagens debatt lyfte fram som
              det stora är avdragsrätten för gåvor.
            </seg>
            <seg xml:id="i-f77940a82e0242d6-0">
              Menar Anders Sellström att detta är en proposition för de mest
              ekonomiskt utsatta? Är sänkt krogmoms det bästa sättet att stödja
              de mest ekonomiskt utsatta?
            </seg>
          </u>
          <note type="speaker" xml:id="i-aa6db9b671f80e2c-0">
            Anf. 56 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-8a92c42adad049fb-5">
            <seg xml:id="i-7e7dc4dedde2ac2b-0">
              Fru talman! Tack, Tommy Waidelich, för dina funderingar! I en
              allians lyfter man ju fram lite olika saker. Jag väljer att lyfta
              fram mina saker och andra väljer att lyfta fram sina områden.
              I oppositionen har ni ju fyra helt olika budgetmotioner, så ni
              måste lyfta fram de delar som ni anser vara viktiga i era respektive
              motioner. Jag valde ett annat sätt i dag för att beskriva vår
              del.
            </seg>
            <seg xml:id="i-e914068cd175d002-0">
              Jag tycker att det är lite märkligt att man försöker sätta någon
              form av stämpel på Kristdemokraterna i vissa frågor. Tommy Waidelich,
              hur många gånger under era tolv år i regeringsställning 19942006
              sänkte ni skatten för pensionärerna? Noll gånger.
            </seg>
            <seg xml:id="i-56aeb5016bd45e39-0">
              Hur många gånger har då alliansregeringen lyckats med det? Ska
              vi räkna? Ett, två, tre. Tre gånger har vi sänkt skatten för pensionärerna.
              Vi kristdemokrater har lyckats få igenom att det blir en fjärde
              gång oavsett om det blir ett ytterligare jobbskatteavdrag eller
              inte, om ekonomin så tillåter.
            </seg>
            <seg xml:id="i-1646798e056de01f-0">
              Tommy Waidelich, du har en del att jobba på för att komma i kapp
              det Kristdemokraterna får igenom på det här området. Vi måste
              också komma ihåg att skattesänkningen för pensionärerna aldrig
              skulle ha kommit till stånd om vi inte hade fått igenom jobbskatteavdraget.
              Dessa bitar hänger ihop. Det brukar jag också säga till pensionärer.
              Man måste förstå att dessa saker hänger ihop, och de är nödvändiga
              för att fortsätta sänkningen av skatten för pensionärerna. Men
              Tommy, varför lyckades aldrig du med det under dina år vid regeringsmakten?
            </seg>
          </u>
          <note type="speaker" xml:id="i-b828b50cb4a48258-0">
            Anf. 57 TOMMY WAIDELICH (S) replik:
          </note>
          <u who="tommy_waidelich_889e31" next="cont" xml:id="i-029b85bf85f466e3-0">
            <seg xml:id="i-134e2976c931d229-0">
              Fru talman! Det vi gjorde var att vi sänkte skatten för alla
              med den stora skattereformen. Det ni har gjort är att skapa en
              klyfta mellan pensionärer och löntagare. Ni har sänkt skatten
              för dem som arbetar men inte för dem som är pensionärer. Det är
              den klyftan som har uppstått i första skedet. Sedan har ni mött
              en opinion och fått kompensera genom att sänka i efterhand.
            </seg>
            <seg xml:id="i-396829b19f16c3ce-0">
              Det är ni som har skapat klyftan mellan lön och uppskjuten lön.
              Det är ni som har skapat den orättvisa som finns i beskattningen.
              Vi hade lika beskattning för lön och uppskjuten lön för löntagare
              och pensionärer. Det är ni som har skapat klyftan. Ni har kompenserat
              lite efteråt, men fortfarande är klyftan väldigt stor.
            </seg>
            <seg xml:id="i-41de6f942d20a5be-0">
              I den här budgeten gör ni ingenting åt det, fastän det var er
              hjärtefråga som ni har drivit. Ni kristdemokrater har gått med
              på att sänkt krogmoms är bättre för de ekonomiskt utsatta än sänkt
              skatt för pensionärer.
            </seg>
            <seg xml:id="i-4824c2b7618a7d00-0">
              Det finns också många andra grupper. Ni har valt att använda
              en tredjedel av reformutrymmet till sänkt krogmoms när ni hade
              kunnat använda det som vi föreslår, nämligen till att stärka sjukförsäkringen,
              så att cancersjuka inte tvingas gå till Arbetsförmedlingen innan
              de är friska och så att man kan göra insatser för rehabilitering.
              Om vi blir sjuka ska vi kunna gå från sjukdom till att bli friska
              på ett enkelt och snabbt sätt.
            </seg>
            <seg xml:id="i-28fd34f436c3eea4-0">
              Det är också ni som har sett till att rusta ned för de ekonomiskt
              mest utsatta genom att skapa den sjukförsäkring som finns. Ni
              har alltså medvetet prioriterat bort de ekonomiskt utsatta när
              ni har satt sänkt krogmoms framför sänkt pensionärsskatt och förbättringar
              av sjukförsäkringen. Är det verkligen klokt att sänka krogmomsen
              om man vill värna de ekonomiskt utsatta?
            </seg>
          </u>
          <note xml:id="i-9367559878e93019-0">
            Anf. 58 ANDERS SELLSTRÖM (KD)replik:
          </note>
          <u who="tommy_waidelich_889e31" prev="cont" xml:id="i-a90befcb305fd493-0">
            <seg xml:id="i-6397003ffe11a454-0">
              Fru talman! Vi gick till val 2010 på ytterligare sänkt skatt
              för pensionärerna, med målet att vi ska komma fram till en skillnad
              som är noll. Det är det som är målet. Vi fick igenom det i den
              första budgeten, och vi har fått löfte om att fortsätta den vägen
              i nästa budget. Det tycker jag är bra genomfört. Jag tycker att
              det är bra att Kristdemokraterna lyckades få igenom det här i
              regeringen. Utan ett jobbskatteavdragsgenomförande skulle vi aldrig
              ha kommit dithän.
            </seg>
            <seg xml:id="i-3b742ef24f3ccefa-0">
              Nu har ni socialdemokrater allteftersom köpt de här jobbskatteavdragen,
              allteftersom hängt på. Det var någonting som ni aldrig lyckades
              lösa själva, att komma fram till att sänka skatten på arbete så
              att fler kommer i arbete. Fler sysselsatta drar också in mer skatt
              till den offentliga sektorn. Det är det vi har lyckats med inom
              alliansregeringen.
            </seg>
            <seg xml:id="i-530cd12c0c7340ba-0">
              Självklart är det så att när man har 15 miljarder i reformutrymme
              och ska prioritera får man väga vad vi ska sätta före och vad
              vi ska sätta efter. Halveringen av restaurangmomsen var vi kristdemokrater
              med på i valrörelsen, men vi ville prioritera den i ett lite senare
              skede. Men det är det man gör i en orkester. Man spelar ihop,
              man lyssnar på varandra och sedan får man lyfta fram de olika
              bitarna och ta dem i olika omgångar för att komma framåt.
            </seg>
            <seg xml:id="i-ca1baedbcb92406a-0">
              Det vi gör är att vi faktiskt behåller halveringen av arbetsgivaravgiften
              för ungdomar upp till 26 år. Den tar du bort. Nu ska du göra det
              dyrare att anställa varenda ungdom i detta land. Du ska göra det
              dyrare att ha dem anställda. Du vill inte heller se till att restaurangvärlden,
              som har många ungdomar hos sig och som många passerar igenom,
              ska kunna få ytterligare möjligheter att anställa just ungdomar.
              Där vill du sätta stopp. Där har vi satt fokus och vill hålla
              kvar fokus, för där har vi ett bekymmer i vårt land. Den möjligheten
              vill du ta bort och göra det dubbelt så dyrt att anställa ungdomar
              och att ha ungdomar anställda. Det, Tommy, tycker jag är en felaktig
              politik.
            </seg>
          </u>
          <note type="speaker" xml:id="i-1a30c0b5b42b9d10-0">
            Anf. 59 Finansminister ANDERS BORG (M):
          </note>
          <u who="unknown" xml:id="i-1801bc5bf49e841d-0">
            <seg xml:id="i-8dc1db5bfd309875-0">
              Fru talman! Låt mig börja med att tacka Tommy Waidelich, Carl
              B Hamilton och andra för vänliga kommentarer om de skriverier
              som har varit i dag. Jag tror att det är viktigt att vi i ett
              sådant läge känner igen oss i bilden att det är en svensk bred
              laguppställning som klarar sig i den utländska konkurrensen. Vi
              har en unik uppbackning för en ansvarsfull ekonomisk politik i
              Sveriges riksdag. Det finns en regering som helhjärtat stöder
              denna målsättning. Vi har en budgetlag och ett finansdepartement
              som ger finanspolitiken en stram inramning och ett starkt stöd
              i Sverige. Det är naturligtvis glädjande i en period där övriga
              Europa har mycket stora bekymmer. Men låt oss komma ihåg att det
              i grund och botten handlar om ett brett lagarbete som går långt
              vidare utanför riksdagen men som också har ett brett stöd i riksdagen.
            </seg>
            <seg xml:id="i-81ee88467a8384aa-0">
              Krisen i Europa rullar på. Det är alldeles uppenbart att försöken
              att bygga brandväggar inte har varit framgångsrika. Det finns
              en fundamental oro kring den långsiktiga uthålligheten i länder
              som Grekland och Portugal, men också i stora länder som Italien
              och Spanien. Det lägger ett riskmoment över hela den europeiska
              ekonomin.
            </seg>
            <seg xml:id="i-87455096b7fc51ba-0">
              Det är alldeles uppenbart vad som behöver göras. Man behöver
              sanera sina offentliga finanser. Man måste få ned sin skuldsättning.
              Man måste anpassa sina skatter och utgifter så att man har en
              balans som fungerar också långsiktigt.
            </seg>
            <seg xml:id="i-ab649f1819e43058-0">
              Man måste också stärka tillväxten. Man kan inte spara sig ur
              en kris. Man måste minska regelbördan, förstärka konkurrensen,
              få arbetsmarknaden mer flexibel precis på det sätt som Sverige
              under 20 år har arbetat sig ur ett lika besvärligt ekonomiskt
              läge, sanera offentliga finanser och stärka tillväxtkrafterna.
              Det måste göras för att detta långsiktigt ska hålla.
            </seg>
            <seg xml:id="i-19eb6265503f2338-0">
              Det vore naivt att tro att Sverige som liten, öppen och sårbar
              ekonomi inte skulle påverkas av oron i omvärlden. Tillväxten bromsar
              nu in, precis som vi väntat oss. Vi får räkna med en tillväxt
              under nästa år på någonstans mellan ½ och 1 ½ procent när vi tittar
              på de breda bedömningarna. Därefter stiger den. De bedömningar
              som nu presenteras för 2013 ligger väl ungefär på 1 ½3 procent.
              Vi ser lite gröna skott i USA och lite fortsatt styrka i Asien
              som kan ge stöd för en sådan utveckling, men det grundläggande
              är att svensk ekonomi bromsar upp under nästa år.
            </seg>
            <seg xml:id="i-0ae020502c5bf93c-0">
              I det läget är det naturligtvis så att vi ska ha en beredskap
              och handlingsutrymme att agera om det krävs. Hamnar vi i en situation
              där tillväxten kraftigt faller, sysselsättningen börjar minska
              och arbetslösheten kraftigt öka får vi naturligtvis vidta stimulansåtgärder.
              Jag kan bara välkomna Tommy Waidelichs besked att det finns från
              oppositionens sida ett intresse av att ge stöd för en sådan process.
              Det är alldeles uppenbart att ett litet land i ett utsatt läge
              måste agera så att vi undviker onödiga konflikter.
            </seg>
            <seg xml:id="i-51aba93d515053c8-0">
              Den budget vi har lagt på riksdagens bord och som ska klubbas
              i kammaren så småningom svarar väl upp mot de frågor som ekonomin
              ställer. Vi har vidtagit åtgärder som gör att vi har kvar handlingsutrymme,
              att vi har säkerhetsmarginaler, att vi uppfattas som trygga. Vi
              har också på kort sikt gett tillfälliga stimulanser, mycket kraftiga
              infrastrukturinvesteringar och arbetsmarknadspolitisk utbyggnad.
              Vi sänker tjänstemomsen. Vi säkrar att det får genomslag genom
              att ge särskilda uppdrag till Skatteverket, Konjunkturinstitutet
              och Konkurrensverket.
            </seg>
            <seg xml:id="i-0ab69a106a44fa23-0">
              Låt oss även en dag som denna, med en kris i Europa, lägga märke
              till vad som utmärker den svenska modellen. Den svenska modellen,
              med en utbyggd välfärdsstat, en flexibel arbetsmarknad och ett
              starkt näringsliv, står sig väl. Vi har i dag, enligt de siffror
              vi fick från AKU, en sysselsättningsökning på 150 000 personer
              sedan 2006. Tittar vi på Eurostats senaste pressmeddelande ser
              vi att Sverige har den kanske högsta sysselsättningsökningen av
              alla jämförbara länder just nu. Tittar vi på EU-kommissionens
              höstprognos kan vi notera att deltagandet på arbetsmarknaden i
              Sverige är högre än i något annat EU-land.
            </seg>
            <seg xml:id="i-ed51aa8be52b658f-0">
              Talar vi om långtidsarbetslöshet framgår det av EU-kommissionens
              rapport att Sverige har den lägsta andelen långtidsarbetslösa
              i arbetslösheten av alla EU-länder med undantag för Cypern. Den
              genomsnittliga långtidsarbetslösheten i Europa är tre gånger så
              hög som i Sverige. Sverige har lyckats väl där andra länder har
              stora bekymmer.
            </seg>
            <seg xml:id="i-4baa433df896081e-0">
              Låt oss konstatera att tillväxten i vår ekonomi de senaste fem
              åren har varit högre än i EU, högre än i euroområdet, högre än
              i OECD. Det är faktiskt så att under 2011 är det bara Tyskland
              och Frankrike som ger större bidrag till den samlade tillväxten
              i Europa än Sverige bara Tyskland och Frankrike. Därefter ger
              Sverige det största tillväxtbidraget, enligt EU-kommissionens
              bedömning för 2011.
            </seg>
            <seg xml:id="i-5922aa409445a2a8-0">
              Den svenska modellen har alltså stått stark: starka offentliga
              finanser, en flexibel arbetsmarknad förstärkt med en tydlig arbetslinje,
              ett näringsliv som bygger på kunniga medarbetare och kunskapsorientering,
              ett samhälle som håller ihop i goda som i tuffa tider. Vi har
              klarat den här krisen bättre än de flesta och vi kommer att klara
              den kris som vi nu ser bättre än de flesta andra länder.
            </seg>
            <seg xml:id="i-292ea0d9834be6c2-0">
              Fru talman! Framtidsutmaningarna för Sverige är samtidigt betydande.
              Vi har fortfarande bekymmer med integration, ungdomsarbetslöshet.
              Även om andra länder har ännu högre långtidsarbetslöshet är det
              ett gissel som vi måste agera mot. Här har naturligtvis parterna
              huvudansvaret. Vi ska inte ha statlig inblandning i lönebildningen.
              Det har vi provat. Det har inte fungerat. Vi ska ha parter som
              tar ansvar.
            </seg>
            <seg xml:id="i-5a7eb0e2e2230d0f-0">
              Där har vi gjort viktiga gemensamma markeringar från Sveriges
              sida när det gäller EU-arbetet, men vi tror också att det finns
              en möjlighet för parterna att med öppningar som vi kanske inte
              tidigare har sett söka sig framåt för att förbättra arbetsmarknadens
              flexibilitet. Det ska naturligtvis regeringen, gärna med brett
              stöd i riksdagen, bidra till. Kan vi göra den svenska arbetsmarknaden
              mer flexibel på basis av de kollektivavtal och den modell vi bygger
              på i Sverige bör det naturligtvis stödjas. Jag tror att vi därvidlag
              har en intressant period framför oss de kommande åren där vi kan
              komma att få se väsentliga förstärkningar på vägen mot full sysselsättning.
            </seg>
            <seg xml:id="i-f91e14abd23ac936-0">
              Det här är ju en dag, fru talman, när alternativen i riksdagen
              ska ställas mot varandra. Vi har haft en budgetdebatt där det
              var regeringens budgetproposition som stod i fokus, och i dag
              har vi en debatt där de olika alternativen ska prövas. Jag kommer
              naturligtvis att ge stöd för utskottets huvudyrkande, att stötta
              budgetpropositionen och avvisa de alternativ som Socialdemokraterna
              och oppositionen presenterar.
            </seg>
            <seg xml:id="i-bd22269534562318-0">
              Jag vill ändå ge några argument för varför det är på det sättet.
              Enligt min uppfattning presenterar inte Socialdemokraterna en
              ansvarsfull ekonomisk politik. Jag ska ge tre skäl för det.
            </seg>
            <seg xml:id="i-7c38d918de336f33-0">
              Först och främst är det socialdemokratiska budgetalternativet
              underfinansierat med i storleksordningen mellan 5 och 10 miljarder.
              När vi gör noggranna beräkningar visar det sig att lastbilsskatten
              blir ett bortfall från Eurovinjetten på 900 miljoner och administrationskostnader
              på 1 miljard, det vill säga 2 miljarder mindre effekt än vad som
              uppges.
            </seg>
            <seg xml:id="i-6918511ef2e8f586-0">
              När man tar bort aktivitetsförbudet, som man kallar det, bland
              ungdomsåtgärderna har det en kostnad på ca 1 ½ miljard som man
              inte tar upp. När man höjer a-kassetaket visar det sig att man
              i beräkningarna underskattar kostnaden med strax under 1 miljard.
              Och så här kan man fortsätta.
            </seg>
            <seg xml:id="i-072f4d8c442501b3-0">
              Det är alldeles uppenbart att grunden för en budgetpolitik måste
              vara att även de statiska beräkningarna är korrekta. Då får man
              alltid i opposition ta hänsyn till att man inte har alla resurser
              att göra bedömningarna, men att man sedan får korrigera det. Här
              brister det.
            </seg>
            <seg xml:id="i-271f799759c6d1bd-0">
              För det andra är Socialdemokraternas skattehöjningar ett stort
              hot mot jobben, framför allt för unga människor. Vi talar om en
              skattebelastning på 24 miljarder som går mot ungdomsjobben. Det
              är arbetsgivaravgifter för unga, det är tjänstemomsen och det
              är RUT.
            </seg>
            <seg xml:id="i-125163b95bb1d3ff-0">
              Låt oss ta detta så att man gör det tydligt och enkelt: Tänk
              er ett företag i restaurangbranschen med 20 anställda varav 10
              är ungdomar som jobbar. Detta företag tappar 350 000 kronor på
              ett år i höjda ungdomsarbetsgivaravgifter. De tappar 2,7 miljoner
              på höjd moms för restaurangbranschen om det socialdemokratiska
              alternativet skulle gå igenom. Det är alltså en belastning på
              nästan 3 miljoner kronor. Det är osannolikt att en sådan skattechock
              mot ett tjänsteföretag skulle kunna genomföras utan att det skulle
              bidra till stigande kostnader. 3 miljoner kronor är ett betydande
              belopp.
            </seg>
            <seg xml:id="i-257e12735759e63a-0">
              Men det som kanske är mest intressant med den socialdemokratiska
              politiken är inte det som står på budgetraderna. Det är i stället
              de löften som socialdemokratiska företrädare ger brett och omfattande.
              Tommy Waidelich har till exempel lovat en kraftfull utbyggnad
              av tunnelbanan i Helsingforssområdet. Våra bedömningar säger att
              kostnaden är någonstans runt 23 miljarder per kilometer. Någonstans
              mellan 3050 miljarder är då kostnaden för de sträckor som nämns
              i sammanhanget. Till det ska läggas en höghastighetsbana som vid
              full utbyggnad handlar om någonstans runt 120150 miljarder kronor.
            </seg>
            <seg xml:id="i-7d0c8f161976f312-0">
              Håkan Juholt ger samtidigt ibland i andra meningar kan man möjligtvis
              få ett annat intryck intryck av att pensionärsskatten ska sänkas
              med uppemot 17 miljarder.
            </seg>
            <seg xml:id="i-78417a4e59a5b166-0">
              Det här är alltså utgiftssatsningar vid sidan av budgettabellerna
              på någonstans mellan 100 och 200 miljarder kronor. Det är farligt
              att ge intrycket av att det finns så mycket pengar i ett läge
              där marginalerna är pressade. Det är inte en ansvarsfull ekonomisk
              politik.
            </seg>
            <seg xml:id="i-4ad9b832bc17f2e7-0">
              Här är kontrasterna tydliga. Vi har en regering som tar ansvar.
              Vi har ett socialdemokratiskt parti som lovar brett utan täckning
              i sin egen budgetmotion. Vi har en regering som prioriterar full
              sysselsättning och jobb. Vi har en socialdemokrati som höjer skatten
              för unga. Vi har en regering som gör att Sverige som kanske det
              enda landet i Europa kan prioritera välfärdssatsningar för utsatta
              människor också under krisåren medan Socialdemokraterna saknar
              en solid budget och därmed riskerar både jobb och välfärd.
            </seg>
            <seg xml:id="i-a44b22bd2f5f0c35-0">
              Fru talman! Efter att ha sagt dessa kritiska ord vill jag ändå
              avsluta med att rikta ett stort tack till kammaren, och framför
              allt till finansutskottets ledamöter, för ett utomordentligt bra
              samarbete som vi har och som jag tror gagnar Sverige väl. En del
              av detta samarbete är också att vi kan ha uppriktiga och spännande
              politiska diskussioner.
            </seg>
          </u>
          <note type="speaker" xml:id="i-73a422f3991c0510-0">
            Anf. 60 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-7">
            <seg xml:id="i-52faa74a5e3bf012-0">
              Fru talman! Riskkapitalbolag har över hälften av den privata
              marknaden inom äldreomsorgen. 20 procent av äldreomsorgen bedrivs
              av privata bolag. Här i Helsingfors är det 60 procent. Regeringen
              avser att tvinga kommunerna att införa privatisering av äldreomsorgen
              genom en lagstiftning år 2014.
            </seg>
            <seg xml:id="i-f656474c12e6ad48-0">
              Riskkapitalbolagens affärsidé är att under kort tid driva företag
              och effektivisera, det vill säga minska personaltätheten, dra
              ned på heltider och kontinuitet, införa sämre arbetsvillkor och
              väga blöjor.
            </seg>
            <seg xml:id="i-34c9537a6d1def8c-0">
              Hur mycket väger egentligen en kissblöja? Väger den inte mer
              än en slopad förmögenhetsskatt eller en sänkt krogmoms? Det är
              rätt tydligt att i högerns Sverige väger girigheten tyngre än
              empatin och värdigheten. Äldreomsorgen ger 33 procents avkastning.
              33 procent är dubbelt så mycket som elbolagen har.
            </seg>
            <seg xml:id="i-6b81acdf972c7f9d-0">
              Men den stora vinsten gör bolagen vid en försäljning. När Attendo
              Care såldes förra gången efter ett års ägande gjorde den gamla
              ägaren en vinst på 440 procent. Det var 2007. Nu är återigen Attendo
              Care till salu.
            </seg>
            <seg xml:id="i-234210076aa8c53c-0">
              De senaste åren har antalet anställda inom äldreomsorgen minskat
              kraftigt. Samtidigt har antalet äldre blivit allt fler. Det är
              alltför snäva resurser. Detta i kombinationen med att pressa ut
              vinster får självfallet oerhörda konsekvenser. Vi ser amputationer,
              människor liggande i bajs, madrasser på golvet och personal som
              får biobiljetter när de äldre blir sjukare och bolaget därmed
              får mer pengar.
            </seg>
            <seg xml:id="i-a549e58ba2f8e08e-0">
              Det är rätt tydligt att vinstintresset leder fel. Därför vill
              Vänsterpartiet förbjuda vinstdrivande bolag i välfärden. Vi sätter
              de äldres bästa först medan ni sätter riskkapitalbolagens bästa
              först. Är det inte dags för ändring, Anders Borg?
            </seg>
          </u>
          <note type="speaker" xml:id="i-b71febc9765965d8-0">
            Anf. 61 Finansminister ANDERS BORG (M) replik:
          </note>
          <u who="unknown" xml:id="i-1801bc5bf49e841d-1">
            <seg xml:id="i-43a19f6fb64349f5-0">
              Fru talman! Detta anförande belyser väl Vänsterpartiets grundläggande
              problem i svensk politik.
            </seg>
            <seg xml:id="i-8c0e5ae6fd58d4a0-0">
              De riskkapitalupplägg som vi nu talar om började man använda
              på tidigt 2000-tal. Jag tror att de första kom 20002001. I fem
              år kunde Vänsterpartiet ha gjort någonting åt det här under de
              år de stödde den socialdemokratiska regeringen. Det gjorde man
              inte.
            </seg>
            <seg xml:id="i-96a0c92b1ea221ab-0">
              Jag minns inte riktigt när riskkapitalbolagen började växa ut
              kraftfullt. Men Vänsterpartiet satt som stöd till regeringen 19982006.
              Det måste såvitt jag förstår vara den period när riskkapitalen
              i svensk ekonomi exploderade. Det är under dessa år bolagen växer
              ut som allra kraftigast, det vill säga under de år när Ulla Andersson
              var medansvarig för politiken.
            </seg>
            <seg xml:id="i-724d3db769ce1254-0">
              Ulla Andersson frågar retoriskt: Vad väger en blöja? Väger den
              lika mycket som förmögenhetsskatten? Varför inte ställa frågan
              om den inte väger lika mycket som arvsskatten, som Ulla Andersson
              var med och avskaffade? Det är en skatt som har exakt samma fördelningseffekter
              som förmögenhetsskatten.
            </seg>
            <seg xml:id="i-484611acda3f37e1-0">
              Vänsterpartiet står för en retorik som inte är förankrad i verkligheten.
              Det är klart att vi ska ha ordning och reda i vården. Alla som
              har föräldrar eller barn i förskolan anser naturligtvis att såväl
              privat som offentligt alternativ ska kontrolleras noggrant. Det
              ska finnas regelverk för vad vi önskar, det ska finnas möjligheter
              att inspektera och det ska finnas möjligheter att bryta kontrakt.
              Vi vill säkra en kvalitet i vård och omsorg kommunal som offentlig.
              Det är vi alla överens om.
            </seg>
            <seg xml:id="i-34200009713f4883-0">
              Men Ulla Andersson ger intryck av att hon ska avskaffa riskkapitalbolagen
              hur hon nu definierar dem. De ska ut ur vård och omsorg. Tillsammans
              med vem ska hon göra det? Det finns inget regeringsalternativ
              i Sverige som är berett att ge stöd åt en sådan politik. Det gjordes
              inte under de många år som Ulla Andersson och Vänsterpartiet stödde
              de socialdemokratiska regeringarna av det enkla skälet att man
              inte kan ha en lagstiftning där man bedömer syftet med aktiebolaget
              som grunden för hur det ska beskattas. Det går inte att göra så.
              Detta är bara ett typexempel på den totalt bristande realism som
              präglar Vänsterpartiets politik.
            </seg>
          </u>
          <note type="speaker" xml:id="i-e97491100e07f49e-0">
            Anf. 62 ULLA ANDERSSON (V) replik:
          </note>
          <u who="ulla_andersson_2905f7" xml:id="i-9092d1af317aad89-8">
            <seg xml:id="i-8b2c0f1e1ef11598-0">
              Fru talman! Jag kan upplysa herr Borg om att sju av tio svenskar
              vill förbjuda vinstintresset inom välfärden. Vänsterpartiet är
              inte så ensamt som Anders Borg anser. Däremot är vi ensamma bland
              de politiska partierna om att vilja förbjuda vinstintresset inom
              välfärden; så är det. Jag beklagar detta djupt, för det är tydligt
              att vinstintresset leder fel.
            </seg>
            <seg xml:id="i-77f57ccb05294271-0">
              Vänsterpartiet har aldrig varit för privatiseringar i välfärden.
              Vi vill inte se vinstdrivande bolag inom välfärden. Ett bolag
              har ett annat syfte än vad en behovsstyrd vård och omsorg har.
              Det är också därför det blir så fel.
            </seg>
            <seg xml:id="i-8bc29904fc965550-0">
              Vi har debatterat frågan i ganska många år nu, och Anders Borg
              har valt att inte göra någonting. Inte förrän nu när medierna
              verkligen har belyst avarterna av hela systemet har Anders Borg
              tyckt: Okej då, vi kan väl täppa till den där luckan i skattelagstiftningen
              det kan jag väl sträcka mig till, men mer än så är jag inte beredd
              att göra!
            </seg>
            <seg xml:id="i-df0a366737f65951-0">
              Så länge vi har vinstintressen inom välfärden riskerar vi att
              sådana här avarter ständigt kommer att uppstå. Det finns en problematik
              när man i en behovsstyrd omsorg har ett vinstintresse som just
              nu består av 33 procents avkastning. Dessa pengar ska tas någonstans
              ifrån, och de tas från de äldres omsorg.
            </seg>
            <seg xml:id="i-78f8f936579b99e6-0">
              SNS har nyligen kommit med en rapport som har blivit ganska mycket
              debatterad fast de absolut inte ville det. Den visar att privatiseringar
              inte leder till bättre kvalitet och att de inte är effektivare.
              Däremot kan man se att de leder till lägre personaltäthet, sämre
              kontinuitet och fler visstidsanställda. Det är effekterna av privatiseringarna,
              och det är de äldre som betalar priset.
            </seg>
            <seg xml:id="i-01e1379159e39732-0">
              Sju av tio svenskar vill förbjuda vinstintresset inom välfärden.
              Vi är med dem. Du står i stället på riskkapitalbolagens sida och
              anser att girigheten ska få styra de äldres väl och ve.
            </seg>
          </u>
          <note type="speaker" xml:id="i-a975210c3fe80e0c-0">
            Anf. 63 Finansminister ANDERS BORG (M) replik:
          </note>
          <u who="unknown" xml:id="i-1801bc5bf49e841d-2">
            <seg xml:id="i-5a24300a042213b4-0">
              Fru talman! Jag står med fötterna fast förankrade i den verklighet
              Ulla Andersson inte kan se.
            </seg>
            <seg xml:id="i-a8c796352cfc7d77-0">
              Vänsterpartiet säger tre saker: Räntesnurrorna ska tas bort,
              riskkapitalbolag försvinna och vinstintressen i vård och omsorg
              tas bort. Ingenting av detta rörde man sig en millimeter mot under
              de många år man satt ihop med Socialdemokraterna och styrde det
              här landet inte en millimeter på något av områdena! Det här är
              en vänsterpopulism som inte har verklighetsförankring. Den har
              inte ens förankring i det som ni själva har stått för när ni har
              varit i regeringsställning.
            </seg>
            <seg xml:id="i-4d78643fee6432c7-0">
              Vänsterpartiets politik skapar klyftor. Det är alldeles uppenbart
              att Vänsterpartiets politik är djupt orättvis.
            </seg>
            <seg xml:id="i-d557163d6dea23a0-0">
              Den skulle till att börja med leda till ansvarslös ekonomisk
              politik där man river ned budgetramverk, tar bort oberoende centralbanker
              och tar bort den grundläggande ordningen för hur vi förhandlar
              om löner på arbetsmarknaden. Den ansvarslösheten skulle leda till
              en arbetslöshet som vi nu ser plåga länder i Europa. Den arbetslösheten
              skulle skapa klyftor.
            </seg>
            <seg xml:id="i-0c2d6b8dc710abee-0">
              Ekonomiskt ansvarstagande är grunden för all politik som ska
              kallas rättvis. Där brister Vänsterpartiet.
            </seg>
            <seg xml:id="i-7fef4073991d0b69-0">
              Det andra är naturligtvis när vi tittar på vad Vänsterpartiet
              har gjort i akt och handling. Den kanske största åtgärden som
              vidtogs under er tid när det gällde fördelningseffekten var avskaffandet
              av arvsskatten. Det måste ha varit den åtgärd av alla dem ni vidtog
              19982006 som hade enskilt störst effekter på fördelningspolitiken.
            </seg>
            <seg xml:id="i-b4f218e8145711c6-0">
              Varför berättar du inte om den för väljarna och tydliggör vad
              som är skillnaden mellan förmögenhetsskatt och arvsskatt? Det
              var uppenbarligen ni som fick välja mellan arvsskatten och förmögenhetsskatten
              och då valde arvsskatten. Jag förstår inte riktigt varför den
              ena är så orättvis och ska beskrivas på det sätt som nu görs här
              medan den andra är höjden av visdom. Det fungerar inte i verkligheten,
              Ulla Andersson.
            </seg>
          </u>
          <note type="speaker" xml:id="i-22d516bf23c1f02b-0">
            Anf. 64 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-9">
            <seg xml:id="i-bb44a1648cbf4c1b-0">
              Fru talman! Jag lyssnade uppmärksamt på finansministerns anförande.
              Det är samma begrepp som kommer tillbaka som brukar komma när
              finansministern talar. Det pratas mycket om välfärd, om starka
              offentliga finanser och om jobb. Alla dessa tre begrepp har väldigt
              nära samröre med kommunsektorns utveckling och kommunsektorns
              ekonomi.
            </seg>
            <seg xml:id="i-a1950520305172fb-0">
              Vi ser nu hur den ekonomiska oron i vår omvärld, till exempel
              i euroländerna, sprider sig till kommuner och landsting och att
              Sveriges Kommuner och Landsting har skrivit ned de ekonomiska
              prognoserna för kommande år. Det är mycket som tyder på att kommunsektorns
              ekonomi kommer att bli betydligt kärvare under de år som kommer,
              och inte minst gäller det landstingens verksamhet, som verkligen
              står för en viktig del av välfärden.
            </seg>
            <seg xml:id="i-64adf18c9a98a621-0">
              Vi från Miljöpartiets sida ser kommunernas kommande problem.
              Vi ser att man i dag har problem med kvalitet i äldreomsorgen,
              som väl inte någon har missat. Det är stora klasser i skolan,
              stora barngrupper på dagis och en alltmer missnöjd lärarkår, för
              att nämna några exempel det finns många fler.
            </seg>
            <seg xml:id="i-6c182639d87f05af-0">
              Därför avsätter vi resurser i vårt budgetförslag. Vi satsar totalt
              över 15 miljarder mer än vad regeringen gör på just kommunsektorn
              för att vi anser att det är viktigt att värna välfärden, viktigt
              att se till att man på kommun- och landstingssidan inte säger
              upp personal i detta skede.
            </seg>
            <seg xml:id="i-a0bd2013ab55517d-0">
              Från regeringens sida gör man tvärtom. Där ser vi hur man har
              dolda besparingar, till exempel inom gymnasiereformen som man
              räknar med ska ge besparingar, vilket kommunsektorn inte alls
              håller med om.
            </seg>
            <seg xml:id="i-f41b97d95c21e393-0">
              Jag ser en stor risk för att regeringen upprepar det misstag
              som man gjorde under den förra ekonomiska krisen 20082009. Då
              sade man: Nej, nej, nej, det kommer inte mer pengar. När man till
              slut blev pressad av oppositionen sade man ja. Men då var det
              för sent. Då kunde kommunerna inte längre använda sig av de pengarna
              och avhålla sig från att sparka folk från välfärdssektorn.
            </seg>
            <seg xml:id="i-f7c413a1744bafbe-0">
              Hur ser finansministern på kommunernas ekonomi? Är regeringen
              beredd att gå in och stödja den ekonomiska utvecklingen?
            </seg>
          </u>
          <note type="speaker" xml:id="i-b9b6a23690d2e243-0">
            Anf. 65 Finansminister ANDERS BORG (M) replik:
          </note>
          <u who="unknown" xml:id="i-1801bc5bf49e841d-3">
            <seg xml:id="i-6f5aa3c871800650-0">
              Fru talman! Välfärd och jobb är naturligtvis grunden för regeringens
              ekonomiska politik. Vurmen för välfärd och vurmen för jobb är
              kärnan i det politiska alternativ vi erbjuder. Det är därför vi,
              som förmodligen enda regering i Europa i år, kan göra fördelningspolitiska
              reformer när vi satsar på de barnfamiljer som behöver bostadsbidrag
              och på pensionärerna. Det är unikt i Europa att man även i kristider
              kan ta den typen av steg.
            </seg>
            <seg xml:id="i-3552c93e3b4341fa-0">
              När det gäller kommuner och landsting är det viktigt att vi kommer
              ihåg var vi står. Vi diskuterar nu 2011. Det som vi har tappat
              skatteintäkter på är moms och bolagsskatt. Skatteintäkterna på
              kommunsektorn växer under 2011, och därmed kan man finansiera
              en växande verksamhet. År 2012 minskar ökningstakten, men vi är
              inte i närheten av att få något kraftigt fall av skatteintäkterna
              på kommunsidan.
            </seg>
            <seg xml:id="i-4000459f6dd5f9b9-0">
              Om vi får det, om krisen blir värre, är det självklart att ett
              av de alternativ som vi måste överväga är tillfälliga höjningar
              av statsbidragen för kommunerna. Men det är inte där vi är. De
              flesta bedömare räknar med att vi har en oförändrad sysselsättning
              nästa år och en tillväxt som ligger någonstans mellan ½ och 1
              ½ procent. Det är en bild som delas av praktiskt taget alla bedömare.
            </seg>
            <seg xml:id="i-d9b6db3973a449ec-0">
              Min svårighet med Per Bolunds resonemang är att Miljöpartiet
              inte står för välfärd och jobb. Jag har med mig en tabell här
              som jag skulle vilja diskutera med Per Bolund.
            </seg>
            <seg xml:id="i-ae4cc0eff98e2ca2-0">
              I er budgetmotion anger ni skattehöjningar på miljö- och energisidan
              på 20 miljarder kronor, där bland annat lastbilsskatten utgör
              en mycket betydande del. Sammanlagt är det en skattebelastning
              på 28 miljarder för 2014. Då räknar vi ändå med att ni har med
              vissa åtgärder som lättar på skatterna. Hur ska vi kunna få nya
              jobb och välfärd i ett land genom att dramatiskt genomföra en
              skattechock som slår ut jobb och sysselsättning i Sverige?
            </seg>
            <seg xml:id="i-afe7c2592918bdcd-0">
              Jag kan inte förstå varför Miljöpartiet har valt att utforma
              sin politik så att det inte är miljön som kommer i första rummet
              utan skattehöjningarna. Det är en orimlig prioritering.
            </seg>
          </u>
          <note type="speaker" xml:id="i-8147e7c804941520-0">
            Anf. 66 PER BOLUND (MP) replik:
          </note>
          <u who="per_bolund_61c5be" xml:id="i-2967e8b0050a9b27-10">
            <seg xml:id="i-a69ab0ad0803e58e-0">
              Fru talman! Den bedömningen får stå för finansministern själv.
              Jag tror inte att det är många som arbetar inom miljösektorn och
              som tittar på miljöekonomi som delar bedömningen att användningen
              av styrmedel på miljöområdet inte skulle ha någon effekt, inte
              skulle påverka miljöutvecklingen. Det är nog en egen ekonomisk
              devis som Anders Borg har utvecklat på Finansdepartementet.
            </seg>
            <seg xml:id="i-fc6176e48cf002d7-0">
              Tvärtom ser vi att vi har ett stort behov av att använda miljöskatterna
              aktivt för att just ställa om samhället, för att ställa om ekonomin
              så att den blir mer robust mot de problem som vi står inför på
              lång sikt. Klimatförändringarna är ett sådant problem. Den framtida
              bristen på olja, som det pratas alltmer om i samhället i dag,
              är ett annat sådant problem som vi behöver lösa.
            </seg>
            <seg xml:id="i-afa6937b38f49489-0">
              Det är en intressant paradox att de minskade utsläppen av växthusgaser,
              som finansministern och även statsministern reser runt i världen
              och är väldigt stolta över, just är effekten av att man har använt
              ekonomiska styrmedel på miljöområdet tidigare. I och för sig motsatte
              sig Anders Borg och Moderaterna dem även då. Men de har inte lärt
              sig läxan att man inte kan få en ekonomi som går mot minskat beroende
              av fossila bränslen och mot minskad klimatbelastning utan att
              använda sig av ekonomiska styrmedel.
            </seg>
            <seg xml:id="i-cdf0813e75947a14-0">
              Nu står de här återigen och kritiserar samma användning av ekonomiska
              styrmedel på miljöområdet och säger att de inte har någon effekt
              på miljön och att de skulle påverka ekonomin negativt. I nästa
              andetag är de ute och pratar om att Sverige kombinerar en god
              ekonomi med att använda ekonomiska styrmedel, som har minskat
              vår miljöbelastning.
            </seg>
            <seg xml:id="i-1d8015f4f514f416-0">
              Här måste finansministern ha en tråd. Man kan inte säga olika
              saker i olika sammanhang. Ska vi använda oss av ekonomiska styrmedel,
              eller ska vi inte använda oss av sådana? Går det att kombinera
              minskade utsläpp med en god ekonomi i de offentliga finanserna,
              eller går det inte att göra det? Ett svar på den frågan vore bra.
            </seg>
          </u>
          <note type="speaker" xml:id="i-9f52c65041b5a59f-0">
            Anf. 67 Finansminister ANDERS BORG (M) replik:
          </note>
          <u who="unknown" xml:id="i-1801bc5bf49e841d-4">
            <seg xml:id="i-abeb8eeed39922f9-0">
              Fru talman! Självklart går det att göra det. Självklart ska vi
              använda ekonomiska styrmedel. Självklart kan de kombineras med
              både växande sysselsättning och stark konkurrenskraft. Problemet
              är att det inte har någonting med Miljöpartiets skatteförslag
              att göra.
            </seg>
            <seg xml:id="i-8f997ef9e1c43ea9-0">
              Låt oss konstatera att 17 miljarder i höjd arbetsgivaravgift
              för ungdomar, 4,4 i förändrad tjänstemoms och 3 i minskat jobbskatteavdrag
              skatter på nästan 25 miljarder inte har någon som helst miljöeffekt.
              Det är skattehöjningar på jobb och företagande. De ger inte någon
              miljöeffekt. Ingen åker mindre bil därför att man höjer arbetsgivaravgifterna
              och vad det nu är.
            </seg>
            <seg xml:id="i-600435106119a99f-0">
              Det som är det märkliga här är att det sedan finns stora skattehöjningar
              på miljösidan som inte motsvaras av stora skattesänkningar på
              sådant som ger jobb och konkurrenskraft. Det är en märklig skatteväxling.
              Först höjer man skatterna på miljösidan väldigt kraftigt, och
              så växlar man om det i minst lika stora skattehöjningar på jobb
              och företagande. Det är ju inte skatteväxling.
            </seg>
            <seg xml:id="i-3e74b762b9e6a012-0">
              En bra miljöpartipolitik, som Per Bolund bör utforma och inte
              jag, skulle naturligtvis innebära en skatteväxling där miljöskatter
              kombineras med sänkt skatt på jobbskatteavdrag, bolag, ägande,
              sparande och sådant som gör att vi bygger konkurrenskraft. Det
              vore en logisk och rimlig politik. Men nu måste vi ändå utgå från
              Miljöpartiets motion, och den innehåller en skatteväxling där
              stora, kraftiga höjningar av miljöskatterna växlas över i stora,
              kraftiga skattehöjningar på jobb och företagande. Det är en politik
              som inte ger jobb och välfärd.
            </seg>
          </u>
          <note type="speaker" xml:id="i-e58cce117be6b497-0">
            Anf. 68 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-8">
            <seg xml:id="i-1c0c3f73d96d3e7c-0">
              Fru talman! Anders Borg kritiserar oss för underskottsfinansiering.
              Jag tror att Anders Borg ska vara lite försiktig med de orden,
              med tanke på att vi senare här i dag har att ta ställning till
              ett underskott när det gäller statsskuldsräntan som vi måste ta
              från det finansiella sparandet.
            </seg>
            <seg xml:id="i-1febbe34c70499d6-0">
              Men hur som helst har vi säkrat alla våra förslag genom riksdagens
              utredningstjänst. Anders Borg lyfter fram till exempel investeringarna.
              Det handlar om projekteringar. Vi återkommer till hur vi finansierar
              våra höjda ambitioner vid det tillfälle som är det relevanta,
              det vill säga när vi ska ta beslut om en infrastrukturproposition.
            </seg>
            <seg xml:id="i-4f696eec29bea17d-0">
              Vi har en budget i balans. Vi har inte vare sig underskotts-
              eller lånefinansiering. Däremot har vi gjort omprioriteringar.
              Vi prioriterar bort den sänkta krogmomsen och vill i stället inrikta
              satsningarna på sådant som bygger Sverige starkt: investeringar
              i utbildning, infrastruktur och bostäder.
            </seg>
            <seg xml:id="i-6658764a3fe615d0-0">
              Vi menar att regeringens budgetproposition saknar ambitioner.
              Det är lite arbetsmarknadspolitiska åtgärder det är bra. Det är
              några höjda bostadsbidrag och underhåll av järnväg bra. Men i
              övrigt är det inga rejäla tag för att stimulera tillväxten. Man
              kan fråga sig hur tillväxten ska komma upp i de 3 procent för
              nästkommande år som Anders Borg pratade om tidigare.
            </seg>
            <seg xml:id="i-9aff7bf8b262c2b9-0">
              Jag kan också bli bekymrad utifrån den situation som vi ser i
              vår omvärld. Vi har en kris som närmar sig Sverige. Vi hör också
              varningar här hemma, till exempel från Bostadskreditnämnden, som
              säger att våra bostäder är övervärderade. Det talas om uppemot
              20 procent. En sådan övervärdering i kombination med en yttre
              chock som arbetslöshet, bankkris och annat kan få väldigt allvarliga
              effekter.
            </seg>
            <seg xml:id="i-616b3d6f3cd5e1b4-0">
              Jag vill därför återigen fråga Anders Borg: Vilken beredskap
              finns det för att möta krisen? Vilken finanspolitisk strategi
              finns det?
            </seg>
          </u>
          <note type="speaker" xml:id="i-5a19173efe53868d-0">
            Anf. 69 Finansminister ANDERS BORG (M) replik:
          </note>
          <u who="unknown" xml:id="i-1801bc5bf49e841d-5">
            <seg xml:id="i-3bbca28d422929e6-0">
              Fru talman! Tommy Waidelich tycker att jag ska vara försiktig
              med att kritisera Socialdemokraterna för underskott, eftersom
              vi skulle ha stora problem med det i Sverige. Låt mig då påpeka
              att Sverige faktiskt är det enda EU-land som nu kan förväntas
              ha överskott. Det ska vi vara väldigt glada för.
            </seg>
            <seg xml:id="i-db6cb0735997bf01-0">
              Den grundläggande kritiken måste ändå kvarstå: Det är en direkt
              underfinansiering på mellan 5 och 10 miljarder. Det är alldeles
              uppenbart att en kilometerskatt gör att vi tappar eurovinjetten
              vi kan inte ha två system samtidigt. Det är 1 miljard. Det är
              alldeles uppenbart att administrationen enligt alla utredningar
              kostar minst 1 miljard. Det är 2 miljarder.
            </seg>
            <seg xml:id="i-e39edc7b9feb9a37-0">
              Det är exakt på samma sätt när vi sedan diskuterar de så kallade
              åtgärdsförbuden och a-kassehöjningarna. Det är mellan 5 och 10
              miljarder i direkt, statisk underfinansiering.
            </seg>
            <seg xml:id="i-ec6e7d5b988da9c2-0">
              Det är naturligtvis besvärligt med de löftestirader som kommer.
              Det ska byggas järnväg över hela Sverige och tunnelbanor i hela
              Helsingfors utan att man står för kostnaden. Om det kostar 13
              miljarder per kilometer tunnelbana måste man, när man säger att
              den ska byggas ut brett, säga hur det ska finansieras. Det kan
              vara en bra åtgärd jag har ingen grundläggande värdering av hur
              tunnelbanesystemet i Helsingfors ska se ut. Men spenderar man
              100200 miljarder i praktiskt taget var och varannan intervju måste
              man förr eller senare ge svar på hur det ska betalas.
            </seg>
            <seg xml:id="i-7141c9ebd941acfe-0">
              Det mest problematiska med detta är naturligtvis jobbeffekterna.
              Ta till exempel ett företag med 20 anställda, varav 10 ungdomar,
              som vi pratade om, ett restaurangföretag! De får en arbetsgivaravgiftshöjning
              på 350 000 kronor. I Socialdemokraternas retorik säger man: Sedan
              sänker vi arbetsgivaravgifterna för dem som kommer in på arbetsmarknaden.
              Men den sänkningen är begränsad till 27 000 kronor.
            </seg>
            <seg xml:id="i-0dd843fcf5b508a0-0">
              Vi kan inte ha en kompensation på 27 000 kronor för en höjning
              på 350 000 kronor. Såvitt jag förstår måste det netto bli en rätt
              dramatisk ökning av kostnaderna för anställning. Det är invändningen
              mot Socialdemokraternas politik.
            </seg>
            <seg xml:id="i-8ff5817b4795c9fb-0">
              Sedan delar jag naturligtvis Tommy Waidelichs bedömning att vi
              ska ha beredskap och vilja att hantera en situation om den blir
              värre.
            </seg>
          </u>
          <note type="speaker" xml:id="i-1b211a80e8aaa415-0">
            Anf. 70 TOMMY WAIDELICH (S) replik:
          </note>
          <u who="tommy_waidelich_889e31" xml:id="i-6213c68fcf84760d-9">
            <seg xml:id="i-16cbedf5f8a419ef-0">
              Fru talman! Tunnelbanan handlar om att staten går in och bidrar
              till utbyggnaden. Det är något som Helsingforss läns landsting
              står för, och det är också samordnat med de budgetförslag som
              vi har i opposition i Helsingforss läns landsting.
            </seg>
            <seg xml:id="i-79ffc0eee7174f68-0">
              Det handlar om att ge en signal om att staten är beredd att bidra
              till utbyggnaden av tunnelbanan. Det skulle också underlätta för
              våra regionala politiker att fatta rätt beslut, för tunnelbanan
              är en åtgärd som behövs för att klara den situation med en ökad
              befolkning som finns i Helsingfors men också för att få bort en
              flaskhals och bidra till ökad tillväxt. Det är en framtidssatsning.
            </seg>
            <seg xml:id="i-12c7e9e7396aa582-0">
              Vi kommer att redovisa alla våra infrastrukturprojekt när de
              blir realitet år för år. Detta är ingen tunnelbana som byggs nästa
              år. Det handlar om att påbörja planeringen, liksom de andra projekt
              som vi vill se, som höghastighetståg och annat, som bygger Sverige
              starkare.
            </seg>
            <seg xml:id="i-486991665683d63d-0">
              Som sagt: Vi kommer att redovisa i detalj hur det ska finansieras
              i samband med infrastrukturpropositionen.
            </seg>
            <seg xml:id="i-01dbd6dccb16846e-0">
              När det gäller de sänkta arbetsgivaravgifterna för unga: Där
              pekar dina egna experter på att sysselsättningseffekten är ytterst
              tveksam, och finns det någon kostar den uppemot 1 miljon per jobb.
              Är det väl använda pengar?
            </seg>
            <seg xml:id="i-43923f85d7183f65-0">
              Det finns bättre sätt att satsa på för att få ungdomar i jobb,
              till exempel vår traineelösning, där en ung arbetslös får gå bredvid
              en som är på väg att gå i pension och på så sätt få ett insteg
              i arbetslivet, samtidigt som vi klarar generationsskiftet.
            </seg>
            <seg xml:id="i-69557682cd4d00fe-0">
              Återigen: Vi möter nu en lågkonjunktur med växande klyftor. Vi
              har ökad barnfattigdom, långtidsarbetslöshet och ett utanförskap
              som biter sig fast. Det är lika många arbetslösa som när ni tog
              över, ett utanförskap som är lika stort. Det är ett ökat socialbidragsberoende.
              I tre av fyra kommuner ökar socialbidragen. Det är ett bidragssamhälle
              som vi kommer in i nu. Vi har en massarbetslöshet som vi möter
              i en lågkonjunktur.
            </seg>
            <seg xml:id="i-b740f79f59f0d843-0">
              Vad är Anders Borgs svar mer än sänkt krogmoms? Ska du förlita
              dig på Riksbanken, som inte alls har samma muskler den här gången
              som förra?
            </seg>
          </u>
          <note type="speaker" xml:id="i-6b4b8f4b8ab73952-0">
            Anf. 71 Finansminister ANDERS BORG (M) replik:
          </note>
          <u who="unknown" xml:id="i-1801bc5bf49e841d-6">
            <seg xml:id="i-7dd43ec6bd12041d-0">
              Fru talman! 100200 miljarder är ofattbart stora belopp, och de
              nämns i praktiskt taget varje anförande och intervju av Tommy
              Waidelich och Håkan Juholt. Det är höghastighetstågen, det är
              tunnelbanorna och det är pensionsskatterna.
            </seg>
            <seg xml:id="i-cabb463fffce841c-0">
              Nu får vi veta att 3040 miljarder i tunnelbana i Helsingfors
              inte är några svårigheter. Men var ska pengarna tas? Är det i
              vården? Handlar det om landstingsskatten? Om det inte är Tommy
              Waidelich som ska finansiera den socialdemokratiska budgetsatsningen
              utan sjukvården i Helsingfors, då måste man ställa frågan: Vilken
              del av vården är det som ska bära detta?
            </seg>
            <seg xml:id="i-ce24a0968a5c54d4-0">
              Låt oss säga detta: Det beskrivs som om vår politik är misslyckad.
              Men tillväxten de senaste fem åren har varit högre än i OECD,
              euroområdet och EU.
            </seg>
            <seg xml:id="i-9d6fbc16dc186b97-0">
              Vi har inte haft någon sysselsättningspolitik, sägs det. Men
              sysselsättningen stiger fortfarande snabbare än i praktiskt taget
              alla EU-länder.
            </seg>
            <seg xml:id="i-ca134296e268333b-0">
              Långtidsarbetslösheten håller jag med om är ett avgörande samhällsproblem
              som vi måste bekämpa. Men den är tre gånger högre i EU som genomsnitt
              än vad den är i Sverige, och vi har den lägsta andelen långtidsarbetslösa,
              av dem som är arbetslösa, bland alla EU-länder med undantag för
              Cypern.
            </seg>
            <seg xml:id="i-554a2ac8559bb96a-0">
              Jag har lite svårt att se var bevisföringen för att vår politik
              skulle vara så misslyckad ligger. Är det i detta att vi skulle
              ha ännu högre sysselsättning än alla andra länder än den vi redan
              har?
            </seg>
            <seg xml:id="i-4914b93b6e680f8a-0">
              Jag förstår inte heller den här krispolitiken: Ett företag med
              20 anställda, varav 10 ungdomar, får en höjning på 350 000 kronor
              och en lättnad på 27 000 kronor. Om 350 000 ska kunna kompenseras
              med 27 000 krävs det naturligtvis en växelkurs som inte jag kan
              se som rimlig.
            </seg>
            <seg xml:id="i-581592630de9e374-0">
              Det handlar om en belastning som leder till färre jobb, och det
              är tyvärr slutsatsen kring den socialdemokratiska budgetmotionen.
              Stöd i stället regeringens kloka budgetproposition!
            </seg>
          </u>
          <note type="speaker" xml:id="i-6ca089014894595c-0">
            Anf. 72 JENNIE NILSSON (S):
          </note>
          <u who="jennie_nilsson_c9c6be" xml:id="i-91df4f7e2ba06ee7-0">
            <seg xml:id="i-d2bfe89476340c8c-0">
              Fru talman! Sjunkande resultat i skolan, en arbetslöshet som
              biter sig fast på alltför höga nivåer och en sjukförsäkring som
              sviker dem som är sjuka det är några exempel på vad dagens debatt
              handlar om: summan och resultatet av den samlade politiken, att
              ta ansvar och färdriktning.
            </seg>
            <seg xml:id="i-2b79c8f8ffffd0f4-0">
              För mig som socialdemokrat handlar debatten om skatter, inte
              om nivåer. Det finns inget självändamål med en viss specifik skattenivå.
              Det viktiga är inte om skatten ska upp eller ned utan vad skatten
              ska användas till.
            </seg>
            <seg xml:id="i-aa02c12a63864903-0">
              Vilken ambitionsnivå har vi exempelvis för skolan? Är det okej
              att resultaten sjunker? I den senaste PISA-rapporten, som är en
              internationell jämförelse av elevers kunskaper, kunde man konstatera
              att svenska elevers resultat sjunker såväl i matematik och naturkunskap
              som i läsförståelse.
            </seg>
            <seg xml:id="i-f3d8c5ae0297e318-0">
              Vi går också från en topposition när det gäller att ha en likvärdig
              skola till att vara ett medelmåttigt land. Elevers socioekonomiska
              bakgrund har numera större genomslag i Sverige än i OECD-genomsnittet.
            </seg>
            <seg xml:id="i-bcd0d2c4aa8fcabf-0">
              Rapporter om brister och vanvård inom äldreomsorgen har också
              duggat tätt. Demensavdelningar som lämnas obemannade på natten,
              liggsår och personal som mår dåligt av att inte räcka till har
              blivit vardag för alltför många inom både vård och omsorg.
            </seg>
            <seg xml:id="i-e74704a7fa09d7d1-0">
              Det senaste exemplet har handlat om Carema, ett privat riskkapitalbolag
              som tycks ha sparat på allt från personal till sängar och blöjor.
              Gamla och sjuka är de som har fått betala priset när vinsten blev
              viktigare än människovärdet. Det är upprörande men knappast förvånande.
              Hade det inte varit så tragiskt hade det nästan varit komiskt
              med alla borgerliga företrädare som helt plötsligt har varit förfärade
              över att privata företag i allmänhet och riskkapitalbolag i synnerhet
              har som sin yttersta affärsidé att tjäna pengar. Det är något
              som givetvis inte automatiskt måste vara ett problem. Det finns
              gott om exempel på privata aktörer som bedriver en bra verksamhet.
              Men att blint tro att det skulle gå att släppa in en räv i hönshuset
              utan att den skulle ta livet av några höns är så naivt att det
              är dumt.
            </seg>
            <seg xml:id="i-b139374c1a56d262-0">
              Vi socialdemokrater lyfter i vår budgetmotion fram behovet av
              att säkerställa att varje skattekrona används så effektivt som
              möjligt, att vinstuttagen måste begränsas och att utformningen
              av en sådan begränsning skyndsamt måste utredas. Vi pekar också
              på att det är angeläget att se över huruvida riskkapitalbolag
              är lämpliga som ägare av välfärdsverksamheter.
            </seg>
            <seg xml:id="i-56a0f763f2ac7c58-0">
              I ett internationellt perspektiv är det ovanligt att tillåta
              att vinster tas ut ur skattefinansierad verksamhet. I Danmark,
              Norge och Finland tillåts inte privata skolor att gå med vinst
              som delas ut till aktieägare. Blir det vinst ska den gå tillbaka
              in i skolans verksamhet. I Nederländerna och i Kanada gäller samma
              sak för såväl sjukvård som skola. Eventuella överskott ska återinvesteras
              i verksamheten. I Norge bedrivs sjukhus i en särskild associationsform,
              icke vinstdrivande företag.
            </seg>
            <seg xml:id="i-ca18c570b6192c91-0">
              Det är alltså både möjligt och önskvärt att begränsa vinstuttag.
              Det handlar enbart om politisk vilja och om handlingskraft.
            </seg>
            <seg xml:id="i-166cf8daf23d1c88-0">
              Att regeringen nu säger sig vara beredd att titta över och stoppa
              den aggressiva och avancerade skatteplanering som dessutom innebär
              att riskkapitalbolagen inte ens skattar för de vinster de gör
              i Sverige är bra, men det är inte tillräckligt. Den här frågan
              behöver lösas skyndsamt. Vi föreslår att regeringen så snart som
              möjligt återkommer till riksdagen med en stoppskrivelse. Det är
              ett verktyg som regelbundet har använts för att exempelvis stoppa
              olämpliga skatteupplägg.
            </seg>
            <seg xml:id="i-591cc54975c01b21-0">
              Fru talman! För mig handlar politik om att vilja, att våga och
              att ta ansvar. Det handlar om att ha visioner för samhället och
              för framtiden. För regeringen Reinfeldt tycks politik bara handla
              om sänkt skatt.
            </seg>
            <seg xml:id="i-c080b45666e030aa-0">
              Förra mandatperioden präglades av stora skattesänkningar som
              bekostades av neddragningar framför allt inom trygghetssystemen.
              Med budskapet att man skulle bekämpa utanförskapet infördes stelbenta
              tidsgränser, sänkta ersättningsnivåer och utförsäkringar från
              a-kassan och sjukförsäkringen. Hur någon blir mindre sjuk, mindre
              arbetslös eller mindre i utanförskap för att ersättningsdagarna
              tar slut eller hur en bidragslinje blir en arbetslinje bara för
              att man väljer att kalla den för det är oklart. Men prioriteringen
              är tydlig, och facit förskräcker.
            </seg>
            <seg xml:id="i-e4f9965afd876235-0">
              Arbetslösheten har bitit sig fast på historiskt höga nivåer.
              Fas 3 växer oavsett konjunkturläge. Andelen unga som får aktivitetsersättning,
              det som tidigare kallades förtidspension, växer nu lavinartat.
              Och i spåren av den nedmonterade arbetsmarknadspolitiken växer
              matchningsproblemen på arbetsmarknaden. Ett flertal branscher
              rapporterar kontinuerligt om svårigheter att rekrytera personal
              med rätt kompetens trots att arbetslösheten konstant har varit
              hög.
            </seg>
            <seg xml:id="i-7d32aa8bb2c3e8f9-0">
              Hur detta facit kan vara recept på en lyckad politik är för mig
              obegripligt.
            </seg>
            <seg xml:id="i-f769173744a683bf-0">
              Man kan sedan läsa den borgerliga majoritetens budgettext. Där
              beskriver de först ambitiöst att regeringens främsta mål är att
              föra Sverige mot full sysselsättning genom minskat utanförskap.
              Sedan landar de i sänkt restaurangmoms inte bara som lösningen
              på de problem som de själva har skapat utan också som den åtgärd
              som i huvudsak ska möta inbromsningen i ekonomin och den lågkonjunktur
              som vi alla vet väntar runt hörnet. Man vet knappt om man ska
              skratta eller gråta.
            </seg>
            <seg xml:id="i-e7de953a1a4a3b9d-0">
              Fru talman! Skattesystemets främsta uppgift är att säkerställa
              finansieringen av våra gemensamma utgifter. Ytterst bestäms nivån
              genom en kombination av vår internationella konkurrenskraft och
              ambitionerna för vård, skola och omsorg samt våra gemensamma trygghetssystem.
            </seg>
            <seg xml:id="i-fda5c0dc51a153d7-0">
              Vi vill att skatt ska betalas efter bärkraft och fördelas efter
              behov. Det är principer som är väl förankrade och väl beprövade
              i det svenska samhället. Det är också en bärande del av den svenska
              modellen.
            </seg>
            <seg xml:id="i-bfca70d860376fe8-0">
              Det jobbskatteavdrag som den borgerliga regeringen har infört
              bygger på antagandet att sänkt skatt på arbete ökar viljan hos
              den enskilde att öka sitt arbetsutbud eftersom det relativt sett
              blir dyrare att vara ledig. Mycket tyder dock på att den effekten
              är liten och dessutom avtagande med avseende på skattereduktionens
              storlek.
            </seg>
            <seg xml:id="i-127a2ce14ffcde77-0">
              Enligt vår mening behöver inte människor med miljoninkomster
              något skatteavdrag för att motiveras att arbeta. Vi föreslår därför
              att förvärvsavdraget ska trappas ned för inkomster över 600 000
              kronor om året och att avtrappningen ska ske på ett sådant sätt
              att avdraget är helt borta vid inkomster över 1 miljon kronor
              om året. Förändringen ökar statens intäkter med 2 ½ miljard.
            </seg>
            <seg xml:id="i-ba1ab3c4fcd0defa-0">
              Vi accepterar inte heller skillnaden mellan beskattning av lön
              och beskattning av pension, som den borgerliga regeringen har
              infört. Vi vill steg för steg avskaffa denna orättvisa och föreslår
              därför en höjning av grundavdraget för pensionärer. Vårt förslag
              innebär en skattesänkning på mellan 1 200 och 1 500 kronor per
              år vid årsinkomster på mellan 135 000 och 430 000 kronor. Kostnaden
              för staten är 2,3 miljarder, alltså mindre än vad nedtrappningen
              av ett jobbskatteavdrag skulle vara.
            </seg>
            <seg xml:id="i-3988f6580ce6cd26-0">
              Vi vill ge RUT- och ROT-avdrag en väsentligt bättre fördelningsmässig
              profil. Vi gör det genom att sänka taket och genom att ta bort
              möjligheten att få skatterabatt på arbeten som utförs i utlandet.
              Vi avser också att återkomma med förslag om att separera avdragen
              och om att tydligare rikta möjligheterna till RUT-avdrag mot äldre
              och mot barnfamiljer.
            </seg>
            <seg xml:id="i-be49ca0d3ead4e3f-0">
              Vi anser vidare att a-kassan är en viktig del för en fungerande
              arbetsmarknad och för förmågan till omställning. Det är något
              som är centralt i varje arbetslinje värd namnet. Mot den bakgrunden
              föreslår vi att det sätts ett tak på avgiften till a-kassan, så
              att ingen behöver betala mer än 120 kronor i månaden.
            </seg>
            <seg xml:id="i-93e36a5a91339607-0">
              Vi avvisar regeringens förslag om en skattereduktion för gåvor.
              Vi behöver mer likformighet och färre avdrag, inte fler.
            </seg>
            <seg xml:id="i-6a383af1ad27a3c4-0">
              För att förbättra villkoren för småföretag föreslår vi sänkta
              socialavgifter samt åtgärder för att öka tillgången på riskvilligt
              kapital.
            </seg>
            <seg xml:id="i-a7bc9cdcf0f207b4-0">
              Olika skatteincitament kan också vara viktiga faktorer för att
              öka intresset för investeringar i forskning och utveckling i företagssektorn.
            </seg>
            <seg xml:id="i-4da3b9612a8aa5ca-0">
              Sänkt restaurangmoms är däremot en dyr åtgärd med mycket tveksamma
              effekter på tillväxt och sysselsättning. Erfarenheter från andra
              länder visar på liten eller ingen tillväxt. I stort sett all ekonomisk
              expertis anser att åtgärden är dyr och ineffektiv. Det är en ståndpunkt
              som vi delar. Vi säger därför nej till detta slöseri med skattebetalarnas
              pengar.
            </seg>
            <seg xml:id="i-634b2debdb1928c6-0">
              På motsvarande sätt säger vi nej till den generella nedsättningen
              av arbetsgivaravgifter för unga. Åtgärden är dyr och ineffektiv.
              Vi väljer att i stället satsa på sådant som faktiskt skapar jobb,
              på bristyrkesutbildning, på traineeplatser och på en fungerande
              omställning, för att ge några exempel.
            </seg>
            <seg xml:id="i-43c556b2b14c2b15-0">
              Fru talman! Skatt kan och bör också användas till att i viss
              mån styra mot eller ifrån önskade eller oönskade beteenden. Vi
              har därför ett antal förslag på det miljöpolitiska området. Det
              handlar bland annat om att behålla skattebefrielsen på etanol
              och att införa ett system med stegvis miljöbilsbonus. Men det
              handlar också om att hantera och bemöta det faktum att den tunga
              trafiken står för en betydande del av slitaget på vägsystemet.
              Liksom ett flertal andra EU-länder redan har gjort eller planerar
              att göra vill vi införa en avståndsbaserad vägslitageavgift för
              tunga lastbilar, såväl svenska som utlandsregistrerade. Avgiften
              beräknas ge 4 miljarder i intäkter till staten, pengar som vi
              vill återinvestera i transportsystemet genom ökade investeringar
              i ny kapacitet och förbättrat underhåll.
            </seg>
            <seg xml:id="i-46afe277cd70b172-0">
              På motsvarande sätt lägger vi fram förslag på det folkhälsopolitiska
              området. Vi stöder förslaget om höjd skatt på tobak och föreslår
              en något höjd skatt på alkohol.
            </seg>
            <seg xml:id="i-437afca275786afa-0">
              Fru talman! Med detta yrkar jag bifall till Socialdemokraternas
              reservationer.
            </seg>
          </u>
          <note xml:id="i-44a9ea5e4677e1cf-0">
            I detta anförande instämde Christina Oskarsson (S).
          </note>
          <note type="speaker" xml:id="i-58faf995164f7b98-0">
            Anf. 73 MATS PERTOFT (MP):
          </note>
          <u who="mats_pertoft_529a6f" next="cont" xml:id="i-b91bb90c87f052d9-0">
            <seg xml:id="i-906575bbd90f8b65-0">
              Fru talman! I en budgetdebatt berörs allt; inga frågor lämnas
              orörda. Jag ska försöka fokusera på skatteområdet. När jag förberedde
              mig för detta funderade jag på hur man mäter framgång och det
              som är rätt i förslagen. Jag formulerade det så här: Framtiden
              visar samhällets förmåga att värna sina medborgare. Detta borde
              vara måttstocken för oss. Klarar vi att konstruera skattesystem
              och samhällssystem som värnar våra medborgare på ett korrekt sätt
              för framtidens utmaningar?
            </seg>
            <seg xml:id="i-f70ec996a8a9911f-0">
              Det är detta vi i Miljöpartiet försöker göra. Vi ser de stora
              utmaningarna, men störst är klimatutmaningen. Det finns knappast
              någon större utmaning om man ser det ur ett globalt perspektiv.
            </seg>
            <seg xml:id="i-293d035da6ceb007-0">
              Det är en stor utmaning att skapa fler jobb. Även om regeringen
              låter nöjd och finansministern för en stund sedan radade upp hur
              duktig man är vad gäller antalet jobb har vi fortfarande en stor
              arbetslöshet, framför allt bland ungdomar. Det gäller att vi som
              ansvariga politiker tar vårt ansvar och presenterar åtgärder.
              Dessutom behövs det många nya jobb om vi ska klara klimatutmaningen.
            </seg>
            <seg xml:id="i-f12b371bb0570696-0">
              Vidare har vi samhällets orättvisor, fördelningspolitiken.
            </seg>
            <seg xml:id="i-3e8f213df5275e5a-0">
              Det här är de stora bitarna.
            </seg>
          </u>
          <note xml:id="i-50cca6df88724dd1-0">
            Herr talman! Jag yrkar bifall till Miljöpartiets reservationer.
          </note>
          <u who="mats_pertoft_529a6f" prev="cont" xml:id="i-b68b3e6454de46f0-0">
            <seg xml:id="i-163c423da2193927-0">
              Miljöpartiet menar att vi behöver tydliga och rättvisa skatteregler
              för framtiden. Det handlar om att ta det på allvar för att åter
              hänvisa till finansministern som stod i talarstolen för en liten
              stund sedan. För några år sedan betonade han ivrigt koldioxidskatters
              och miljöskatters utomordentliga styreffekter. Genom kraftiga
              miljöskatter skapar vi ett beteende hos våra medborgare där det
              lönar sig att investera i framtiden, att investera klimatriktigt
              och att bygga för framtiden.
            </seg>
            <seg xml:id="i-79fd2cff98cf967f-0">
              Tyvärr verkar finansministern ha glömt detta när han kritiserar
              Miljöpartiet för stora skattehöjningar. Tyvärr verkar han ha glömt
              bort att Miljöpartiet redan från början accepterade stora delar
              av alliansregeringens skattesänkningar på löneskatteområdet av
              just denna anledning. Vi har länge drivit frågan om grön skatteväxling.
              Vi har länge sett behovet av att sänka skatterna på löner. Vi
              har samtidigt varit tydliga med att en sänkning av skatter på
              löneområdet måste följas av en höjning av skatter på miljö- och
              klimatområdet. Denna höjning har alliansregeringen helt förbisett
              och förnekat behovet av.
            </seg>
            <seg xml:id="i-ea209f635e2b3da2-0">
              Det handlar för oss i Miljöpartiet om att skapa tydliga ekonomiska
              incitament för ett nytt sätt att leva och inse att den tid då
              löneskatterna utgjorde huvuddelen av statens inkomster bör vara
              förbi. Skatterna ska i stället styras över till klimat- och miljöområdet
              för att skapa det rätta beteendet hos våra medmänniskor och för
              att möta klimathotet.
            </seg>
            <seg xml:id="i-210fb33b5625cafc-0">
              Det är därför Miljöpartiet föreslår till exempel skatt på flyg.
              Vem har inte hört människor som jämför priser på resor bli förbluffade
              över hur billigt det är att flyga och hur dyrt det är att åka
              tåg? Var finns konkurrensneutraliteten när det gäller resor?
            </seg>
            <seg xml:id="i-c5b390ea86b7f17d-0">
              Den borgerliga alliansregeringen säger sig värna konkurrensneutraliteten.
              Varför värnar ni inte konkurrensneutraliteten när det gäller transporter?
            </seg>
            <seg xml:id="i-b7754c3b6bf1b902-0">
              Vi menar att det är absolut nödvändigt med flygskatt av just
              denna anledning. Flyget är subventionerat och står i dag inte
              för sina kostnader ur ett klimatperspektiv.
            </seg>
            <seg xml:id="i-c578de302417e69f-0">
              Detsamma gäller för lastbilar. Andra EU-länder, till exempel
              Tyskland, har med stor framgång infört en lastbilsskatt eller
              vägslitageavgift. I Sverige påstår man att det är omöjligt och
              att det skulle sänka hela näringslivet. Men snälla nån, har Tysklands
              näringsliv kollapsat? Knappast. Tyskland har Europas stabilaste
              ekonomi och lastbilsavgift. Varför kan man inte ha det här?
            </seg>
            <seg xml:id="i-ad031dd5eefd67bb-0">
              Vi lägger fram dessa förslag, och vi menar att de är nödvändiga
              för konkurrensneutralitet och ur klimatsynpunkt.
            </seg>
            <seg xml:id="i-0cb065231db71ef9-0">
              Vi menar också att det är nödvändigt med en höjd koldioxidskatt
              just den skatt som Anders Borg tidigare har lovordat och som kan
              skapa ett annat beteende och göra det ekonomiskt mer lönsamt att
              satsa framåt på alternativa drivmedel. Vi tycker att det här är
              jätteviktigt.
            </seg>
            <seg xml:id="i-ca5af5d09f68dc17-0">
              Lika viktigt som det var att sänka löneskatterna, lika viktigt
              är det att se till att staten får dessa inkomster och att vi skapar
              incitament för ett ändrat beteende hos våra medborgare genom högre
              miljöavgifter, till exempel högre koldioxidbeskattning.
            </seg>
            <seg xml:id="i-fe251cf49fc439cf-0">
              Det är detta det handlar om. Det handlar om konkurrensneutralitet
              även ur ett klimatperspektiv, och här är regeringen tyvärr totalt
              oduglig. Man klarar inte av att leva upp till det man säger. Det
              är allvarligt.
            </seg>
            <seg xml:id="i-1638643724045c8d-0">
              Nästa punkt är att skapa jobb. Miljöpartiet lägger därför fram
              konkreta förslag om att sänka arbetsgivaravgiften med 10 procent
              för småföretag och ta bort sjuklöneansvaret för mindre företag.
            </seg>
            <seg xml:id="i-5377d4020f3f6a10-0">
              Där de nya jobben finns måste vi skatte- och avgiftsmässigt visa
              att det går att finansiera. Det går att göra dessa förändringar
              om man är beredd att ta sitt ansvar på miljöområdet. Man kan inte
              bara tro att miljön sköter sig själv och att man kan leva på resultaten
              från tiden då Miljöpartiet samarbetade med Socialdemokraterna.
              Dessa miljöresultat, många miljöbilar etcetera, gjorde att Sverige
              fick det goda miljörykte som alliansregeringen fortfarande lever
              på.
            </seg>
            <seg xml:id="i-fa4abf62cafdcc87-0">
              Våra samlade förslag gör Miljöpartiets budget hållbar i ett långsiktigt
              perspektiv. Med politiskt mod visar vi hur vi förändrar Sveriges
              inställning och vårt sätt att leva med tydliga ekonomiska incitament
              som skapar en ekonomiskt, klimatmässigt och socialt hållbar värld
              framöver.
            </seg>
          </u>
          <note type="speaker" xml:id="i-dd172502c99f2e25-0">
            Anf. 74 DAVID LÅNG (SD):
          </note>
          <u who="david_lang_c2b3c8" xml:id="i-52807ab0dab84bbf-0">
            <seg xml:id="i-0386d7180584aa35-0">
              Herr talman! I en värld av skuldkriser, budgetkriser och arbetslöshet
              befinner sig Sverige i en situation som kan betraktas som relativt
              gynnsam. Det är dock viktigt att vi inte låter oss nöja med att
              det går bättre för oss än för dem som vi brukar jämföra oss med.
              Det råder heller ingen tvekan om att det finns problem.
            </seg>
            <seg xml:id="i-f3a0c3db1f1e70e7-0">
              Arbetslöshetsstatistiken vänder åter åt fel håll. Arbetslösheten
              ökade något i oktober, meddelade Statistiska centralbyrån så sent
              som i går. Det var ett besked som överraskade många bedömare.
              Eftersom regeringens budget fastställdes när utvecklingen såg
              mer gynnsam ut kan man se det som en förklaring till regeringens
              prioriteringar, men det tyder också på att man kanske inte har
              tagit problemet på tillräckligt stort allvar.
            </seg>
            <seg xml:id="i-6ca5dae6bf529d12-0">
              Regeringen har dock haft helt rätt i att det ska löna sig att
              arbeta. Alla människor vill arbeta, men det måste också finnas
              goda incitament. Med det sagt får dock inte de som har slagits
              ut från arbetsmarknaden hamna i en alldeles hopplös situation
              och bli utslagna från samhället helt och hållet.
            </seg>
            <seg xml:id="i-3b1cf5a9ed812425-0">
              Sverigedemokraterna har sett positivt på jobbskatteavdraget i
              de första fyra stegen, men vi är skeptiska till ett femte steg.
              Det finns nämligen viktigare prioriteringar än ett femte steg
              i jobbskatteavdraget. Jag uppskattar att regeringen i detta fall
              också har insett att man regerar i minoritet.
            </seg>
            <seg xml:id="i-79c5988f11024624-0">
              En annan av Sverigedemokraternas prioriteringar som skiljer sig
              från regeringens är att vi vill underlätta för småföretag att
              anställa. I stället för att som regeringen generellt sänka arbetsgivaravgiften
              med 1 procentenhet, vilket man gjorde 2008, väljer vi att rikta
              satsningarna mot där vi tror att de gör större nytta.
            </seg>
            <seg xml:id="i-82f58d2bde28c985-0">
              Vi tror att det är hos småföretagen som de nya jobben kommer
              att skapas. Meningen är att några av dagens småföretag ska bli
              morgondagens medelstora företag, och något enstaka av dem ska
              bli övermorgonens storföretag. Det är just i företag som växer
              som det stora antalet arbetstillfällen kan skapas. Sverigedemokraternas
              prioritering är därför att skapa förutsättningar för små företag
              att växa. Därför väljer vi att återställa regeringens generella
              sänkning av arbetsgivaravgiften och rikta den till företag med
              färre än tio anställda. Därigenom får småföretag sina arbetsgivaravgifter
              sänkta med ca 10 miljarder kronor.
            </seg>
            <seg xml:id="i-06953c921e639783-0">
              En kategori som har det särskilt svårt på arbetsmarknaden är
              ungdomar. Vi ser ungdomsarbetslösheten och problemen med bristande
              matchning som våra två stora utmaningar under den närmaste framtiden.
            </seg>
            <seg xml:id="i-68f9c31ac3aa3916-0">
              Sverigedemokraternas satsning på lärlingsjobb kan bli nyckeln
              till att komma till rätta med problemet. Vi avsätter 1,9 miljarder
              kronor för att helt befria arbetsgivaren från arbetsgivaravgift
              om denne anställer en ung lärling. Det är en satsning som kan
              skapa 50 000 nya lärlingsjobb och därmed minska ungdomsarbetslösheten
              betydligt. Samtidigt får många ungdomar arbetslivserfarenhet och
              en ingång på arbetsmarknaden.
            </seg>
            <seg xml:id="i-f7b147745b564526-0">
              Ungdomar har inte bara problem med att få jobb i dessa tider.
              Problemet med bostadsbrist kan på lång sikt bara lösas genom att
              man bygger fler bostäder. För att komma till rätta med de akuta
              problemen på kort sikt föreslår vi att inkomster från andrahandsuthyrning
              undantas från beskattning. Enligt oberoende rapporter bedöms det
              vara den mest kostnadseffektiva satsningen på kort sikt. Den beräknas
              kosta 400 miljoner kronor. Vi ställer oss bakom den.
            </seg>
            <seg xml:id="i-d6cb5758aee08f12-0">
              En annan av regeringens satsningar som vi sverigedemokrater avvisar
              är den sänkta krogmomsen. Det är en felaktig satsning vid fel
              tillfälle. Det är en felaktig prioritering, och dessutom är den
              kostsam. Den kostar 5,4 miljarder kronor, och de beräknade effekterna
              i form av nya jobb är mycket begränsade.
            </seg>
            <seg xml:id="i-291012f3f1a0074a-0">
              Sverigedemokraterna menar att landets pensionärer har åsidosatts
              under alltför lång tid. Vi gick till val på att eliminera skatteskillnaden
              mellan inkomst av arbete och inkomst av pension helt enkelt av
              principiella skäl. Pension är ingenting annat än uppskjuten lön
              och ska också beskattas som lön. För 2012 väljer vi sverigedemokrater
              därför att höja det förhöjda grundavdraget med 5 miljarder kronor.
              Från 2013 låter vi hela jobbskatteavdraget omfatta även inkomst
              av pension, vilket ger varje pensionär en nettoökning med 350
              kronor per månad.
            </seg>
            <seg xml:id="i-c6c2b8500a33d755-0">
              Ett problem för många hushåll med små ekonomiska marginaler är
              de höga elpriserna. De höga elpriserna beror till stor del på
              höga elskatter. Sverigedemokraterna har inte funnit utrymme nog
              att prioritera det redan under nästa år, men vi har en inriktning
              som innebär sänkta elskatter på längre sikt. Det ryms inom den
              budgetperiod som vår budgetmotion omfattar. Det är min förhoppning
              att även regeringen kommer att prioritera det så småningom.
            </seg>
            <seg xml:id="i-297dc413b61e81f8-0">
              Regeringen har tidigare beslutat att fram till 2015 stegvis minska
              återbetalningen av koldioxidskatten för jord- och skogsbruksmaskiner;
              man ska faktiskt mer än halvera återbetalningen. Regeringen har
              också beslutat att generellt höja energiskatten på dieselolja
              med 20 öre litern. Det kommer att drabba jord- och skogsbrukssektorn
              märkbart. Sverige har, i ett europeiskt perspektiv, redan mycket
              höga skatter på diesel inom jordbruket. Därför har vi sverigedemokrater,
              till skillnad från regeringen, försökt närma oss de europeiska
              nivåerna och föreslår en höjning av återbetalningen med 50 öre
              per liter en åtgärd som beräknas kosta 200 miljoner kronor per
              år jämfört med regeringens budget.
            </seg>
            <seg xml:id="i-229ded5bad5cf745-0">
              Herr talman! Sverigedemokraternas skattepolitik jämfört med regeringens
              budget för 2012 och framåt syftar sammanfattningsvis till att
              förbättra möjligheten för ungdomar att få jobb, förbättra möjligheten
              att skaffa bostad och förbättra villkoren för de äldre genom att
              utjämna skillnaden i beskattning mellan lön och pension. Den syftar
              till att lindra situationen för jord- och skogsbruket. Vi tror
              inte att en sänkt krogmoms är rätt prioritering för att skapa
              fler arbetstillfällen.
            </seg>
          </u>
          <note xml:id="i-6f2badb3fda473ad-0">
            Jag yrkar bifall till Sverigedemokraternas reservationer nr 3,
            7 och 11.
          </note>
          <note type="speaker" xml:id="i-2d31fa3715538b95-0">
            Anf. 75 JACOB JOHNSON (V):
          </note>
          <u who="jacob_johnson_31d6eb" xml:id="i-d94696d0358daf61-0">
            <seg xml:id="i-331818d3db0d8b1c-0">
              Herr talman! August Strindberg skrev för 132 år sedan i sin genombrottsroman
              Röda rummet om sjöförsäkringsbolaget Triton i en härlig satir
              över avarterna i den tidens kapitalism. Den gode August ler nog
              i mjugg i sin himmel när han följer dagens avslöjanden inom äldreomsorgen
              och ser att bakom det skandalomsusade bolaget Carema dyker riskkapitalbolaget
              ja, just det Triton upp igen.
            </seg>
            <seg xml:id="i-eff6da648da80881-0">
              Herr talman! Det pågår en kontrarevolution inom den svenska välfärden.
              Marknadskrafterna släpps fria. Skolor, äldreboenden, vårdcentraler
              och sjukhus säljs ut, och kapitalet var snabbt på plats för att
              plocka russinen ur kakan och maximera vinster till investerare
              och företagsledare.
            </seg>
            <seg xml:id="i-7e049c174cf6c6e5-0">
              Det pågår en marknadsrevolution när nu på bara några år mer än
              hälften av alla vårdcentraler i Helsingforss län bedrivs i privat
              regi och när riskkapitalbolag med hjälp av fiffiga lösningar,
              räntesnurror och skatteparadis kan ta ut miljarder i ren vinst
              från den svenska välfärden.
            </seg>
            <seg xml:id="i-4e5a9f9d2d4e2e3f-0">
              Skatteverket publicerade i mitten av mars en promemoria om ränteavdrag
              inom företagssektorn. Skatteverket skrev sammanfattningsvis att
              det generella grundproblemet är att det finns ett mycket stort
              incitament att av skatteskäl etablera koncerninterna skuldförhållanden.
              Det handlar om stora summor som samhället förlorar genom dessa
              upplägg antagligen flera miljarder kronor per år. Enligt bedömningar
              gjorda av tjänstemän på Skatteverket kan det uppgå till 10 miljarder
              kronor per år.
            </seg>
            <seg xml:id="i-35e7ae7621c06e39-0">
              Vänsterpartiet anser att sådan skatteplanering inte ska understödjas,
              och vi har i en motion under den allmänna motionstiden föreslagit
              att avdragsrätten för koncerninterna lån ska upphöra. Det tror
              vi skulle minska det mycket stora incitament som Skatteverket
              har funnit i dagens avdragsregler.
            </seg>
            <seg xml:id="i-a633644558c70a6d-0">
              Herr talman! Målsättningen med Vänsterpartiets skattepolitik
              är att få fler människor i arbete, trygga välfärden och skapa
              förutsättningar för en hållbar utveckling. Skatt ska betalas efter
              bärkraft och välfärd fördelas efter behov. Skattesystemet måste
              vara utformat så att det är enkelt att förstå och tillämpa för
              den enskilda skattebetalaren. Det bör därför vara enhetligt och
              likformigt och ha så få undantag som möjligt. På så sätt minimeras
              också möjligheterna till skatteplanering. Den borgerliga regeringens
              skatteavdragshysteri har allvarligt urholkat skattesystemets principer
              till den grad att vi liksom många andra anser att det är dags
              för en större skatteöversyn, gärna i form av en parlamentarisk
              utredning, vilket vi också har föreslagit riksdagen i en annan
              motion.
            </seg>
            <seg xml:id="i-825c92157ae4a117-0">
              Skatterna har sänkts mest för höginkomsttagare genom bland annat
              slopad förmögenhetsskatt, sänkt fastighetsskatt för exklusiva
              villor och inte minst rejäla inkomstskattesänkningar. Samtidigt
              betalar pensionärer, sjuka och arbetslösa i dag mer i skatt än
              friska löntagare. Detta menar vi är orättvist och ineffektivt.
              Dessutom skadar det skattesystemets legitimitet. Skatteuttaget
              måste upplevas som rättvist för att få acceptans. Vi menar att
              skatterna för höginkomsttagare som gynnats av regeringspolitiken
              bör höjas. Vårt förslag innebär oförändrad skatt på månadsinkomster
              upp till 28 000 kronor. För inkomster som är högre än så görs
              en avtrappning av jobbskatteavdraget. För dem som tjänar mer än
              50 000 kronor i månaden tas hela jobbskatteavdraget bort.
            </seg>
            <seg xml:id="i-a09bec8703c5d217-0">
              Principen om lika skatt vid lika inkomst ska gälla på sikt. För
              att ta ett steg i den riktningen avsätter vi 2 miljarder kronor
              för att sänka inkomstskatten för de grupper som hittills inte
              fått del av regeringens skattesänkningar. Av detta berörs ca 600
              000 sjuka, arbetslösa, förtidspensionärer med flera. Dessa personer
              får med vårt förslag ca 300 kronor per månad i sänkt skatt.
            </seg>
            <seg xml:id="i-6b0711d70bf4136a-0">
              Den svenska arbetsmarknadsmodellen bygger på att det finns starka
              parter på arbetsmarknaden. Alla ska ha råd att vara med i en a-kassa,
              och arbetslöshetsförsäkringen ska vara solidariskt finansierad.
              För att fler ska välja att organisera sig i facket inför vi en
              skattereduktion med 25 procent för medlemsavgiften i facket. Vi
              inför också en skattereduktion på 40 procent för avgiften till
              arbetslöshetskassan.
            </seg>
            <seg xml:id="i-fbefb75e5ba02eeb-0">
              Herr talman! Våra förslag vad gäller inkomstskatter samt avdragsrätt
              för medlemskap i fack och a-kassa innebär sammantaget att till
              exempel en servitör som är med i fack och a-kassa inom Hotell
              och restaurang med en månadsinkomst på 18 000 kronor får 360 kronor
              mer att röra sig med per månad. En undersköterska inom Kommunal
              med en inkomst på 20 000 kronor i månaden får på motsvarande sätt
              165 kronor mer att röra sig med. En metallarbetare som tjänar
              25 000 kronor i månaden får 200 kronor mer, medan en handläggare
              som är med i Unionen och tjänar 35 000 kronor i månaden får 465
              kronor mindre och en riksdagsledamot eller andra höginkomsttagare
              får drygt 1 500 kronor mindre i månaden. Det är en högst rimlig
              och mer rättvis fördelning av inkomstskattebördan. Dessutom förstärks
              inkomstsidan i budgeten sammantaget med ca 8 miljarder kronor
              med Vänsterpartiets förslag på inkomstskatter och avdragsrätt
              för a-kasse- och fackavgift. Det är alltså en summa i samma storleksordning
              som den skatteförlust som riskkapitalbolagens skatteplanering
              orsakar.
            </seg>
            <seg xml:id="i-0bfdde7db2d255ee-0">
              Regeringens sänkning av mervärdesskatten på restaurang- och cateringtjänster
              med 5,4 miljarder per år är oansvarig och ett rent slöseri med
              skattebetalarnas pengar. Det finska försöket med sänkt moms på
              frisörtjänster och krogar har inte lett till ökad sysselsättning.
              Vi vill i stället använda utrymmet för ett treårigt program för
              generationsväxling i arbetslivet.
            </seg>
            <seg xml:id="i-92d1125a99667118-0">
              Jag kan i detta inlägg inte redogöra för alla våra förslag på
              skatteområdet, men jag vill avslutningsvis nämna några till.
            </seg>
            <seg xml:id="i-e738e56d08afc97c-0">
              Skattereduktionen för hushållsnära tjänster RUT-avdraget används
              i dag i första hand av höginkomsttagare och är ett slag i luften
              i strävan att skapa jämställdhet mellan kvinnor och män. Vi avvisar
              även fortsättningsvis detta avdrag och vill i stället använda
              pengarna till att finansiera 15 000 platser inom barnomsorgen.
            </seg>
            <seg xml:id="i-597727fb5ff81e66-0">
              Vi vill ha en skattemässig neutralitet mellan olika boendeformer.
              I dag är hyresrätten missgynnad, och vi vill därför ta bort fastighetsskatten
              på hyresfastigheter. Därigenom skulle boendekostnaderna för hyresgästerna
              kunna sänkas.
            </seg>
            <seg xml:id="i-ec50aae351ef5c84-0">
              Bensin- och dieselskatten är ett effektivt ekonomiskt styrmedel
              för att styra till transporter som är bättre för miljön liksom
              satsningar som skapar möjligheter för fler att resa kollektivt.
              Vi bedömer att det finns ett behov av att höja drivmedelsskatterna
              varje år fram till 2014. Det skulle innebära att bensinen blir
              ca 20 öre dyrare per liter och år och dieseln 14 öre dyrare.
            </seg>
            <seg xml:id="i-337e75a610aa950e-0">
              Vänsterpartiet vill kompensera människor med låg inkomst och
              boende i glesbygd för höjda drivmedelsskatter. Vi föreslår därför
              bland annat ytterligare sänkt fordonsskatt i 35 glesbygdskommuner,
              bidrag till efterkonvertering av äldre fordon så att de kan köras
              på mer hållbara bränslen och en satsning på utbyggnad av förnybara
              bränslen genom ett investeringsprogram för el och biogas.
            </seg>
            <seg xml:id="i-87b82af06017cb18-0">
              Vänsterpartiet anser liksom Miljöpartiet att flyget ska bära
              sina egna kostnader för miljöpåverkan. Vår utgångspunkt är att
              nivån på koldioxid- och energiskatt på flygfotogen ska motsvara
              den nivå som gäller för bensin till bilar. I avvaktan på ändrade
              internationella regelverk vill vi därför införa en skatt på inrikesflyg
              som beräknas ge 1,4 miljarder kronor.
            </seg>
          </u>
          <note xml:id="i-d0bf39a5e8504a01-0">
            Herr talman! Jag yrkar bifall till Vänsterpartiets reservationer
            i ärendet.
          </note>
          <note type="speaker" xml:id="i-b4a85c0b8729b784-0">
            Anf. 76 LENA ASPLUND (M):
          </note>
          <u who="lena_asplund_a296b2" xml:id="i-9f94ee1a5b9ea28f-0">
            <seg xml:id="i-3269691c0c65c0fc-0">
              Herr talman! Vi står här i dag i Sveriges riksdag och diskuterar
              en budgetproposition där det finns utrymme både för reformer och
              för skattesänkningar. Detta är unikt i ett europeiskt perspektiv.
              Grekland och Italien sparkar sina premiärministrar på grund av
              den ekonomiska krisen och den dåliga skötseln av ekonomin, eller
              rättare sagt frånvaron av skötsel.
            </seg>
            <seg xml:id="i-d25bcc55a4fdf001-0">
              Här i Sverige ska vi nu debattera hur vi kan satsa våra överskott
              och hur de gör mest nytta utifrån våra olika partiers syn på det.
            </seg>
            <seg xml:id="i-cbb8ef030c36f9bf-0">
              Som svensk är jag oerhört tacksam över att vår finansminister
              heter Anders Borg, och är Europas bästa finansminister, och inte
              Tommy Waidelich och att vår statsminister heter Fredrik Reinfeldt
              och inte Håkan Juholt. Detta gör att vi kan känna en större trygghet
              än vad man gör i många andra europeiska länder och att vi kan
              ha denna debatt om hur vi ska satsa pengar.
            </seg>
            <seg xml:id="i-662168c4a9599307-0">
              Sverige är det enda land som har ett överskott i stället för
              att som så många andra europeiska länder tvingas skära i välfärd,
              avskeda tiotusentals anställda och sänka lönerna för många.
            </seg>
            <seg xml:id="i-cbe5fd652280bb7f-0">
              Jag beklagar verkligen den ekonomiska krisen och vad den får
              för konsekvenser. Om många europeiska länder skött sin ekonomi
              lika bra som Sverige hade vi kanske inte haft detta ekonomiska
              läge utan kunnat fullfölja flera av våra andra utlovade skattesänkningar.
            </seg>
            <seg xml:id="i-2d80152fe41e1da1-0">
              Jag beklagar att vi inte kan sänka skatten för Sveriges pensionärer
              just nu. Men det finns en ambition att göra det 20132014. Jag
              beklagar att vi i nuläget inte kan sänka skatten för dem som arbetar.
              Men det vore inte ekonomiskt ansvarstagande att göra det just
              nu.
            </seg>
            <seg xml:id="i-a575eb8a4373a78b-0">
              I måndags var jag och några moderata kolleger i skatteutskottet
              på en hissfabrik i Gävleborg. De som arbetar där med monteringen
              har en lön på 23 00024 000 kronor i månaden. Med regeringens hittills
              genomförda fyra jobbskatteavdrag har de fått ungefär 1 600 kronor
              mer i plånboken varje månad. Detta vill Vänsterpartiet på sikt
              ta bort. I sin budgetmotion säger man att man ska börja skära
              ned detta för dem som har en lön på över 28 000 kronor i månaden.
              Där går Vänsterpartiets gräns för vad som är en höginkomsttagare.
            </seg>
            <seg xml:id="i-6313c29bbbeb75fd-0">
              Då är min fundering: Vill ni fortfarande på sikt ta bort hela
              jobbskatteavdraget, eller har ni ändrat er och vill ta bort det
              bara för dem som tjänar över 28 000 kronor i månaden?
            </seg>
            <seg xml:id="i-edc0b9be621a264d-0">
              Jag vill fråga Jacob Johnson följande: Tycker du inte att det
              är okej att alla som går till jobbet varje dag i Sverige och bidrar
              till vår välfärd ska få behålla lite mer av sin egen lön?
            </seg>
            <seg xml:id="i-7bfb534cc8247a74-0">
              Socialdemokraterna är också emot jobbskatteavdragen, tror jag.
              Från början brukar de vara mot varje jobbskatteavdrag, men sedan
              brukar de vara för. Men nu har de en ny partiledare, och då vet
              jag inte riktigt vad de tycker. Jag vet bara att de i stället
              för ett nytt jobbskatteavdrag skulle vilja bygga infrastruktur.
              Det sade i alla fall Håkan Juholt i partiledardebatten. Där sade
              han att han i stället för ett femte jobbskatteavdrag ville bygga
              en ny fast förbindelse mellan Sverige och Danmark, göra en utbyggnad
              av tunnelbanan i Helsingfors och påbörja Norrbotniabanan. Det
              är mycket som pengarna för det femte jobbskatteavdraget ska räcka
              till. Men det skulle vara intressant att veta hur man räknade.
              Vi hörde tidigare i debatten finansministern berätta vad detta
              skulle kosta, och det är långt ifrån vad ett femte jobbskatteavdrag
              skulle kosta.
            </seg>
            <seg xml:id="i-5cef546f4b3c3a5e-0">
              Regeringen gör nu historiskt stora infrastruktursatsningar efter
              decennier av försummelse.
            </seg>
            <seg xml:id="i-005807271f1eeca8-0">
              RUT- och ROT-avdragen har hanterats lite olika av oppositionen.
              Socialdemokraterna vill i dagsläget behålla det men dra ned summan
              till 25 000 kronor per år. Jag antar att det är en flirt med stressade
              småbarnsfamiljer. Men varför skulle de köpa en hälften så bra
              kopia när originalet finns hos Alliansen?
            </seg>
            <seg xml:id="i-67b00f265214b805-0">
              Att ta bort denna avdragsrätt i andra EU-länder går troligtvis
              inte. De som får göra ROT-avdrag i andra europeiska länder är
              faktiskt skrivna och betalar skatt i Sverige. Detta om något kanske
              är en anledning att fortsätta vara skriven i Sverige.
            </seg>
            <seg xml:id="i-4186537405ecd0a4-0">
              Vi inför också avdrag för gåvor till ideella föreningar. Det
              är en skattereduktion på 25 procent som får uppgå till högst 1
              500 kronor för en enskild person. Man kan alltså ge gåvor för
              maximalt 6 000 kronor för att få en skattereduktion på 1 500 kronor.
              S och V är mest negativa. De tycker inte att det offentliga ska
              ersättas av privat finansiering genom gåvor. Men detta är inte
              en ersättning utan ett komplement. Jag tycker att det är bra att
              människor kan vara med och bidra. De ideella organisationerna
              är också mycket positiva.
            </seg>
            <seg xml:id="i-3365522c987b59a8-0">
              Den stora skattereformen i denna budget det finns inte så stort
              utrymme är en halvering av restaurangmomsen från 25 till 12 procent.
            </seg>
            <seg xml:id="i-335c20b0258d261a-0">
              Anledningen till att regeringen prioriterar denna skattesänkning
              är att man bedömer att den kommer att ha en positiv effekt på
              sysselsättningen. Det blir även en administrativ förenkling för
              de företag som har både catering och vanlig restaurangverksamhet.
              Det kommer dessutom att bli svårare för mindre seriösa aktörer
              att momsfuska.
            </seg>
            <seg xml:id="i-37928d722e48c26c-0">
              Hur många av er har inte någon gång ätit på ett ställe där det
              på kvittot står att momsen är 12 procent? Det är ett momsfusk
              med 13 procent medel som undanhålls vår välfärd.
            </seg>
            <seg xml:id="i-d503619cbd21542d-0">
              Egentligen har det varit lite knepigt med olika moms beroende
              på om man äter maten inne på en restaurang eller om man tar med
              sig maten. En sak är väl om det är dyrare att äta på restaurang.
              En annan sak är att det för restauratören blir dyrare med tanke
              på servering, disk och lite annat. Det är på priset, inte på momssatsen,
              som det ska läggas.
            </seg>
            <seg xml:id="i-1accc705678a2972-0">
              Denna fråga drev såväl Alliansen som Socialdemokraterna och Miljöpartiet
              i valrörelsen 2010. Nu har Socialdemokraterna helt ändrat sig
              och anser detta vara ett slöseri med skattemedel. Löftena till
              väljarna står sig här rätt kort tid.
            </seg>
            <seg xml:id="i-4882b841104a63f1-0">
              Men dessa dryga 5 miljarder verkar också vara välsignade pengar
              för Socialdemokraterna och Håkan Juholt. I den senaste partiledardebatten
              sade han:
            </seg>
            <seg xml:id="i-49244fa583db5054-0">
              Det viktigaste valet av alla är emellertid att vi väljer att
              inte satsa reformutrymmet på Sveriges krogar. Vi satsar i stället
              på Sveriges skolor som vore det ett val mellan 5 miljarder på
              Sveriges krogar eller 5 miljarder till Sveriges skolor!
            </seg>
            <seg xml:id="i-f3eccfc89cf0d142-0">
              I ett senare inlägg i partiledardebatten sade Juholt:
            </seg>
            <seg xml:id="i-17ecba62968c59b3-0">
              Bara restaurangmomsen på 5 miljarder skulle på två år kunna innebära
              att vi byggde en snabbtågsförbindelse mellan Göteborg och Borås.
            </seg>
            <seg xml:id="i-ce203d228cecbd47-0">
              Tidigare i debatten här i dag sade Waidelich att man prioriterar
              renovering av bostäder med mera. Då är min fråga: Vad ska man
              göra? 5 miljarder är bara 5 miljarder. Men man kan inte förvandla
              3 fiskar till 6 000 tusen personer.
            </seg>
            <seg xml:id="i-8d0104db5d3fdb50-0">
              Miljöpartiet däremot har en mycket modestare inställning: Vi
              är positiva till att gynna tjänstesektorn fast inte just nu.
            </seg>
            <seg xml:id="i-0b43d33f9af6cbf5-0">
              Man väljer andra prioriteringar i årets budget. Det kan jag ha
              förståelse för.
            </seg>
            <seg xml:id="i-83fd080457cf5db9-0">
              Sverigedemokraterna säger nej. Jag vet inte riktigt vad som är
              skälet David Lång nämnde det inte här eller vad man i stället
              prioriterar.
            </seg>
            <seg xml:id="i-f7e8da362a00cdd6-0">
              Även de i Vänsterpartiet säger nej. Men vi hade inte väntat oss
              något annat eftersom de också tidigare sagt nej. De är i alla
              fall konsekventa.
            </seg>
            <seg xml:id="i-251f6a5032ca302c-0">
              Vad säger då våra restauratörer? Ja, de är mycket positiva. Det
              finns oerhört många artiklar i sammanhanget. Det är ljust med
              den planerade sänkningen av restaurangmomsen och att den ska ses
              över, säger Asta. Vi är redo att anställa, säger vd:n för Max
              Hamburgerrestauranger AB. Men det är kanske inte tillräckligt
              bra att jobba på Max eller på McDonalds då man raljerar över dåliga
              jobb.
            </seg>
            <seg xml:id="i-562cab8b6d9b8142-0">
              En väninna hemmavid driver en restaurang. Jag frågade om hon
              kommer att sänka priserna när vi sänker momsen. Nej, svarade hon,
              det kommer jag kanske inte att göra. Däremot kommer jag att anställa
              någon till att servera och att sluta servera själv. Där ser ni
              att det skapas mer jobb!
            </seg>
            <seg xml:id="i-31f7722d0e051e07-0">
              Ursäkta att jag lite grann drar över talartiden. Helt snabbt
              vill jag bara säga några ord om kilometerskatten vägslitageavgiften
              eller vad ni nu vill kalla det här för.
            </seg>
            <seg xml:id="i-478a39f60eeb2e1d-0">
              Sverigedemokraterna skriver inte någonting om detta i sitt budgetförslag.
              Men här i talarstolen har man tidigare sagt att man är för en
              vägslitageavgift av den anledningen att man vill hindra utländska
              åkare.
            </seg>
            <seg xml:id="i-6aa46ef8c8c16a4d-0">
              I dag har vi cabotage som missbrukas en hel del. Sådant här måste
              man titta på. Man måste titta på cabotagereglerna och se till
              att de följs. Vi måste också titta på eurovinjettavgiften. Där
              fuskas det otroligt mycket. Det är dålig kontroll så vi borde
              få en bättre kontroll. Och inte blir det bättre för våra svenska
              åkerier med en vägslitageavgift då jämfört med andra europeiska
              åkerier. Också Sveriges åkeriägare håller rätt starkt med om det.
            </seg>
            <seg xml:id="i-e3d1a4c5a7b91922-0">
              En åkare i Klintehamn säger: Det är inte bra. Det här är bara
              ett sätt att lura fram fler skatteintäkter. Snart får man gå över
              till häst och vagn.
            </seg>
            <seg xml:id="i-5ceadcbff8672cfb-0">
              Det är väl inte riktigt vad vi hade tänkt oss. Vi behöver svensk
              åkerinäring. Då är det viktigare att titta på vad som finns i
              våra lastbilars bränsletankar. I det sammanhanget jobbas det hårt.
            </seg>
            <seg xml:id="i-9e1cc0d1fbbff426-0">
              Volvo tittar nu på bio-DME förgasning av svartlut, en biogas.
              Många lastbilar kan köra på biogas. Det finns också annat som
              man tittar på biodiesel och sådant. Det är bättre att titta på
              sådant än att straffbelägga våra transporter som behövs.
            </seg>
          </u>
          <note type="speaker" xml:id="i-1ac54d43635ef1fe-0">
            Anf. 77 JACOB JOHNSON (V) replik:
          </note>
          <u who="jacob_johnson_31d6eb" xml:id="i-d94696d0358daf61-1">
            <seg xml:id="i-03a779510703511b-0">
              Herr talman! Om jag förstått Lena Asplund rätt efterlyser hon
              Vänsterpartiets åsikt om jobbskatteavdraget. Vi tittar gärna på
              inkomstskatterna som helhet. Det är väl ingen nyhet att vi hävdar
              principen om lika skatt på inkomster oberoende av om det är löneinkomst,
              pension eller ersättning från a-kassa etcetera.
            </seg>
            <seg xml:id="i-a2816b4e20187d7d-0">
              Här i talarstolen redogjorde jag tidigare för att vårt skatteförslag
              inte innebär några skattehöjningar för breda grupper låg- och
              medelinkomsttagare inom LO, till exempel undersköterskor, metallare
              och servitörer. Tvärtom skulle de, om de är medlemmar i fack och
              a-kassa, med vår politik få mer pengar att röra sig med i och
              för sig klassisk fördelningspolitik från Vänsterpartiets sida;
              den står vi för och är stolta över.
            </seg>
            <seg xml:id="i-3c1c094520b1aa1d-0">
              Lena Asplund tog också upp frågan om restaurangmomsen och sade
              att man i den branschen ser ljust på denna sänkning. Det kan man
              naturligtvis tänka sig. Att skattesystemet ändras till just den
              här branschens fördel tycker man i branschen givetvis är bra.
            </seg>
            <seg xml:id="i-a2cc015d9697db3d-0">
              Vi anser att skatt ska betalas efter bärkraft och att välfärd
              ska ges efter behov. Det är bättre att kunna finansiera en utbyggd
              äldreomsorg av bra kvalitet än att sänka priset på räkmackan och
              starkölen på restaurangen, Lena Asplund! Det är vad ni prioriterar.
              Vi prioriterar en stark och väl utbyggd välfärd.
            </seg>
            <seg xml:id="i-71aa1da77e3f7322-0">
              Varför, Lena Asplund, vill ni tvångsprivatisera äldreomsorgen
              i kommunerna? Vi ser ju vilket kaos som den förda politiken hittills
              medfört.
            </seg>
          </u>
          <note type="speaker" xml:id="i-497cfa1135524369-0">
            Anf. 78 LENA ASPLUND (M) replik:
          </note>
          <u who="lena_asplund_a296b2" xml:id="i-9f94ee1a5b9ea28f-1">
            <seg xml:id="i-5bca1ae49379901b-0">
              Herr talman! Det här är riktigt roligt. År 2011 har vi här en
              debatt om att sänka skatter. Vem trodde att Vänsterpartiet skulle
              vara med i en debatt om att ha kvar sänkta skatter? För, säg sex
              år sedan hade det varit ohållbart, men nu tävlas det lite grann.
              Jag är mycket glad över att ni vill behålla sänkta skatter för
              dem som ligger på nivåer under 28 000 kronor. Men det finns faktiskt
              andra som behöver det. Att vi i dag har en expertskatt beror bland
              annat på att vi har ett så högt skatteläge. Även för dem med högre
              inkomster behöver vi göra något framöver.
            </seg>
            <seg xml:id="i-f60a73d8d0d72120-0">
              När det gäller äldreomsorgen och välfärden har diskussionen fått
              en lite konstig dimension. Det är som att vi tvångsutsäljer välfärd
              och äldrevård. Det är väl inte sant!
            </seg>
            <seg xml:id="i-e6a4cec3a8acf54f-0">
              Många gånger är det så att kommuner lägger ut olika boenden på
              olika ägare. Det kan vara privata ägare av olika slag. Det kan
              också vara kooperativ med olika anställda som går ihop. På samma
              sätt är det med skolor. Det är inte detta som är problemet. Problemet
              är att kommunerna många gånger varit väldigt dåliga på att upphandla.
              Sedan har man inte haft någon kontroll av vad som sker. Det är
              alltså inte själva formen det är fel på, utan det handlar om hur
              saker sker.
            </seg>
            <seg xml:id="i-db73946c3e143593-0">
              Vidare har vi detta med riskkapitalbolag. Det är väl bra med
              riskkapitalbolag. Dessa finns också inom andra branscher och dessa
              kan vi inte förbjuda. Att man däremot tar vinsten från våra skattepengar
              och grovt skatteplanerar för att sedan föra ut pengarna till skatteparadis
              utomlands är inte bra. Det är illa och anstötligt. Av den anledningen
              har vi träffat många skatteavtal. Men tydligen behöver vi träffa
              fler sådana.
            </seg>
          </u>
          <note type="speaker" xml:id="i-4b4704a391db02bd-0">
            Anf. 79 JACOB JOHNSON (V) replik:
          </note>
          <u who="jacob_johnson_31d6eb" xml:id="i-d94696d0358daf61-2">
            <seg xml:id="i-bed3e607f14c2763-0">
              Herr talman! Det är väl så, Lena Asplund, att den borgerliga
              regeringen vill tvinga kommunerna, även de kommuner som tycker
              att de kan bedriva äldreomsorg i kommunal regi, att öppna för
              privata alternativ ett slags tvångsprivatisering.
            </seg>
            <seg xml:id="i-41d4c28f556cb02e-0">
              Varför ska man göra så? Varför ska man av ideologiska skäl köra
              över det kommunala självstyret alltså bara därför att ni anser
              att det ska finnas privata alternativ? Om kommuner är nöjda med
              att verksamheten bedrivs i kommunal regi jag har själv stor erfarenhet
              av detta och kan bedriva en långsiktig politik, varför då tvinga
              dem?
            </seg>
            <seg xml:id="i-eab49b28bef11e7b-0">
              Lena Asplund säger, om jag förstått saken rätt, att riskkapitalbolag
              är bra även inom äldreomsorgen. Men riskkapitalbolagens affärsidé
              är att några år vara inne i en verksamhet och omstrukturera för
              att sedan sälja, göra vinster och sticka. Det är inte fråga om
              långsiktiga och trovärdiga ägare!
            </seg>
            <seg xml:id="i-d4f405adcabe3d95-0">
              I Sverige har vi i dag en offentlig sektor där kanske 2530 procent
              av bruttonationalprodukten är, kan man säga, fredad från dessa
              kortsiktiga vinstintressen. Ni vill öppna för vinstintressen.
              Ni vill montera ned. Det är därför jag talar om att det pågår
              en kontrarevolution. Här har vi byggt upp en gemensam demokratisk
              välfärd. Den vill ni slå sönder.
            </seg>
            <seg xml:id="i-f3e0ee660b121e84-0">
              Det är en orättvis politik, och den är inte heller effektiv.
              Jag tycker alltså att regeringen borde tänka om, och om regeringen
              inte klarar av det hoppas jag att väljarna tänker om till nästa
              val.
            </seg>
          </u>
          <note type="speaker" xml:id="i-0b025ebf0b72f14c-0">
            Anf. 80 LENA ASPLUND (M) replik:
          </note>
          <u who="lena_asplund_a296b2" xml:id="i-9f94ee1a5b9ea28f-2">
            <seg xml:id="i-ba560a0e89517db3-0">
              Herr talman! Jacob Johnson säger att vi påtvingar en privatisering
              på kommunerna och att om kommunerna är nöjda, varför ska vi då
              göra någonting?
            </seg>
            <seg xml:id="i-5d28d8a587219f5d-0">
              Är det kommunerna som sitter på våra äldreboenden? Jag trodde
              att det var brukare våra föräldrar och farföräldrar. Det är de
              som sitter där. När jag blir gammal tror jag nej, jag är övertygad;
              jag vet att jag vill välja ett boende, om jag nu är kapabel att
              göra det. Annars hoppas jag att mina barn väljer ett bra boende
              åt mig. Det är inte kommunerna som ska styra över det, utan det
              är brukarna.
            </seg>
            <seg xml:id="i-7762d6bf059c467f-0">
              Ursäkta brukare är ett fult ord. Det är typiskt politiskt blaj.
              Det är våra äldre som ska välja själva var de vill vara. Det är
              inget som utesluter att det finns ett kommunalt drivet boende
              som är jättebra, och då vill man vara där. Det kan dock finnas
              ett annat som drivs på ett annat sätt som man tycker är bättre,
              eller som har en profil som man kanske vill ha som äldre.
            </seg>
            <seg xml:id="i-090fe1d4cf528712-0">
              Detta gäller om man nu har förmånen att bo på ett äldreboende
              och vara något så när klar och pigg. I dag är det faktiskt inte
              så, för människor är sjukare och sjukare på äldreboenden i dag.
              Det vet vi. Det beror på att man många gånger bor kvar längre
              och längre hemma. Det handlar också om ett sätt att spara pengar
              i många kommuner som jag inte alltid tycker om. Vi måste hitta
              en form där man kan bo och inte sitta ensam som äldre dam för
              det är ofta damerna som blir kvar. Vi kan hitta andra former av
              boenden, och därför bör vi ha mycket plusboenden och sådant. Det
              tror jag dock att vi är överens om.
            </seg>
            <seg xml:id="i-f88df7a0d5e2bc11-0">
              Det är inte driften eller formen utan innehållet. Där måste du
              ha en valfrihet. Det är nämligen som jag sade: Det är inte kommunerna
              som sitter på äldreboenden, utan det är min mamma och pappa när
              det kanske sker en dag eller dina eller någon annans föräldrar.
            </seg>
          </u>
          <note type="speaker" xml:id="i-2ce28904309b7e5b-0">
            Anf. 81 JENNIE NILSSON (S) replik:
          </note>
          <u who="jennie_nilsson_c9c6be" xml:id="i-91df4f7e2ba06ee7-1">
            <seg xml:id="i-3efe0e12d4a78959-0">
              Herr talman! Det gläder mig att du säger att det är din mamma
              och pappa som sitter på äldreboenden och ska kunna välja, Lena
              Asplund. Jag hoppas att det är ett medskick du gör till dina borgerliga
              kolleger runt om i landet som kör över både brukargrupper och
              personalgrupper i sin privatiseringsiver. Inte minst i exempelvis
              Halmstads kommun gick man emot en hundraprocentig protest från
              både personal och vårdtagare när man lade ut den särskilda omsorgen.
              Man brydde sig inte ett dugg om vad någon annan ville. Det gläder
              mig dock att Lena Asplund har en annan ingång i detta.
            </seg>
            <seg xml:id="i-a4fb18372504099a-0">
              Jag har egentligen begärt en replik för att göra en kommentar
              och sedan ställa några frågor. Jag förundrades en del över Lena
              Asplunds uppenbara förvirring och bryderi över vad Socialdemokraterna
              skulle använda den ena eller den andra kronan till. Jag kan bara
              rekommendera Lena Asplund att faktiskt läsa den budgetproposition
              som ligger på bordet och som beskriver precis hur vi både finansierar
              och prioriterar. Då får du svar på dessa frågor.
            </seg>
            <seg xml:id="i-2efc67ac95e17863-0">
              När det gäller mina frågor handlar den första om facit. Är Lena
              Asplund och Moderaterna nöjda med facit av sin förda politik?
              Tack vare att vi lärde oss läxan från 90-talskrisen och därmed
              satte upp de politiska ramverk vi nu har och som har tjänat Sverige
              väl har vi klarat ekonomin väl. Trots att vi har en av Europas
              starkaste ekonomier sjunker inte arbetslösheten. Är Lena Asplund
              och Moderaterna nöjda med detta resultat? Om inte, vad har man
              för ambition att försöka göra någonting åt det? Är sänkt restaurangmoms
              verkligen lösningen på problemet?
            </seg>
          </u>
          <note type="speaker" xml:id="i-916eb056fc19cdc2-0">
            Anf. 82 LENA ASPLUND (M) replik:
          </note>
          <u who="lena_asplund_a296b2" xml:id="i-9f94ee1a5b9ea28f-3">
            <seg xml:id="i-8ec6e8fa8cf78539-0">
              Herr talman! Är vi nöjda med resultatet? Ja, det är klart att
              vi är nöjda till viss del, men vi är inte nöjda med att det fortfarande
              är för många som är arbetslösa. Däremot har vi betydligt fler
              i arbete än 2006, och man måste skilja på detta. Befolkningen
              ökar, och vi blir fler. Därför har vi fler i arbete. Vi kan inte
              titta på att vi ska ha lika många i arbete nu som vi hade på 50-talet,
              utan det blir fler. Men det är klart att vi inte är nöjda.
            </seg>
            <seg xml:id="i-738d2ba438a103d8-0">
              Ett av de stora problemen som jag ser det är ungdomarna och ungdomsarbetslösheten,
              som har många orsaker. Vi lyssnade på Gunnar Wetterberg här för
              någon vecka sedan, och han drog fram en sak. Det är att det finns
              alldeles för få enkla arbeten. Vi ska inte kalla dem okvalificerade,
              för det behöver de inte vara, men det är arbeten där man inte
              behöver någon högre utbildning.
            </seg>
            <seg xml:id="i-5280f618d77f54df-0">
              Det är en av anledningarna till att man kan skapa fler arbeten
              genom en sänkning av krogmomsen. Det är nämligen ofta arbeten
              där man inte behöver väldigt lång utbildning. Det är inget fel
              att jobba på McDonalds; det är jättebra. Det är en väldigt bra
              skola för framtiden. Det är också därför vi har sänkt arbetsgivaravgifterna
              för ungdomar.
            </seg>
            <seg xml:id="i-d9ac1c22c49e6944-0">
              Jag skulle alltså vilja kontra med att fråga Jennie Nilsson:
              Tror du att det blir fler arbeten för ungdomar om vi fördubblar
              arbetsgivaravgiften för unga? Tror du att det kommer att anställas
              fler ungdomar?
            </seg>
          </u>
          <note type="speaker" xml:id="i-252ce9200e6a0717-0">
            Anf. 83 JENNIE NILSSON (S) replik:
          </note>
          <u who="jennie_nilsson_c9c6be" xml:id="i-91df4f7e2ba06ee7-2">
            <seg xml:id="i-1d2d3f595080eb83-0">
              Herr talman! Den fråga Lena Asplund nu ställer är den fråga alla
              borgerliga företrädare slentrianmässigt ställer, inte minst de
              moderata.
            </seg>
            <seg xml:id="i-a91ed6b8791aa875-0">
              Nej, självklart är det inte så att man anställer några nya ungdomar
              för att vi förändrar arbetsgivaravgiften. Man anställde inga när
              vi sänkte den heller. Det är det som är problemet med den här
              politiken. Det kostar hisnande 5 miljarder kronor, mer än 1 miljon
              per eventuellt tillskapat jobb, om vi använder era egna beräkningar
              som ingen annan tror på. Det är det som är problemet, Lena Asplund.
            </seg>
            <seg xml:id="i-7da4e4b2b092fbd6-0">
              Detta använder man som en hypotes och en modell för att gå vidare
              på samma spår, köra samma argumentation, och sänka restaurangmomsen.
              Det är en åtgärd som är testad i flera andra länder utan effekt.
              Det är en åtgärd som Konjunkturinstitutet, Finanspolitiska rådet
              och i stort sett all ekonomisk expertis på området dömer ut som
              dyr och ineffektiv. I bästa fall får vi kanske 3 000 nya jobb
              för 5 miljarder.
            </seg>
            <seg xml:id="i-d16033f3127483d0-0">
              Ibland vet jag inte vilket som är värst: om Moderaterna försöker
              blåsa på svenska folket en budgetkopia med falsk marknadsföring,
              det vill säga att man faktiskt inte tror på det man säger, eller
              att man faktiskt tror på det man säger.
            </seg>
          </u>
          <note type="speaker" xml:id="i-b5bc33cdc7cb64c8-0">
            Anf. 84 LENA ASPLUND (M) replik:
          </note>
          <u who="lena_asplund_a296b2" xml:id="i-9f94ee1a5b9ea28f-4">
            <seg xml:id="i-82be0ec4b1942156-0">
              Herr talman! Jag börjar med detta med att blåsa på en budgetkopia
              med falsk marknadsföring. Jennie Nilsson sade något till mig jag
              inte riktigt kunde tolka innan, och det var att det bara var att
              läsa deras budgetmotion så kunde vi se vad de ville. Det är dock
              inte riktigt den bild ni förmedlar utåt, åtminstone inte er partiledare,
              när ni står och säger att man ska göra det och det och intecknar
              saker flera gånger. Det är väl inte det.
            </seg>
            <seg xml:id="i-ea789f6124434145-0">
              Sedan säger du att vi alltid svarar slentrianmässigt. Jag vet
              inte om ni är mindre slentrianmässiga med ert svar heller. Du
              är säkert ute på många studiebesök på olika företag på samma sätt
              som jag är, Jennie Nilsson. När jag pratar med ägare och företagare
              säger de att sänkningen av ungdomsarbetsgivaravgiften har gjort
              att man anställer yngre. Det är rätt viktigt. Den är bra, och
              man tycker att den är oerhört viktig att behålla.
            </seg>
            <seg xml:id="i-396595581e145f03-0">
              Det är väldigt svårt att spekulera i hur det hade sett ut med
              ungdomsarbetslösheten om vi inte hade haft sänkningen av arbetsgivaravgiften.
              Det vet vi inte. I läget när vi gick ned i lågkonjunkturen 2008
              var det ju bra. Det kanske skapade ett sätt för vissa ungdomar
              att behålla sitt jobb i alla fall.
            </seg>
            <seg xml:id="i-c2b2a318fddf74a3-0">
              Jag tror inte heller att det skapar några jobb att öka den höjda
              arbetsgivaravgiften. Det är vi nog rätt tydliga med, på samma
              sätt som en generell sänkning av arbetsgivaravgiften till en viss
              gräns inte skapar några jobb. Det var inga fler jobb när vi hade
              den generella 5-procentiga sänkningen av arbetsgivaravgiften.
            </seg>
            <seg xml:id="i-e9b19c4e2be18f1f-0">
              Däremot kan jag hålla med om och det gör alla vi moderater att
              arbetsgivaravgifterna kanske är något för höga. Det måste vi dock
              titta på. Just nu finns det inget läge för sådant, för det är
              väldigt dyrt att generellt sänka arbetsgivaravgifter.
            </seg>
          </u>
          <note type="speaker" xml:id="i-221f4b95ca2245ae-0">
            Anf. 85 MATS PERTOFT (MP) replik:
          </note>
          <u who="mats_pertoft_529a6f" xml:id="i-928cf1d69b61a227-0">
            <seg xml:id="i-e7074f767ef45701-0">
              Herr talman! Lena Asplund tog upp många olika saker i sitt anförande.
              Jag väljer en att börja ställa frågor om, och det är detta med
              lastbilsskatt eller vägslitageavgift.
            </seg>
            <seg xml:id="i-dc8e97897398c357-0">
              Enligt Lena Asplund säger företagare att de ska gå över till
              häst och vagn och att man straffbelägger transporter. Vad jag
              talade om och vad det är fråga om är dock konkurrensneutralitet.
              Är Moderaterna emot konkurrensneutralitet när det gäller transporter?
            </seg>
            <seg xml:id="i-220c4ac1fe037306-0">
              I dag vet vi att lastbilarna inte betalar full del för sina transporter,
              inte vad det kostar att bygga vägar, medan tågen betalar sin del
              av sina avgifter genom byggandet av räls etcetera. Det är det
              som är problemet.
            </seg>
            <seg xml:id="i-8b85977fab4647a2-0">
              Tyskland gick inte under när man införde en kilometerskatt. Jag
              tror att Tyskland existerar, har ganska bra ekonomi och ganska
              många transporter och lastbilar. Varför är Moderaterna emot konkurrensneutralitet
              när det gäller lastbilstransporter? Naturligtvis måste hänsyn
              tas till lokala förutsättningar där det inte finns alternativ.
              Men principen en lastbilsskatt eller vägslitageavgift för att
              uppnå konkurrensneutralitet borde då gå hem hos Moderaterna som
              ändå tänker ganska marknadsekonomiskt, eller hur?
            </seg>
          </u>
          <note type="speaker" xml:id="i-2deba87989584527-0">
            Anf. 86 LENA ASPLUND (M) replik:
          </note>
          <u who="lena_asplund_a296b2" xml:id="i-9f94ee1a5b9ea28f-5">
            <seg xml:id="i-408529cf17a9f43e-0">
              Herr talman! Jag har lite svårt att hänga med där. Jag ber om
              ursäkt. Men konkurrensneutralitet blir det ju inte med en avgift.
              Det beror på om man differentierar den. Ni har sagt att det kanske
              ska bli billigare i Norrland, om jag har förstått det rätt. Med
              en sådan blir det, som tekniken ser ut i dag, betydligt dyrare
              så det kommer inte att komma in några inkomster från den avgiften.
            </seg>
            <seg xml:id="i-16486050c84b15f0-0">
              Jag blir också lite förvirrad när det gäller vägslitageavgift.
              Jag skulle vilja veta: Handlar det om slitaget på vägarna eller
              det som man släpper ut? Bestäm er så att vi vet vad vi ska förhålla
              oss till och hur vi ska diskutera det!
            </seg>
            <seg xml:id="i-cd5fe550e2a57acd-0">
              Det är ju inte konkurrensneutralt. Det enda som kommer att hända
              då är att mjölken på bordet blir dyrare för barnfamiljen. Däremot
              går det inte att köra på järnväg upp till hyggena för vår basindustri,
              vår skogsindustri, som har en internationell konkurrens. Och det
              är det ingen som har sagt, inte ni heller. Där är det mycket korta
              transporter, och där behöver man en lastbil. Ska det då bli dyrare
              att få ned virket? Då blir också produkten som vi har i Sverige,
              förädlar och säljer givetvis vidare dyrare. Då har vi en sämre
              konkurrens gentemot resten av världen. Det är inte okej, för någon
              ska ju betala. Inte är det då åkerierna som gör några jätteövervinster
              som kan ta det här, utan det kommer att läggas på konsumenter
              och på priser för våra produkter på export.
            </seg>
          </u>
          <note type="speaker" xml:id="i-386f78918ca8e058-0">
            Anf. 87 MATS PERTOFT (MP) replik:
          </note>
          <u who="mats_pertoft_529a6f" xml:id="i-928cf1d69b61a227-1">
            <seg xml:id="i-b0560fe681b7b7eb-0">
              Herr talman! Vad jag pratar om är konkurrensneutralitet gentemot
              de olika transportslagen.
            </seg>
            <seg xml:id="i-94297cb6027f31a1-0">
              I dagens Sverige är lastbilstrafiken klart subventionerad, för
              den betalar inte sina fulla kostnader för vägslitage etcetera.
              Dessa kostnader klaras inte ut genom koldioxidavgift, lastbilsskatt
              etcetera. Därför behövs det ett annat system.
            </seg>
            <seg xml:id="i-9e30ccd51a4c1889-0">
              Sedan har vi klart sagt att man naturligtvis måste ta hänsyn
              till träindustrins, skogsindustrins förutsättningar och så vidare.
              Och vi vet att i ett tiotal EU-länder fungerar detta utmärkt.
              Det fungerar utmärkt i Tyskland, Schweiz, Österrike med flera.
              Ni menar att det skulle slå ut basindustrin i Sverige. Är Sverige
              så annorlunda än dessa länder? Jag tror inte det.
            </seg>
            <seg xml:id="i-f7e502f49422ad08-0">
              Däremot tror jag att det är väldigt viktigt att vi inte subventionerar
              ett transportslag som dessutom släpper ut betydligt mer koldioxid
              och belastar klimatet betydligt mer än till exempel järnvägen.
              Att järnvägen ska vara dyrare genom er politik än andra transportslag
              tycker jag slår rakt mot klimatfrågan. Där visar ni återigen hur
              lite trovärdighet ni har i miljöfrågor.
            </seg>
            <seg xml:id="i-53fc9c0c3e10c0fe-0">
              Vi vill ha konkurrensneutralitet. Vi vill att vägar och järnvägar
              ska kunna tävla med varandra på lika villkor med alla faktorer
              i beaktande. Det är det ni motsätter er, lika villkor. Smaka på
              den!
            </seg>
          </u>
          <note type="speaker" xml:id="i-63af82ca185864d4-0">
            Anf. 88 LENA ASPLUND (M) replik:
          </note>
          <u who="lena_asplund_a296b2" next="cont" xml:id="i-dfc6aa2ebdf8d2c5-0">
            <seg xml:id="i-4bdf952b05930b49-0">
              Herr talman! Allt är inte svart eller vitt. Jag kan gå till mitt
              hemlän där vi har en stor pappersfabrik, Mondi, om man nu får
              säga det här i kammaren, som gör tjockpapper. Veden kommer ned
              på lastbil till fabriken, förädlas till mörkt kartongpapper, går
              därifrån på järnväg, för det har man ansett är det bästa just
              när man ska skicka i väg den färdiga produkten. Men ned kommer
              den på lastbil, och vi är väl överens om att det inte går att
              frakta den på järnväg. Vår industri och våra företag använder
              det transportsätt som passar och fungerar bäst. Varför ska man
              då, när det fungerar bäst med lastbil, straffskatta ut den delen?
            </seg>
            <seg xml:id="i-cbfb1d9ef5cb0b2a-0">
              Ett annat företag i mitt område gör en hylla åt Ikea. Det är
              rätt fantastiskt att ett företag i Västernorrland kan tillverka
              en hylla åt Ikea och tävla med Asien och andra länder. Det gör
              man genom att man har satt in mycket maskiner. Därifrån går det
              ut med lastbil. Hur skulle vi kunna ha tillverkningen uppe hos
              oss om transporten skulle bli betydligt dyrare? Jag är säker på
              att den här hyllan då skulle tillverkas borta i Kina eller någon
              annanstans i stället.
            </seg>
            <seg xml:id="i-cc451e5075292fd6-0">
              Det här är viktigt, och man använder de transportslag som är
              lämpligast. Det är ingen som kör över någonting på lastbil bara
              för att det är roligt. Det låter som att man missbrukar transporterna.
            </seg>
            <seg xml:id="i-38d040e9f34ec25b-0">
              Korta transporter med lastbil, längre transporter med järnväg,
              och så sker till stor del i dag. Jag ser inget behov av någon
              vägslitageavgift eller miljöavgift. Bara ni bestämmer er för vad
              det ska heta, så att vi vet vad vi ska förhålla oss till, så är
              jag tacksam.
            </seg>
          </u>
          <note xml:id="i-ea3cd7df9884b2b4-0">
            Anf. 89 GUNNAR ANDRÉN (FP):
          </note>
          <u who="lena_asplund_a296b2" prev="cont" xml:id="i-f66110cdad403936-0">
            <seg xml:id="i-6abc00ee94d82da0-0">
              Herr talman! Det är alltid roligt att få delta i en sådan här
              debatt. För min del är det nu tionde gången, ett jubileum, och
              föga nytt under solen.
            </seg>
            <seg xml:id="i-56dc5ca7c3e224f8-0">
              Låt mig börja med att säga att det alltid är roligt att debattera
              med Jacob Johnson. Men när han nämnde Strindberg här kom jag att
              tänka på någon helt annan, nämligen psalmförfattaren Lina Sandell-Berg
              som har skrivit en psalm. Eftersom Jacob och jag är lite äldre
              kan jag tala om att den hade nr 460 i 1937 års psalmbok. Den har
              avancerat till 1986 års psalmbok och har nr 260. Jag tänker då
              på när Jacob Johnson säger att han inte har tid att räkna upp
              alla de skatteförslag som Vänsterpartiet har. Och jag förstår
              det. Lina Sandell-Bergs psalm börjar så här: Jag kan icke räkna
              dem alla.
            </seg>
            <seg xml:id="i-4af3106521f7898e-0">
              Det här är ett av problemen för Vänsterpartiet, att ni har så
              ohyggligt många skattehöjningar. Det beror på att ni har 87 miljarder
              kronor i högre utgifter. Det är klart att någon måste betala detta.
              Om vi ska ha någon ordning också i skattepolitiken förstår jag
              att man måste slå till väldigt mycket mot väldigt många människor
              så att de ska få ordentligt sänkta inkomster, och det är precis
              vad ni gör. Ni har en skattepolitik som inte är anpassad till
              vanliga människors vardag över huvud taget.
            </seg>
            <seg xml:id="i-70ee316f2821adaa-0">
              Efter det senaste replikskiftet måste jag säga till Mats Pertoft
              att det var väldigt lustigt att höra argumentationen för vägslitageavgifterna.
              Jag har också deltagit i många debatter med herr Pertofts företrädare
              Helena Leander. Då har det alltid varit ett helt annat argument
              för att vi skulle införa lastbilsskatten, nämligen miljöargumentet.
              Nu är argumentet konkurrensneutralitet. Jag har aldrig hört talas
              om detta tidigare. Det är Miljöpartiet som har gått fram med det
              som ett miljöargument.
            </seg>
            <seg xml:id="i-784e699b75789b4c-0">
              Nej, ni får väl hålla er till ett argument i alla fall. Är det
              nu argumentet konkurrensneutralitet eller är det miljöargumentet
              som gäller? Vilket är argumentet för att införa den här skatten?
            </seg>
            <seg xml:id="i-f21abafdb331164e-0">
              Herr talman! Förra året citerade jag ur en skrift som kom ut
              1950. Nu har det gått 61 år sedan dess. Den heter: Det måste löna
              sig att arbeta. Författare var dåvarande folkpartiledaren Bertil
              Ohlin. Den börjar så här, och det är värt att notera även detta
              år: Arbetet är en välsignelse för människan. Känslan av tillfredsställelse
              över en väl utförd insats tillhör det värdefulla i livet. Få saker
              är viktigare än att kunna finna intresse i den verksamhet man
              ägnar sig åt, att kunna se meningen med sitt eget arbete i dess
              förbindelse med andras och känna samhörighet med en större grupp
              i de gemensamma ansträngningarna för lösandet av betydande uppgifter.
            </seg>
            <seg xml:id="i-a3631d24f58a723a-0">
              Sedan diskuterar han många andra saker, men jag tror att den
              sista meningen är mycket viktig: Företagsledarens, tjänstemannens,
              industriarbetarens, jordbrukarens, trädgårdsmästarens och fiskarens
              ökade insatser skaffar oss en bättre tillgång på varor, och på
              ett eller annat sätt drar vi alla nytta därav.
            </seg>
            <seg xml:id="i-c67ffbb2df84dd24-0">
              Det viktigaste i en skattedebatt är kanske att se vad vi beskattar
              och hur mycket. Enligt min uppfattning borde vi röra oss i riktning
              mot att framför allt beskatta konsumtionen, och vi gör det under
              den här regeringen också. Vad är det som ökar mest? Det är momsen.
              Men skatten på arbete har gått ned under de här fyra fem åren
              på ett mycket påtagligt sätt. Jag tror att detta är en av anledningarna
              till att vårt land har stått sig så bra i den internationella
              konkurrensen. Människor har fått mer att köpa olika varor och
              tjänster för.
            </seg>
            <seg xml:id="i-9288c53cb7aa2be7-0">
              Jag har vid ett stort antal tillfällen ställt en viktig fråga
              till Socialdemokraterna från denna talarstol. Jag kommer att fortsätta
              att göra det. Den handlar om bilföretaget Volvo i Göteborg. Först
              ställde jag den till Lars Johansson i ett antal år. Jag fick aldrig
              något svar. Förra året ställde jag den till Veronica Palm. Jag
              fick icke heller då något svar. Nu ställer jag den till Jennie
              Nilsson. Jag förväntar mig ett svar. Frågan är: Hur många fler
              Volvobilar säljs det i Sverige om vi höjer skatterna på arbete
              för alla svenskar? Ni klagar på att vi har sänkt skatterna med
              100 miljarder eller något sådant, men man ska ha klart för sig
              att de här pengarna inte har kastats i sjön. De har gjort att
              det har skapats många arbeten i det här landet så att människor
              kan köpa olika saker. Ni utgår alltid från ett nolläge, att vi
              inte skulle ha sänkt skatterna med dessa 80 eller 100 miljarder.
              Man kan alltid diskutera hur mycket det är. Jag vill påstå att
              detta är en av de viktigaste sakerna som har skett. Vi bröt banan
              mot ständigt höjda skatter.
            </seg>
            <seg xml:id="i-9c83fe881c57bd8e-0">
              Vi har gjort en del annat också under de här åren. Det är mycket
              intressant att se det som inte står i det här betänkandet. Jag
              har diskuterat bostadsbeskattningen många gånger. Så sent som
              under den förra mandatperioden utlovades en rättvis bostadsbeskattning
              från alla håll på oppositionssidan. Mina vänner och åhörare, är
              det någon som i dag kan hitta någon avvikelse från Socialdemokraternas
              sida när det gäller regeringens förslag till bostadsbeskattning?
              Den som var så fruktansvärt orättvis. Nu behöver man tydligen
              inte ens nämna den. Vänsterpartiet föreslår som vanligt lite högre
              fastighetsskatt. Det erkännandet får jag ge. Det handlar om hela
              625 miljoner kronor. Det är kanske inte riktigt samma sak som
              de ungefär 30 miljarder som vi tar in på det här området.
            </seg>
            <seg xml:id="i-33fcd19bce90ef6e-0">
              Ni har varit emot ROT- och RUT-avdragen. Ni säger att det är
              en skattesubvention. Då har ni inte förstått vad det handlar om.
              Det är en skattesänkning på de här tjänsterna. Ibland kunde Socialdemokraterna
              vara för ROT-avdraget, men just nu är de emot det. RUT-avdraget,
              som särskilt riktar sig till kvinnor för att de ska slippa jobba
              svart, har man generellt sett alltid varit emot, så feministiska
              partier man ändå är. Jag tycker att det är en skam att man inte
              säger att man är emot RUT-avdraget av helt andra skäl. Jag tycker
              att det är bra, men sedan kan man alltid diskutera den exakta
              utformningen.
            </seg>
            <seg xml:id="i-5416d3e65bee8e22-0">
              Herr talman! Om man tittar i tabellerna ser man att Socialdemokraterna
              har en otroligt stor skattehöjning på arbete på ett område, nämligen
              på ungdomars arbete. Det handlar om 16 miljarder kronor. Hur många
              nya jobb ger det om man höjer de sociala avgifterna för ungdomar?
              Jag ställer samma fråga till Jennie Nilsson: Hur många nya jobb
              ger detta? I Hyltebruk får man någon miljon eller två. I Halmstad
              tror jag att man har nedsatta sociala avgifter för ungdomar på
              24 miljoner kronor bara i den offentliga sektorn. 16 miljarder
              kronor är väldigt mycket, och det bidrar till att många ungdomar
              i detta land får jobb och har lättare att komma in på arbetsmarknaden,
              de må vara anställda i företag av franchisingmodell, i kommuner
              eller någon annanstans. Jag förstår inte hur man kan vara ett
              arbetarparti och vilja höja skatten så att ungdomar inte kan komma
              in på arbetsmarknaden.
            </seg>
            <seg xml:id="i-2a6c3b6014480c06-0">
              Det finns andra nollor i det här tabellverket. Förmögenhetsskatten
              var fruktansvärt angelägen för bara några år sedan. Miljöpartiet
              var väl mer diffust på den punkten. Ni var inte heller så mycket
              för förmögenhetsskatten. Men Vänsterpartiet kan man alltid lita
              på. De vill alltid återinföra den här skatten. De har också räknat
              med den med ett antal miljarder. Socialdemokraterna var starka
              förespråkare för detta av rättviseskäl. Har det blivit rättvisare
              av att vi har tagit bort den? Ja, det vill jag påstå. Förra året
              strömmade 46 miljarder kronor tillbaka från utlandet. Jag kan
              inte svara på hur många det är nu, men det är i alla fall inte
              mindre. Jag tycker att det är otroligt bra att vi har fått bort
              förmögenhetsskatten så att mer kapital stannar i Sverige.
            </seg>
            <seg xml:id="i-6a03dfc052b534fd-0">
              Herr talman! Allra sist vill jag säga att det finns andra sorters
              skatter som man kan fundera på och som jag tror hade höjts väldigt
              mycket mer. Är det någonting som folk i det här landet använder
              så är det elektricitet. Det sista året under den gamla regeringen,
              och jag var ledamot av skatteutskottet då också, höjde vi fem
              olika skatter på kärnkraft och så vidare. Nu går visserligen skatterna
              upp med index 3,7 procent. Det får vi erkänna. Jag tror att det
              är väldigt viktigt att konstatera att vi har fått stopp på bostadsbeskattningen
              och i stort sett fått stopp på beskattningen av elektricitet.
              Det gör att många människor har lättare att leva i Sverige.
            </seg>
          </u>
          <note type="speaker" xml:id="i-4fa45891c0d777b1-0">
            Anf. 90 JACOB JOHNSON (V) replik:
          </note>
          <u who="jacob_johnson_31d6eb" next="cont" xml:id="i-88430919ec32e541-0">
            <seg xml:id="i-0c85f49a02d47430-0">
              Herr talman! Om jag hörde rätt sade Gunnar Andrén att Vänsterpartiets
              skattepolitik inte är anpassad till vanliga människors vardag.
              Men om han lyssnade på mitt anförande borde han ha hört att vi
              vill sänka skatterna för arbetslösa, sjuka och föräldralediga.
              Totalt sett får metallare, undersköterskor och servitörer mer
              pengar att röra sig med. Vi sänker skatterna på hyresfastigheter.
              Är inte vanliga hyresgäster och de jag har räknat upp vanliga
              människor som gynnas av Vänsterpartiets politik, Gunnar Andrén?
            </seg>
            <seg xml:id="i-f78e7d2071cf9dde-0">
              Vi har en annan fördelningspolitik än vad ni har. Vi tycker till
              exempel att riksdagsledamöter kan betala 1 5002 000 kronor mer
              i månaden i skatt. Det har vi råd med. Vi vill ha ett sammanhållet
              Sverige. Vi vill att skillnaden ska minska och inte öka.
            </seg>
            <seg xml:id="i-81e720ed25f5a662-0">
              Hur är det med tvångsprivatiseringen inom äldrevården? Står Gunnar
              Andrén bakom den också? Vi i Vänsterpartiet är för valfrihet inom
              äldreomsorgen, men det gäller framför allt innehållet. Det är
              inte driftsformen som är den viktiga valfrågan. Jag var till exempel
              i Vimmerby och besökte ett kommunalt äldreboende som började bli
              omodernt. Kommunen, som var borgerligt styrd, skulle ersätta detta
              med dels ett kommunalt, dels ett privat som skulle lokaliseras
              på samma plats i kommunen eftersom det ska finnas ett privat och
              ett kommunalt äldreboende. Sedan ska de kanske samarbeta och konkurrera
              samtidigt. Vad är det för effektivitet? Varför ska två enheter
              bli bättre än en långsiktig sammanhållen kommunal verksamhet,
              Gunnar Andrén?
            </seg>
          </u>
          <note xml:id="i-047ce10dac9958bb-0">
            Anf. 91 GUNNAR ANDRÉN (FP) replik:
          </note>
          <u who="jacob_johnson_31d6eb" prev="cont" xml:id="i-33860a45e4f4ffde-0">
            <seg xml:id="i-ea376e5cc702fdb9-0">
              Herr talman! Skattepolitik är egentligen någonting väldigt långsiktigt.
              Jag har, precis som Jacob Johnson, varit med de senaste fyra eller
              fem åren. Vi har infört ett antal jobbskatteavdrag på totalt ungefär
              100 miljarder kronor. Vid varje tillfälle har Vänsterpartiet,
              sin ideologi trogen, varit emot jobbskatteavdragen för alla metallarbetare
              och alla andra som arbetat. De har varit emot vartenda ett av
              dem. Nu vill de ta bort en del av jobbskatteavdragen, eller återställa
              så att det gynnar några andra. Det är klart att det är lättare
              att sänka skatterna i det här läget, men varför har ni varit emot
              den annorlunda fördelningspolitiken, Jacob Johnson? Varför har
              ni vid varje tillfälle vid varje tillfälle varit emot att metallarbetarna
              i detta land, om vi nu tar dem som exempel, skulle få sänkt skatt?
              Det har ni varit emot i alla år. Varför har ni varit emot det?
              Det är stor skillnad.
            </seg>
            <seg xml:id="i-388aa52d85ffee28-0">
              Sedan tar Jacob Johnson upp sjuka och andra. Det är en annan
              fråga hur beskattningen för dem ska vara. Det ligger naturligtvis
              i linje med, som det har sagts, att vi inte ska ha någon skattesänkning
              för dem som arbetar. Det är er huvudlinje, och den får du faktiskt
              ta och försvara, Jacob Johnson. Varför vill ni inte ha sänkt skatt
              för människor som arbetar i det här landet? Varför vill ni inte
              ha det? Det är den viktigaste frågan för svenska folket att få
              svar på, nämligen varför ni inte vill att svenska folket, vanliga
              metallarbetare i Göteborg och Uppsala, ska ha sänkt skatt.
            </seg>
          </u>
          <note type="speaker" xml:id="i-5018c9410fd20649-0">
            Anf. 92 JACOB JOHNSON (V) replik:
          </note>
          <u who="jacob_johnson_31d6eb" next="cont" xml:id="i-88430919ec32e541-1">
            <seg xml:id="i-4f046255abc13623-0">
              Herr talman! När det gäller metallarbetare i Uppsala och Göteborg
              är Vänsterpartiets förslag inte annorlunda än regeringens förslag.
              Tvärtom inför vi avdragsrätt för fackavgift och medlemskap i a-kassa.
              Det blir alltså mer pengar för metallarbetaren med Vänsterpartiets
              förslag än med Gunnar Andréns och den borgerliga regeringens.
            </seg>
            <seg xml:id="i-707555967ac9e64a-0">
              Att vi tidigare varit emot dessa avdrag är en historia som går
              ganska många år tillbaka. Vi får laga efter läge. Vi kan inte
              ha stora skattehöjningar för de breda grupperna som anpassat sina
              liv till de nya förutsättningarna, till exempel genom högre boendekostnader
              när man tagit stora lån. Många har i och för sig exponerat sig
              för en ganska riskabel situation om räntekostnaderna går upp.
              På sikt vill vi ha lika skatt på olika typer av inkomster.
            </seg>
            <seg xml:id="i-7b4366eabd14b8dd-0">
              Vi har en fördelningspolitik, som jag tidigare redogjort för,
              som gynnar arbetslösa, sjuka och föräldralediga bland annat för
              att vi vill ha ett mer jämlikt och sammanhållet Sverige. Vi vet
              att jämlikhet på lång sikt också är produktivt. Det kom en bok
              för något år sedan där man hade jämfört olika länder. Det visar
              sig att de länder som är mer jämlika har det bättre i de flesta
              avseenden. Det är högre kunskapsnivå, lägre brottslighet etcetera
              i ett jämlikt samhälle än i ett ojämlikt samhälle. Det är, kan
              man säga, en grundläggande vetenskaplig erfarenhet som vi naturligtvis
              tar till oss och vill verka för.
            </seg>
            <seg xml:id="i-897f36862a503a24-0">
              Gunnar Andrén svarade inte riktigt på frågan om tvångsprivatiseringarna,
              men jag får väl ta upp det i en annan debatt med honom.
            </seg>
          </u>
          <note xml:id="i-110d9fec957a3c80-0">
            Anf. 93 GUNNAR ANDRÉN (FP) replik:
          </note>
          <u who="jacob_johnson_31d6eb" prev="cont" xml:id="i-33860a45e4f4ffde-1">
            <seg xml:id="i-ff1483cb24e8109a-0">
              Herr talman! Vi hade en debatt om det häromdagen. Jag tycker
              samma sak som jag sade då, att dessa företag kan betecknas som
              välfärdens marodörer. Jag har inte ändrat åsikt, men av tidsskäl
              kanske vi kan ta det vid ett annat tillfälle.
            </seg>
            <seg xml:id="i-e1065dfde7ee8e28-0">
              Jag noterar att Jacob Johnson säger att Vänsterpartiet särskilt
              vill gynna dem som omfattas av arbetslöshet. Jag tycker att det
              är en fin politik, men det jag motsätter mig är att ni, Jacob
              Johnson, under dessa fyra år inte velat sänka skatterna för vanliga
              människor såsom just metallarbetare. Det kan man inte bara bortse
              från och säga att det är historia. Det kan man inte göra, för
              det är en del av er skattepolitik.
            </seg>
            <seg xml:id="i-834333e9fe625183-0">
              Vi andra har sett till att metallarbetaren i stort sett fått
              en 13:e månadslön. Det är det som är skattepolitiken, och sedan
              vill ni sänka från den nivån. Det kan vi alltid diskutera, men
              ni har också motsatt er det femte jobbskatteavdraget som även
              det skulle ha omfattat metallarbetarna. Det skulle man absolut
              inte ha. Vi får väl se om vi ska sänka skatten ytterligare, på
              vanligt sätt, även för metallarbetare. Jag anser det inte som
              uteslutet. Det är en god politik att i framtiden återkomma till
              det.
            </seg>
            <seg xml:id="i-2e0268e98d8f3eb3-0">
              Det viktigaste i detta sammanhang, herr talman, är att ett arbetarparti
              det kan många av oss omfattas av ser till, ungefär som Wigforss
              sade, att man ska ha ordentligt kvar av sin egen lön. Det är det
              viktigaste. Jag är gärna marxist och socialist på den kanten,
              i det avseendet, men ni för ju en annan politik, Jacob Johnson.
              Ni vill ta så mycket ni någonsin kan av mervärdet från dem som
              arbetar. Det är det som är er politik. Det är inte arbetarpolitik.
              Det är något kapitalistiskt tänkande som jag tycker att varje
              metallarbetare borde bli förbannad på. Ursäkta svordomen, herr
              talman.
            </seg>
          </u>
          <note type="speaker" xml:id="i-02d74438c4e7ad9b-0">
            Anf. 94 JENNIE NILSSON (S) replik:
          </note>
          <u who="jennie_nilsson_c9c6be" next="cont" xml:id="i-1fb8428b20b6c554-0">
            <seg xml:id="i-5e6d3d62da32431a-0">
              Herr talman! Ja, Gunnar Andrén, metallarbetarna blir inte förbannade
              av den enkla anledningen att de hade en bättre socioekonomisk
              utveckling under många år av socialdemokratiskt styre än vad de
              haft under sammanlagda perioder av borgerligt styre. Det är den
              enkla förklaringen till det. Det beror på att det inte är skattenivån
              i sig som är det avgörande för hur rik eller fattig någon är utan
              vad du väljer att använda skattepengarna till, om du investerar
              i utbildning, infrastruktur, forskning, i sådant som bygger Sverige
              starkt, i sådant som bygger tillväxt och därmed också människors
              ekonomi. Sverige och de andra nordiska länderna är urexempel på
              att den modellen är överlägsen den modell som Gunnar Andrén representerar,
              en modell som finns i flera andra länder och som varken har uppvisat
              bättre förutsättningar för metallarbetarna i landet eller för
              vanligt folk över huvud taget. Det är skälet till att de inte
              är förbannade.
            </seg>
            <seg xml:id="i-65a4084a94a2f51f-0">
              Gunnar Andrén ställde två frågor till mig. Jag hinner möjligen
              bara svara på den ena av dem nu, men de hänger lite grann ihop
              både med det jag redan har sagt och med varandra. Han frågade
              hur många fler Volvobilar det säljs om vi höjer skatten på arbete.
              Faktum är att det såldes fler Volvobilar innan den nuvarande regeringen
              tillträdde än tiden därefter. Nu kommer Gunnar Andrén säkert att
              säga att det beror på konjunkturuppgång och konjunkturnedgång.
              Men är det inte ett problem på något sätt att man har en politik
              som inte fungerar i både hög- och lågkonjunktur?
            </seg>
            <seg xml:id="i-19594b5c88f1f36b-0">
              Det som säljer flest Volvobilar är inte det faktum att vissa
              blir rikare och har råd att köpa två utan det faktum att klyftorna
              i samhället minskar och människornas ekonomiska utveckling är
              sådan att alla har råd att köpa bil.
            </seg>
          </u>
          <note xml:id="i-cd5561e4a130d50d-0">
            Anf. 95 GUNNAR ANDRÉN (FP) replik:
          </note>
          <u who="jennie_nilsson_c9c6be" prev="cont" xml:id="i-be4de56597b39dcd-0">
            <seg xml:id="i-6b7f208823e62f5d-0">
              Herr talman! Eftersom det är första gången Jennie Nilsson och
              jag debatterar vill jag önska henne välkommen till den här sortens
              debatter. Det blir säkert många debatter åren framöver.
            </seg>
            <seg xml:id="i-dd26d52770a0175e-0">
              Om man tittar ut i världen kan man inte bortse från att det är
              betydande skillnader i inkomster mellan svenskar och låt oss säga
              spanjorer och engelsmän. Jag kan inte exakt de olika konjunkturuppgångarna
              och hur många Volvobilar som har sålts. Det kan jag inte svara
              på, men på mig verkar det som om vi haft en lång nedgång och att
              det nu vänt uppåt när det gäller antalet försålda bilar.
            </seg>
            <seg xml:id="i-548f4378a3397716-0">
              Jag är alldeles övertygad om att för att vanliga människor till
              dem anser jag hör metallarbetare, poliser och sjuksköterskor;
              jag skulle till och med någon gång kunna räkna in högre tjänstemän,
              men man kan diskutera vad som är det rätta ska kunna köpa bilar
              och annat måste de efter skatt ha en del pengar kvar. Jag menar
              att det viktigaste som har hänt i det här samhället under senare
              år är att vi har fått stopp på ett antal fortsatta skattehöjningar.
              Jag minns när Pär Nuder räknade upp skatterna för vanligt folk,
              som bodde i vanliga villor, något alldeles fruktansvärt. Det är
              mycket viktigt att vi fått stopp på det. Sedan håller jag med
              både Jacob Johnson och Jennie Nilsson om att vi i ett sammanhållet
              samhälle måste se till att ingen blir ställd på bar backe utan
              har en god trygghet.
            </seg>
            <seg xml:id="i-d72bc7bd3291dca8-0">
              Man kan alltid diskutera det gör jag gärna om vi har den perfekta
              tryggheten i dag eller om vi behöver fylla i en del hål. Det kan
              vara en sådan sak som att taket för arbetslöshetsersättningen
              inte har höjts sedan 2002. Jag inser också att detta är ett bekymmer
              för många människor.
            </seg>
            <seg xml:id="i-280f80cb61104a74-0">
              Men det viktigaste som jag ser det är att den här politiken inte
              har varit misslyckad, i motsats till vad Jennie Nilsson säger.
              Den har lyckats hålla uppe sysselsättningen i det här landet i
              motsats till nästan alla andra länder i hela Europa samt USA.
            </seg>
          </u>
          <note type="speaker" xml:id="i-9cea0329de317c07-0">
            Anf. 96 JENNIE NILSSON (S) replik:
          </note>
          <u who="jennie_nilsson_c9c6be" next="cont" xml:id="i-1fb8428b20b6c554-1">
            <seg xml:id="i-301591cbf7b9db67-0">
              Herr talman! Nu är det inte den här politiken som har lyckats
              rädda ekonomin i Sverige i första hand, utan det politiska ramverk
              som vi, tillsammans med Centern och Folkpartiet för den delen,
              sjösatte i mitten av 90-talet, när vi lärde oss bittert av den
              kris vi hade då. Det tjänar oss väl i dag.
            </seg>
            <seg xml:id="i-0aede49231351c75-0">
              När det gäller effekten på att köpa bilar och vad som skapar
              jobb och inte skapar jobb kan man väl konstatera att det är fler
              människor som är i sysselsättning i dag beroende på att befolkningen
              är större. Fler människor träder in på arbetsmarknaden. Det vore
              väl förskräckligt om inte en av världens starkaste ekonomier under
              en brinnande högkonjunktur fick plats med fler människor på arbetsmarknaden.
              Men faktum är att arbetslösheten i princip är lika stor i dag
              som under lågkonjunkturen. Den är betydligt större än den var
              när regeringen tillträdde. För mig är det ett bevis på att politiken
              inte fungerar och att jobbskatteavdrag inte skapar några jobb.
            </seg>
            <seg xml:id="i-07cfec966304b8a8-0">
              Gunnar Andrén pratade en del om hur det ser ut i världen i övrigt
              och att det var viktigt att människor kunde köpa en bil. Jag vill
              återknyta till det. Jag såg för ett tag sedan en utredning på
              temat: Var lever den amerikanska drömmen? Jag tror att det var
              TCO som hade tagit fram den. Med det menar man i princip: Var
              är förutsättningen för att dina barn ska få det bättre än vad
              du har det störst i världen? Vet Gunnar Andrén var det var någonstans
              fram till 20062007? Det var i Sverige. Nu är vi lätt omsprungna
              av våra nordiska grannar de senaste åren, men vi ligger fortfarande
              ganska bra till. Faktum är att detta är ett ypperligt bevis på
              att en ekonomisk politik med ett förhållandevis högt skattetryck
              där man medvetet och konsekvent använder skatten till sådant som
              kommer oss alla till del, sådant som vi har ett gemensamt intresse
              av, faktiskt är och har varit en alldeles ypperlig tjänare för
              landet Sverige och för oss som bor här.
            </seg>
          </u>
          <note xml:id="i-26c9a8516e9968e2-0">
            Anf. 97 GUNNAR ANDRÉN (FP) replik:
          </note>
          <u who="jennie_nilsson_c9c6be" prev="cont" xml:id="i-be4de56597b39dcd-1">
            <seg xml:id="i-8be0f639270bf92e-0">
              Herr talman! Jag känner inte till TCO-utredningen, men betvivlar
              inte att det är på det sättet, att det kan ske vissa kastningar
              mellan olika länder. Jag ser ändå skillnaden mellan välfärden
              i de nordiska länderna som marginell. Vi har ungefär samma system.
              Det kan säkert till och med bero på olika räknemetoder och hur
              man får fram detta.
            </seg>
            <seg xml:id="i-60a5282399c3e050-0">
              Skillnaden gäller huruvida man har en väldigt ambitiös närings-
              och arbetsmarknadspolitik. Det tycker jag är oerhört mycket viktigare.
              På den punkten skiljer våra partier sig inte så väldigt mycket
              åt, inte heller nästan några andra riksdagspartier. Det är krusningar
              på ytan.
            </seg>
            <seg xml:id="i-5eaa3e80f074f404-0">
              Jag håller helt med om att det finanspolitiska ramverket har
              gynnat oss alla i det här landet, till och med dem som klagar
              mest, nämligen pensionärerna, som har varit särskilt gynnade av
              detta. Deras organisationer var väldigt tysta under de första
              nio åren, när man fick mer pengar. Men det är klart att konstruktionen
              ibland är sådan att det går lite upp och ned.
            </seg>
            <seg xml:id="i-01922c5e4b771c2b-0">
              Jag tycker ändå att Jennie Nilsson skulle ta sin utgångspunkt
              i den här beräkningen av statsinkomsterna och vad ett av de partier
              som ni eventuellt kan komma att samarbeta med i framtiden gör.
              Det finns nämligen ett parti som avviker från det här ramverket
              väldigt betydligt: Vänsterpartiet. Det måste vara ett bekymmer
              också för oss andra att ett parti tycker så, för då kan vi inte
              lita på det. Nu tror jag inte att de kommer att få jättestort
              inflytande i en eventuell regering. Jag är helt övertygad om att
              ni kommer att kunna hantera dem.
            </seg>
            <seg xml:id="i-2687b924c647d633-0">
              Jag är glad över att vi har haft den här debatten och ser fram
              emot många nya debatter i denna och andra skattefrågor.
            </seg>
          </u>
          <note type="speaker" xml:id="i-2cc2a4ab3d29dff2-0">
            Anf. 98 MATS PERTOFT (MP) replik:
          </note>
          <u who="mats_pertoft_529a6f" next="cont" xml:id="i-b91bb90c87f052d9-1">
            <seg xml:id="i-92df18915f6ade78-0">
              Herr talman! Det var trevligt att jag lyckades förnya Gunnar
              Andréns bild av Miljöpartiet genom att ta upp konkurrensneutralitet
              och inte bara miljöaspekter på lastbilsskatt. Det finns många
              aspekter på detta.
            </seg>
            <seg xml:id="i-b71c3a16884301be-0">
              Jag begärde ordet på grund av bristen på miljöfrågor i Gunnar
              Andréns anförande och över huvud taget från Alliansens sida. Det
              finns en brist på tankar kring att använda skatteinstrumentet
              som miljöinstrument för att skapa en framtid. Ni tittar bara bakåt.
              Ni tittar bara på hur det har varit och lutar er tillbaka och
              säger: Det är jättebra att Sverige nu står sig så bra i krisen.
              Det tycker jag också, och det är jättebra att Sverige har en stabil
              ekonomisk situation i motsats till många europeiska länder. Men
              man måste titta framåt. Man måste skapa visioner för hur vi ska
              kunna trygga framtiden för våra medborgare. Folkpartiet brister
              totalt när det gäller miljöaspekterna i skattefrågor om jag tolkar
              Gunnar Andréns inlägg rätt.
            </seg>
            <seg xml:id="i-918a2b49189f210a-0">
              Är det verkligen så tomt? Ekar det så tomt i Folkpartiet när
              det gäller framtiden och miljö- och klimatfrågor?
            </seg>
          </u>
          <note xml:id="i-b08d9625f32333d6-0">
            Anf. 99 GUNNAR ANDRÉN (FP) replik:
          </note>
          <u who="mats_pertoft_529a6f" prev="cont" xml:id="i-b68b3e6454de46f0-1">
            <seg xml:id="i-362f1edf0fd5eb9a-0">
              Herr talman! Jag lade märke till att Mats Pertoft råkade slumra
              till under första delen av mitt anförande. Där talade jag om vikten
              av att man minskar skatten på arbete och lägger över den på konsumtion,
              inklusive en massa miljöskatter. Det är lätt hänt att man slumrar
              till efter en så här lång debatt, och då hör man inte detta.
            </seg>
            <seg xml:id="i-a336970c5f6896de-0">
              Även på den här punkten skiljer vi oss väldigt lite åt. Vi vill
              till exempel ha en hög koldioxidskatt. Sedan kan man av konkurrensskäl
              diskutera om vi kan höja den väldigt mycket mer. Ni kan alltid
              göra det, för ni vet att den aldrig blir införd enligt era modeller.
              Då kan man föreslå hur mycket som helst. Men jag menar att man
              just av konkurrensneutralitetsskäl får vara försiktig att införa
              skatter som gör att svensk industri slås ut. Det är därför jag
              är så särskilt glad att vi har kunnat få stopp på elskattehöjningarna.
              Det har gynnat svensk basindustri väldigt mycket, för den lider
              under detta.
            </seg>
            <seg xml:id="i-9f646ebc6df31449-0">
              Jag är helt övertygad om att koldioxidskatten och många andra
              konsumtionsskatter kommer att höjas i framtiden. Däremot kommer
              jag i god marxistisk anda, för att anknyta till Jacob Johnson,
              att verka för att vi ska sänka skatten på arbete på olika sätt.
              Jag är helt övertygad om att det är en del av valfriheten för
              metallarbetare och så vidare att kunna disponera mycket pengar.
              Men att den långsiktiga trenden är att vi ska beskatta konsumtion
              och en del produktion är jag helt övertygad om. Jag är glad att
              Mats Pertoft säkert inte kan pulvrisera mig på just den här punkten,
              nu när jag har återupprepat exakt vad jag sade i det första inlägget.
            </seg>
          </u>
          <note type="speaker" xml:id="i-601bcc215ea6ff05-0">
            Anf. 100 MATS PERTOFT (MP) replik:
          </note>
          <u who="mats_pertoft_529a6f" next="cont" xml:id="i-b91bb90c87f052d9-2">
            <seg xml:id="i-a2432693fac9ec7d-0">
              Herr talman! Nej, jag slumrade inte till. Jag noterade detta
              uttalande. Men det var så brett och innehållslöst att jag inte
              lade märke till det så mycket.
            </seg>
            <seg xml:id="i-a04916815f3257a3-0">
              Vi föreslår från Miljöpartiets sida en höjning av koldioxidskatten
              exakt lika stor som den som föreslogs av Klimatkommissionen, en
              parlamentarisk kommitté bestående av företrädare för alla partier,
              inte högre än så.
            </seg>
            <seg xml:id="i-3f2e6fb0857c9183-0">
              Vi tycker naturligtvis, som jag också sade i mitt inledningsanförande,
              att det är bra att sänka skatten på arbete om man samtidigt höjer
              skatten på miljöavgifter, vilket alliansregeringen inte gör.
            </seg>
            <seg xml:id="i-73fb709ee04749d9-0">
              Visst är det trevligt med låga elpriser, som sedan bara bidrar
              till övervinster i elbolagen när man exporterar dem till kontinenten.
              Vi måste inse att vi måste hitta tydliga incitament även för svenskt
              näringsliv att spara på elen. Det finns en enorm potential där
              för att spara, för att minska energiuttaget och på det sättet
              bygga en framtida värld. Det är de exemplen, de lite mer konkreta
              förslagen som vi efterlyser från Folkpartiet. De målas med så
              breda penslar att man undrar vad de är konkret. Det är det jag
              efterlyser från Gunnar Andrén.
            </seg>
          </u>
          <note xml:id="i-22cd40e0f4b1e104-0">
            Anf. 101 GUNNAR ANDRÉN (FP) replik:
          </note>
          <u who="mats_pertoft_529a6f" prev="cont" xml:id="i-b68b3e6454de46f0-2">
            <seg xml:id="i-ac06897499d91c3e-0">
              Herr talman! Jag är helt övertygad om att Lena Asplund och Mats
              Pertoft är eniga på en punkt, nämligen att hela Sverige ska leva.
            </seg>
            <seg xml:id="i-68743ba1ec184314-0">
              I Södertälje tillverkar man fantastiskt fina Scaniabilar. Det
              är en viktig del av näringslivet i Södertälje. Men de där bilarna
              ska ju köra någonstans, till exempel till Sollefteå. Sverige är
              ett långt land. Skatten som ni vill införa kommer, precis som
              Lena Asplund säger, bara att betalas av kunderna och inte av åkerierna.
            </seg>
            <seg xml:id="i-5ee6e7c8789c5a0b-0">
              Det här handlar just om konkurrensmöjligheter. Vi måste ha sådana
              konkurrensmöjligheter att vi i det här landet kan använda våra
              gruvtillgångar, utefter kusten trä och så vidare. Om vi lägger
              på skatter så att vi slår ut all biltrafik och därmed dessa industrier
              blir det ingen tillverkning av Scaniabilar i Södertälje. Det vill
              jag inte medverka till.
            </seg>
            <seg xml:id="i-2cbcb96490808fb5-0">
              Däremot vill jag medverka till att vi efterhand ser till att
              få en lägre skatt på arbete och en konsumtionsbeskattning som
              är högre. Jag säger inte att Mats Pertoft är marxist, tvärtom,
              men jag tycker att även en marxist borde inse att höjda skatter
              på arbete aldrig kan vara en god marxistisk politik.
            </seg>
          </u>
          <note type="speaker" xml:id="i-88bfa7c4eafa2f02-0">
            Anf. 102 KARIN NILSSON (C):
          </note>
          <u who="ulrik_nilsson_f7792c" xml:id="i-185a04453e6568d3-0">
            <seg xml:id="i-d65752371d7b382a-0">
              Herr talman! I årets budget finns, trots den ekonomiska återhållsamheten,
              en hel del nya förslag som jag tycker är värda att kommentera.
            </seg>
            <seg xml:id="i-4ffc555b1e9e886c-0">
              Regeringen har ett fastslaget mål att Sveriges fordonsflotta
              ska vara oberoende av fossila drivmedel år 2030. Detta följer
              man nu upp med förslaget om en supermiljöbilspremie som kommer
              att införas den 1 januari nästa år. Det innebär en premie på 40
              000 kronor för de bilar som släpper ut minst koldioxid. Målgruppen
              för bidraget föreslås omfatta privatpersoner, bilpooler, offentlig
              sektor samt företag, inklusive taxibolag och biluthyrningsföretag.
            </seg>
            <seg xml:id="i-4303c3ef516a49ed-0">
              Dessutom har vi det nedsatta förmånsvärdet för vissa miljöbilar
              som förlängs med två år. För de allra miljövänligaste bilarna
              som går på el eller biogas görs nedsättningen till ett värde som
              motsvarar 60 procent av förmånsvärdet för fossildrivna bilar,
              med en begränsning om högst 16 000 kronor per år. Det är inte
              lite, och det är viktigt för att stimulera produktionen av nya
              och miljövänliga sätt att föra fram fordonsflottan.
            </seg>
            <seg xml:id="i-e9a2464b1f7a37c0-0">
              Detta är bara en början som man lyckas åstadkomma trots det ekonomiska
              läget, men jag tror att det kommer att behövas en mer långtgående
              2030-strategi för att klara klimatomställningen fullt ut. Jag
              hoppas att regeringen återkommer med en sådan.
            </seg>
            <seg xml:id="i-7cb6c3806b7e8033-0">
              Dessutom hade jag önskat att budgeten för 2012 skulle klara av
              att finansiera ett metangasreduceringsstöd, vilket jag tror är
              avgörande om vi ska få till större produktionsvolymer av biogas
              baserad på stallgödsel. Vi ser nu att miljöfordonen utvecklas,
              men produktionen och infrastrukturen för biodrivmedlen måste gå
              i takt för att minimera bakslag i klimatomställningen.
            </seg>
            <seg xml:id="i-5c2bd8eb5e00fcdd-0">
              Herr talman! Ett annat förslag som jag som centerpartist välkomnar
              är förslaget om sänkt moms på restaurang- och cateringtjänster.
              Sedan 2009 har Centerpartiet drivit frågan om att sänka momsen
              från dagens nivå på 25 procent till matmomsens nivå på 12 procent.
              Det är en åtgärd som förenklar för företagen och motverkar svartarbete.
            </seg>
            <seg xml:id="i-ff34eecd19d83c2f-0">
              Men den allra viktigaste effekten av reformen är ändå fler jobb.
              Många ungdomar får sitt första jobb inom tjänstesektorn, ofta
              i kafé- eller restaurangverksamhet. Sex av tio anställda är i
              dag under 34 år, och nära en tredjedel inom restaurangbranschen
              är utlandsfödda. Det är alltså människor som ofta är långt från
              ett arbete men som får sitt första jobb här. Genom att öka marginalerna
              kan krögarna och kockarna minska sina arbetsdagar från ofta 1416
              timmar per dag och i bästa fall i stället anställa någon som avlastar
              dem.
            </seg>
            <seg xml:id="i-3f26f92d5d2c9f42-0">
              Momssänkningen innebär ett minskat regelkrångel för verksamheter
              som kombinerar restaurangverksamhet med hämtmat och catering.
              Att olika momssatser för mat som lagas i samma kök är en administrativ
              mardröm är enkelt för var och en att förstå. Med enklare regler
              blir det mer utrymme för företagarna att utveckla sin verksamhet,
              vilket kan skapa fler innovativa och spännande företag.
            </seg>
            <seg xml:id="i-ab839acfb2777ec3-0">
              I Centerpartiets och regeringens vision som vi kallar Matlandet
              Sverige vill vi att fler ska upptäcka nyttan och nöjet med den
              svenska maten och kokkonsten. Svenskarna fikar och äter ute som
              aldrig förr och vill gärna ha närproducerad mat. Detta gynnar
              den småskaliga mångfalden inom livsmedelssektorn, från bonde till
              bagare till det lokala kondiset och grillkiosken. Denna förändring
              kommer hela landet till godo och bidrar också till entreprenörskap
              på landsbygden. En sänkning av restaurangmomsen är därför en viktig
              åtgärd för fler arbetstillfällen i hela landet.
            </seg>
            <seg xml:id="i-ba29307626f03469-0">
              Eftersom den sänkta momsen inte på något vis omfattar alkoholhaltiga
              drycker anser jag nog att Jacob Johnson var ute och cyklade när
              han pratade om räkmacka och starköl. Räkmackan kan kanske tyckas
              vara lyxig mat, och visst, den omfattas. För mig är den dock inte
              så lyxig; hemma har jag en butik som serverar räkmackor för 24:50
              kronor. Billigare än så kan det knappast bli.
            </seg>
            <seg xml:id="i-c78d31bfcd5d93b4-0">
              Jag har dessutom lite svårt att förstå att Jacob Johnson, Socialdemokraternas
              partiledare Håkan Juholt och Tommy Waidelich, som vi hörde tidigare
              i dag från talarstolen, vill benämna detta krogmoms. Jag tackar
              därför särskilt för att Jennie Nilsson inte gjorde det heder åt
              henne. En del oppositionspolitiker kanske är mer vana vid krogliv.
              Jag är en enkel centerpartist, och jag anser att jag i de miljöer
              där jag intar min dagliga måltid, vid lunch, inte alls befinner
              mig i någon krogmiljö. Och jag tror att det är precis så de flesta
              svenskar kommer att uppleva den sänkta restaurangmomsen: Man befinner
              sig på en arbetsplats, man hinner inte hem och laga lunch utan
              äter den gärna ute så att man får varm mat mitt på dagen. Det
              är så långt från någon krogmiljö man kan tänkas komma.
            </seg>
            <seg xml:id="i-ad0d5b75d66efdc6-0">
              Med Socialdemokraternas förslag om en dubblering av arbetsgivaravgiften
              för unga upp till 26 år och dessutom nej till förslaget om sänkt
              restaurangmoms ger man ungdomarna en skattechock på 20 miljarder
              kronor. Jag har svårt att tro att Socialdemokraterna löser ungdomsarbetslösheten
              genom att belasta ungdomarnas arbetsplatser med kostnader på över
              20 miljarder.
            </seg>
            <seg xml:id="i-8585c07d9ca61ea7-0">
              Herr talman! Socialdemokraterna, Miljöpartiet och Vänsterpartiet
              har i ett gemensamt särskilt yttrande föreslagit en lastbilsskatt,
              en vägslitageskatt, som ska inbringa 4 miljarder till statskassan.
              Jag vet att åkerinäringen har väldigt små marginaler på sina tjänster
              och inte kommer att kunna bära denna skattehöjning inom sin verksamhet.
              En sådan skatt kommer i sin helhet att stjälpas över på privata
              och offentliga konsumenter.
            </seg>
            <seg xml:id="i-5c4148c6545dadb8-0">
              Det innebär till exempel att maten i butiken blir dyrare. Varken
              mjölkbönderna, mejerierna, Icabutikerna eller skolor och förskolor
              ligger intill järnvägsstationen utan är beroende av lastbilstransporter
              för sitt varuflöde. Detsamma gäller grus, gris och granar. Jag
              kan ta vilken bokstav som helst i alfabetet och hitta ett antal
              varor som är beroende av transporter.
            </seg>
            <seg xml:id="i-50f041517f1af5cc-0">
              Genomsnittslängden för lastbilstransporter är tio mil, och i
              många fall når man inte någon järnväg på den sträckan. Även om
              det skulle ligga en järnväg inom området är det inte säkert att
              den följer samma linje som de tio mil som behövs.
            </seg>
            <seg xml:id="i-f3a0abc7013fa92b-0">
              Det finns heller inte några geografiskt heltäckande alternativ
              till lastbilstransporter, även om vi har ett antal kombiterminaler
              utspridda över landet för att kunna växla över gods mellan lastbil
              och tåg. Vi har ett rätt begränsat antal järnvägssträckor i landet.
              Stambanan är full med flaskhalsar och dessutom överbelagd med
              persontransporter.
            </seg>
            <seg xml:id="i-ec4de2612aa151c6-0">
              Dessutom kommer införandet av en vägslitageskatt att medföra
              stora administrativa kostnader för både åkerinäringen och Skatteverket.
            </seg>
            <seg xml:id="i-874f1a772ee8624c-0">
              Som om inte det vore nog anser jag att det är en straffskatt
              på landsbygden och på Sveriges konkurrenskraft. De argument som
              Mats Pertoft här lyfte fram för att Tyskland inför en vägtrafikskatt
              är inte på något sätt jämförbara för förslaget här i Sverige.
            </seg>
            <seg xml:id="i-d9167be3985d752c-0">
              Tyskland är ett transitland. Många transporter går rakt igenom
              landet, och det sliter förstås på deras vägar. Det gör att de
              kan få andra länders skatteunderlag att vara med och betala underhållet
              för deras vägar. Där hänger slitaget ihop med dem som betalar.
            </seg>
            <seg xml:id="i-fdfabc2895180b76-0">
              I vårt land befinner vi oss i ett litet hörn av Europa. Norges
              trafik kan möjligtvis gå genom vårt land. Men i övrigt är det
              i stort sett våra egna kunder, våra egna landsmän som ska betala
              skatten för transporterna. Även om det skulle vara andra utförare
              som kör lastbilarna i Sverige är det ofta en svensk mottagare
              av godset.
            </seg>
            <seg xml:id="i-da2f6237ee087c78-0">
              Förslaget om olika undantag beroende på om det finns andra transportalternativ,
              eller som i tidigare förslag att man ska undanta skogsnäringen,
              gör knappast hanteringen enklare eller den administrativa belastningen
              mindre. För att statskassan ska få in de 4 miljarder som oppositionen
              utlovar kommer man att räkna med kanske en femte miljard eller
              mer för den ökade administrationen. Det hamnar också på varupriser
              för konsumenter.
            </seg>
            <seg xml:id="i-23d40301dcc3747d-0">
              Herr talman! Socialdemokraterna och Vänsterpartiet vill också
              höja skatten på alkohol med 1,4 miljarder med motiveringen att
              främja folkhälsan och minska alkoholens skadeverkningar. Jag kan
              hålla med om att priset har betydelse. När alkohol är dyrt och
              krångligt att få tag på dricks det säkert mindre. Men jag är inte
              lika övertygad om att en skattehöjning på alkohol leder just till
              det.
            </seg>
            <seg xml:id="i-295c2126ea889f56-0">
              De alkoholpriser som vi politiker kan påverka här i riksdagen
              handlar bara om den lagliga handeln som sker på Systembolaget.
              Ett höjt pris på den lagliga handeln gör den illegala handeln
              ännu mer lönsam och ökar tillgängligheten till billig sprit ännu
              mer.
            </seg>
            <seg xml:id="i-37c02a59e12db650-0">
              Smuggelspriten har under senare år blivit ett allvarligt samhällsproblem
              eftersom den illegala handeln i första hand riktar in sig mot
              våra ungdomar och därmed hotar folkhälsan hos just den unga generationen.
              Detta i sig undergräver trovärdigheten i den svenska alkoholpolitiken
              eftersom det just är våra ungdomar Systembolaget med sina ålderskontroller
              ska skydda.
            </seg>
            <seg xml:id="i-16064f616f717472-0">
              Samtidigt utgör också svarthandeln ett hot mot rättsäkerheten.
              Alla tillgängliga analyser pekar på att införseln av illegal alkohol
              har etablerat sig som en svart sektor med spridning över hela
              landet. Den har ökat lavinartat i omfattning. Enligt Tullverkets
              årsredovisning för 2010 ökade beslagen och omhändertagandet av
              illegalt införd sprit med 68 procent jämfört med 2009. Under första
              halvåret 2011 ser det likadant ut.
            </seg>
            <seg xml:id="i-31190f8d1289edfd-0">
              Parallellt med detta har gränshandeln med alkohol fortsatt att
              öka samtidigt som Systembolagets spritförsäljning har minskat.
              Dessutom ökade under 2011 Tullverkets beslag på internetbeställd
              alkohol mycket kraftigt. Enligt Tullverket nationella alkoholspecialister
              kan det vid årsskiftet komma att röra sig om fem gånger så mycket
              sprit som under 2010 trots att inga större resurser har satts
              in på området för att jaga spriten.
            </seg>
            <seg xml:id="i-d8ee24214645e24e-0">
              Polisen bekräftade i januari att den organiserade smugglingen
              är ett problem eftersom den är mycket lönsam och etablerad i hela
              landet. Det är främst ungdomar som drabbas av den organiserade
              svarthandeln då smuggelspriten är betydligt lättare för ungdomar
              att få tag på än sprit från Systembolaget och dessutom betydligt
              billigare att köpa.
            </seg>
            <seg xml:id="i-bb5450243d50ebc6-0">
              Vi har nog också många läst i medierna att alkoholförgiftningarna
              bland unga har ökat i sommar. Förklaringen är att smugglarna fokuserar
              på starksprit i stället för öl och cider så att vi får in starkare
              varor.
            </seg>
            <seg xml:id="i-8c05bca46051783a-0">
              Om man utan en djupare analys föreslår en höjd alkoholskatt och
              därmed ensidigt höjer priset på Systembolagets varor riskerar
              man att få en helt motsatt effekt på folkhälsan och ungdomars
              drickande.
            </seg>
            <seg xml:id="i-a900b600c52ee2fa-0">
              Herr talman! Det går att utveckla argument för och emot flera
              av de förslag som vi ska fatta beslut om här i dag. Jag är medveten
              om att jag rejält har dragit över min talartid. Jag tänker avsluta
              med att yrka bifall till regeringens budgetförslag för 2012.
            </seg>
            <seg xml:id="i-45065f5ff6ea14b1-0">
              Det är bra att jag nu får ett replikskifte, eftersom jag har
              lite till som jag skulle vilja ha sagt.
            </seg>
          </u>
          <note type="speaker" xml:id="i-85dfd92c4935fff1-0">
            Anf. 103 MATS PERTOFT (MP) replik:
          </note>
          <u who="mats_pertoft_529a6f" xml:id="i-928cf1d69b61a227-2">
            <seg xml:id="i-7d5c5352f53ccf18-0">
              Herr talman! Vad trevligt att jag kunde hjälpa Karin Nilsson
              att ytterligare få fram sina argument.
            </seg>
            <seg xml:id="i-75dead7635b3d303-0">
              Jag blev lite förvånad över detta motstånd mot lastbilsskatt
              som verkar dra tvärs genom Alliansen men också att man inte kan
              läsa den text som finns i Miljöpartiets budgetförslag. Det står
              mycket tydligt att vi vill ha den differentierad utifrån lokala
              förutsättningar.
            </seg>
            <seg xml:id="i-b8115f9e57f79fd3-0">
              När det gäller utländska åkare som inte erlägger till exempel
              fordonsskatt och så vidare i Sverige går det bra att göra en okulär
              besiktning av motorvägarna från Helsingfors. Då ser man att det
              är ganska många utländska åkare som använder det svenska vägnätet.
            </seg>
            <seg xml:id="i-dd4ad0021e6c49bf-0">
              Vi tycker att de mycket väl kan betala. Det är inte bara Tyskland
              som är transitland. Sverige är transitland för till exempel trafiken
              till Baltikum, Finland, Ryssland etcetera.
            </seg>
            <seg xml:id="i-71fb25001ef0b7a4-0">
              Det skulle ge miljöeffekter och skapa förutsättningar för en
              konkurrensneutralitet. Det skulle skapa ekonomiska förutsättningar
              för en rejäl satsning på järnväg, vilket är Miljöpartiets avsikt.
              Men det verkar Alliansen vara helt ointresserad av.
            </seg>
            <seg xml:id="i-57bd5a16c7b47980-0">
              Jag förstår inte detta motstånd mot någonting som fungerar alldeles
              utmärkt i andra länder som inte ens är grönt styrda utan av konservativa
              regeringar.
            </seg>
          </u>
          <note type="speaker" xml:id="i-ff9af11642953fef-0">
            Anf. 104 KARIN NILSSON (C) replik:
          </note>
          <u who="ulrik_nilsson_f7792c" xml:id="i-185a04453e6568d3-1">
            <seg xml:id="i-b168fc492b301210-0">
              Herr talman! Den differentierade skatten för vägslitaget utifrån
              lokala förutsättningar kommer, som jag ser det, att bli en omöjlig
              ekvation att lösa. Visst finns det många moderna dataprogram med
              gps-lösningar och annat. Jag tror likväl att det blir en omöjlig
              ekvation att lösa utan att det kostar väldigt mycket pengar.
            </seg>
            <seg xml:id="i-9d3c88197ca51ec0-0">
              Vi hörde här vår finansminister i dag berätta att den administrativa
              delen kommer att gå på 900 miljoner när man räknat fram det på
              regeringsnivå. Det är en ytterligare påverkan på budgeten att
              införa skatten.
            </seg>
            <seg xml:id="i-83cb72cb3bdabf71-0">
              Vi hörde också Lena Asplund i sitt replikskifte förklara att
              vi redan har en hel del regler för vår åkerinäring där man kunde
              se till att den verkligen tillämpas av alla och även av dem som
              kommer från andra länder.
            </seg>
            <seg xml:id="i-b50b7a650c1891ee-0">
              I huvudsak är de transporter som rör sig i Sverige en nationell
              angelägenhet. Jag har väldigt svårt att se att det skulle kunna
              ha annan effekt än att störa konkurrenskraften för de företag
              och den verksamhet som vi har i vårt land.
            </seg>
            <seg xml:id="i-9e97700fff948d9d-0">
              Däremot är det intressant att Mats Pertoft tar upp detta med
              järnvägar. Det tog också Jacob Johnson och Tommy Waidelich upp
              i ett replikskifte. Man talar gärna om Norrbotniabanan, men man
              gör väldigt lite.
            </seg>
            <seg xml:id="i-33167c13f9c0ca20-0">
              Där anser jag att regeringen har gjort betydligt mer. Vi har
              till exempel en ansökan som Maud Olofsson och Åsa Torstensson
              gjorde till EU-kommissionen om TEN-T-status för Norrbotniabanan.
              Den har nyligen gått igenom. Där kan vi förvänta oss en medfinansiering
              så att vi kan nå någonstans. Oppositionen har talat sig varm för
              detta men har inte åstadkommit särskilt mycket mer.
            </seg>
          </u>
          <note type="speaker" xml:id="i-1e9efc477335f1ab-0">
            Anf. 105 MATS PERTOFT (MP) replik:
          </note>
          <u who="mats_pertoft_529a6f" xml:id="i-928cf1d69b61a227-3">
            <seg xml:id="i-f770ec2003a974c3-0">
              Herr talman! Varsågod och gå ut på Centralen och fråga resenärerna
              om alliansregeringen gör tillräckligt när det gäller järnvägen.
              Då tror jag att man får ett enkelt svar. Det görs på tok för lite
              i det här landet. Det som presenteras är ingenting jämfört med
              de behoven. Det säger inte minst den före detta ordföranden för
              SJ, Adelsohn, tydligt.
            </seg>
            <seg xml:id="i-51cd41e9c13c85c0-0">
              Vad jag från början tog upp som argument var konkurrensneutralitet.
              Lastbilstrafiken betalar inte sina kostnader i dagens Sverige.
              Det är därför vi vill skapa denna konkurrensneutralitet och miljörätt
              samtidigt som vi kan skapa ekonomiska förutsättningar för de investeringar
              i järnvägstrafiken som behövs men som det inte finns pengar för
              i Alliansens budget.
            </seg>
            <seg xml:id="i-a1578352030bd35b-0">
              Det handlar om att ta kostnaden för lastbilarna på allvar och
              låta konsumenterna betala. Lastbilstransporterna är betydligt
              dyrare än vad vi i dag betalar. Miljökostnader och vägslitageavgift
              vältras i dag över på skattebetalarna i stället för att kostnaderna
              betalas av dem som behöver transporterna. Vi tycker inte att man
              ska subventionera transporter på det sätt som alliansregeringen
              gör. Därför finns detta förslag.
            </seg>
            <seg xml:id="i-24142cb34c2fdfaf-0">
              När andra industriländer klarar av att finansiera och administrera
              detta tror jag att lilla Sverige också klarar av det. Dessutom
              kan man lära sig av andra exempel och göra det på ett klokare
              sätt.
            </seg>
            <seg xml:id="i-c1047c4d50dbc293-0">
              Jag förväntar mig att om Alliansen tar miljöfrågorna och transportfrågorna
              på allvar så lägger man snarast fram förslag om en lastbilsskatt.
            </seg>
          </u>
          <note type="speaker" xml:id="i-e2c44f2591491e10-0">
            Anf. 106 KARIN NILSSON (C) replik:
          </note>
          <u who="ulrik_nilsson_f7792c" xml:id="i-185a04453e6568d3-2">
            <seg xml:id="i-eb9da31adb85c89e-0">
              Herr talman! Jag håller med om att järnvägarna är tungt belastade
              i dag. Det finns flaskhalsar att ta hand om. Trycket på järnvägarna
              har ökat. Passagerarna har strömmat till. Det underlättas inte
              av att man har haft ett otroligt bristande underhåll under lång
              tid. Sedan vi bytte regering har det tillförts åtskilliga miljarder
              för att klara underhållet. Det sker även nu. Trafikverket är maxat
              med pengar för att underhålla vägar och järnvägar. Vad vi än stoppar
              in för pengar kommer man inte att klara av att göra så mycket
              mer eftersom man gör allt vad man kan just nu.
            </seg>
            <seg xml:id="i-334e48b4e8536783-0">
              Sedan finns andra sätt att skapa gröna korridorer genom Sverige
              än att bygga järnväg. Jag är också för ett snabbspår, men jag
              har i dag svårt att se hur vi ska få det finansierat. Det finns
              också möjlighet att transportera gods och människor med både eldrift
              eller biogasdrift om vi får upp volymerna.
            </seg>
            <seg xml:id="i-b8336b85379a2cff-0">
              Jag har hört förslag om att i stället för att elektrifiera ett
              järnvägsspår kan en väg elektrifieras. Man kör på gummihjul. Det
              är en betydligt enklare och snabbare investering med grön drift
              på lastbilar, bussar och andra fordon.
            </seg>
            <seg xml:id="i-d4dddcd7b043e11c-0">
              Med ny teknik kan vi komma långt. Det är den nya tekniken vi
              ska uppmuntra när det gäller drivmedel och fordonsutveckling.
              Jag tror att vi hittar lösningar utan att för den skull skapa
              en straffskatt för landsbygd och på nationell nivå för vårt land.
            </seg>
          </u>
          <note type="speaker" xml:id="i-662d2b66f23ed334-0">
            Anf. 107 LARS GUSTAFSSON (KD):
          </note>
          <u who="lars_gustafsson_67f4c5" xml:id="i-a0f9be36a835cda8-0">
            <seg xml:id="i-b467b0529924675b-0">
              Herr talman! Gunnar Andrén, som tyvärr inte är i kammaren just
              nu, började med att citera en psalm av Lina Sandell. Jag kan nämna
              psalm 248, Tryggare kan ingen vara . Det är något att tänka på
              i dessa tider med oro i världen.
            </seg>
            <seg xml:id="i-c77b9e8f0bf9a5c3-0">
              Först vill jag yrka bifall till förslaget i betänkandet och avslag
              på reservationerna.
            </seg>
            <seg xml:id="i-bbdd0f3766250b03-0">
              Rent allmänt är det viktigt att lyfta blicken, nämligen att skatt
              är ett medel och att nivån inte är ett mål. Om vi vänder på begreppen
              blir det en olycklig utgång. Vi ska tänkta på det. Skattenivån
              har betydelse för funktionssättet. Fel skattenivå på fel område
              får ödesdigra konsekvenser för många.
            </seg>
            <seg xml:id="i-994a92267416af44-0">
              Det har också framgått av debatten att det ibland är fråga om
              stora generaliseringar, antingen det är brist på kunskap eller
              ett medvetet undanhållande av de fakta som finns. Jag ska komma
              in på det senare. Debatten blir konstig, och det finns inget perspektiv
              för påståendena.
            </seg>
            <seg xml:id="i-b1b99d2ce60d8a0f-0">
              I min egenskap av ledamot i skatteutskottet vill jag lyfta upp
              några saker som är särskilt viktiga för oss kristdemokrater i
              budgeten. Vi tror att det är viktigt, och en självklarhet, att
              samhället är lite större än staten. Vi vill gärna se att det civila
              samhället också får lite mer utrymme, bland annat med hjälp av
              skattesänkningar.
            </seg>
            <seg xml:id="i-37c002fa87828655-0">
              Vi ser det civila samhället som en del där ideella organisationer
              har en viktig roll att fylla. I det civila samhället kan människor
              ge utlopp för sitt engagemang och sina intressen. Samhället kan
              utvecklas och demokratin stärkas, och där kan finnas andra incitament
              för människor att använda sina kunskaper vid sidan om och utöver
              vad de vanligen gör. De kan ta egna initiativ och hjälpa andra
              människor att göra viktiga insatser. Vi vet att omsorgen i Sverige
              till 80 procent utförs i privat form, inte av offentliga vårdgivare.
            </seg>
            <seg xml:id="i-9c1cc3eaf0cc4681-0">
              Sedan Kristdemokraterna kom in i riksdagen har vi drivit frågan
              om att införa avdragsrätt för gåvor till ideella organisationer.
              Äntligen! Vid årsskiftet införs en skattereduktion för gåvor till
              ideella organisationer. Jag har tillsammans med övriga socialutskottet
              varit i Kanada och tagit del av det stora volontärarbete som utförs
              där och som samhället drar fördel av.
            </seg>
            <seg xml:id="i-1ed1155e913c8e71-0">
              Jag noterar också att Socialdemokraterna skriver i sin budgetmotion
              att de inte vill att offentligt stöd till föreningsliv, sociala
              verksamheter och forskning ska ersättas av privat finansiering
              via gåvor. Vi vänder oss mot denna syn att all social verksamhet
              och forskning ska utgå från staten eller det offentliga. Gåvor
              och olika former av välgörenhet är viktiga för privatpersoners
              möjlighet att göra sociala insatser efter egna önskemål och prioriteringar.
              I ett friare civilt samhälle får vi föreningar av social verksamhet
              som styrs av människors intresse och behov i stället för att styras
              av offentlig byråkrati. Kristdemokraterna tror på ett civilt samhälle
              där gåvor får spela en större roll. Vi ser därför inte välgörenhet
              som ett problem utan i stället som en möjlighet.
            </seg>
            <seg xml:id="i-a253006a4ffa2b18-0">
              Herr talman! Vi kristdemokrater har under flera år arbetat intensivt
              för att sänka skatten för vårt lands pensionärer, med särskilt
              sikte på dem med låga pensioner. Vårt gemensamma arbete i alliansregeringen
              har också resulterat i att pensionsskatten sänkts vid tre tillfällen,
              senaste vid förra årsskiftet. Det är fråga om sammanlagt 12,8
              miljarder kronor. Det är historiska siffror vi talar om. Givetvis
              ska skattesänkningarna för pensionärer inte genomföras genom att
              höja skatten för andra löntagare, genom att höja arbetsgivaravgifter
              för ungdomar eller andra märkliga neddragningar på asyl- och invandringsområdet.
              Det är ibland oppositionspartiernas olika förslag.
            </seg>
            <seg xml:id="i-da5c67a4cce08462-0">
              I år har en sänkning av pensionärernas skatt diskuterats flitigt,
              men på grund av det osäkra ekonomiska läget har regeringen kommit
              fram till att en sådan skattesänkning får vänta. Det är ingen
              hemlighet att vi kristdemokrater hade velat se en annan prioritering,
              men samtidigt får vi ett löfte om att denna skattesänkning kommer
              att ske när ekonomin tillåter. Den är inte heller avhängig ytterligare
              jobbskatteavdrag.
            </seg>
            <seg xml:id="i-c139d8839d173927-0">
              Vi har inte varit emot att se en utjämning av momssatserna inom
              restaurangsektorn. Det är orimligt att momsen ska vara beroende
              av hur maten serveras. Det skapar osund konkurrens mellan de olika
              formerna.
            </seg>
            <seg xml:id="i-ce92293a689f7386-0">
              Det här innebär inte att vi inte vill fortsätta att arbeta för
              pensionärer som lever med de minsta marginalerna. Vi höjer faktiskt
              det särskilda bostadstillägget. Det har inte framkommit tidigare.
              Det är en reform som faktiskt ger mer pengar i plånboken för just
              de pensionärerna, vilket är mer än vad den föreslagna skattesänkningen
              skulle ha gjort.
            </seg>
            <seg xml:id="i-5d72d005e97f0849-0">
              Herr talman! Jag kommer från landsbygden, och jag kan bli fundersam
              när jag läser vissa oppositionspartiers budgetar och uttalanden.
              Vi var nog många som gnuggade oss extra i ögonen när vi en morgon
              såg en socialdemokratisk debattartikel om satsningar på infrastruktur
              och bostäder. 4 miljarder kronor ska enligt detta oppositionsparti
              satsas på utbyggd tunnelbana i Helsingfors samt diverse andra
              infrastruktur- och bostadsprojekt i Göteborg och Malmö för att
              främja det som kallas urban tillväxt. Jag trodde att hela landet
              skulle leva i första hand.
            </seg>
            <seg xml:id="i-4ed358e3399d2618-0">
              Även jag, lantisen, förstår att 4 miljarder inte räcker till
              många tunnelbanestationer. Men det riktigt anmärkningsvärda i
              förslaget är finansieringen. Den urbana tillväxten ska nämligen
              finansieras med en kilometerskatt, som nu har döpts om till vägslitageavgift.
              En kilometerskatt slår direkt mot den svenska landsbygdens företag
              och konsumenter. Denna kilometerskatt kommer att öka kostnaderna
              för åkerierna med ytterligare 14 kronor per mil, vilket innebär
              en ökad kostnad med 280 000 kronor per lastbil och år. Ovanpå
              detta tillkommer mycket stora kostnader för att upprätta ett fungerande
              övervakningssystem i vårt glesbebyggda land. Vad som gäller, men
              som inte nämns i debatten, är att lastbilsägare redan betalar
              vägavgift för fordonen beroende på antal hjulaxlar, axeltryck
              och andra parametrar, så kallad cabotageavgift.
            </seg>
            <seg xml:id="i-9c4b7d8125657f09-0">
              60 procent av alla transporter i Sverige sker på sträckor under
              tio mil och är fullständigt omöjliga att överföra till någon form
              av järnväg. Bara kostnaden för att bygga ut omlastningsstationer,
              och den tid omlastningen innebär, skulle mångdubbelt överstiga
              vad vi över huvud taget kan investera för mätutrustningarna och
              den skatt som ska tas in. I Tyskland tog det fem år att nå break-even,
              trots att man är ett sådant transportland.
            </seg>
            <seg xml:id="i-6fd08f5230da2867-0">
              Faktum är att det inte är lastbilarna som kommer att betala någon
              skatt, inte heller något företag, utan det är de enskilda konsumenterna
              som kommer att få bära detta genom att företagen måste debitera
              ut sina kostnader på varorna och på konsumenterna. Sedan kan man
              fundera på de olika differentieringar som det talas om. Det slutar
              i vilket fall som helst med att företagen och konsumenterna får
              betala det. Sannolikheten är större för att det i högre grad drabbar
              dem som bor på glesbygden och har långa transporter.
            </seg>
            <seg xml:id="i-c183de37cf45c7bb-0">
              Att sedan försöka dela in tunga vägtransporter i vissa regioner
              är lika svårt som att på ett rättvist sätt dela in landet i fyra
              elregioner. Där betalar södra Sverige 30 öre extra per kilowattimme
              för att vindkraften står stilla i Danmark.
            </seg>
            <seg xml:id="i-de50b56398712c65-0">
              Många tunga och viktiga transporter görs över hela landet, så
              även i södra Sverige, där en omfattande virkestransport sker.
              Skulle man i motsvarande grad bygga ut järnvägen för att minska
              lastbilstransporterna i Sverige med 10 procent skulle kostnaden,
              enligt vad Åkeriförbundet har beräknat, bli någonstans mellan
              300 och 400 miljarder kronor. Det blir mycket avgifter att ta
              in under lång tid.
            </seg>
            <seg xml:id="i-a6341cafa58d9a3b-0">
              Vad man glömmer bort är att jämförelserna med Tyskland är obsoleta
              av den enkla anledningen att Sverige är ett glesbyggt land med
              långa transporter.
            </seg>
            <seg xml:id="i-6988470eb43ec2b8-0">
              Jag tror också att det kunde vara på sin plats med lite fakta
              i den här debatten där det kommer så många påståenden om klimatutsläpp.
              Sveriges vägtrafiks andel av de totala utsläppen av koldioxid
              utgör nio tiotusendelar av alla utsläpp. Vi står alltså här och
              diskuterar hur fort vi vill sänka dessa tiotusendelar och till
              vilken kostnad för svenska befolkningen det ska ske. Jag tror
              att regeringen har valt att arbeta på ett klokt sätt genom att
              hitta en internationell överenskommelse som innebär att Kina inte
              varje månad ska kunna öka sina utsläpp i en omfattning motsvarande
              Sveriges totala utsläpp under ett helt år.
            </seg>
            <seg xml:id="i-83137f73395f50f4-0">
              Höjda drivmedelsskatter är ett effektivt sätt att få pensionärer
              och låginkomsttagare att stanna hemma. Så kan man också se på
              fördelningspolitiken.
            </seg>
            <seg xml:id="i-2b7746ac4300d01a-0">
              Herr talman! Kristdemokraterna och alliansregeringen vill se
              en politik där hela Sverige kan leva och där arbete, engagemang
              och företagande uppmuntras. Med en fortsatt ansvarsfull finans-
              och skattepolitik bygger vi ett starkt Sverige ännu starkare ett
              Sverige som klarar framtidens utmaningar. Det är också så vi tryggar
              välfärden i vårt land och ger goda förutsättningar för våra barn
              och ungdomar att växa upp i ett gott samhälle.
            </seg>
            <seg xml:id="i-bb25eb1f0718b4c5-0">
              På tal om detta med vård och valfrihet vill jag framhålla att
              Halland har föregått med gott exempel och också varit ett föredöme
              för vissa delar av regeringens politik. Kundnöjdheten inom vårdsektorn
              i Halland är 86 procent. Där har vi kunnat utöka antalet specialiserade
              vårdcentraler där vård kan utföras selektivt. Det gör att vi också
              är de som lever längst i Sverige, om det nu har någon betydelse.
              Det är också ett sätt att mäta välfärd. Jag säger inte att vi
              är bättre, men vi har i alla fall provat på detta innan någon
              annan gjorde det.
            </seg>
          </u>
          <note type="speaker" xml:id="i-c99156d28828d6f5-0">
            Anf. 108 JOHNNY MUNKHAMMAR (M):
          </note>
          <u who="unknown" xml:id="i-1801bc5bf49e841d-7">
            <seg xml:id="i-166e6ecf3b4111f2-0">
              Fru talman! Vi vill ha världens bästa välfärdssamhälle. Vi är
              övertygade om att för att nå dit krävs det ett välfärdssamhälle
              som växer fram underifrån, där medarbetarna får inflytande, där
              brukarna har makten och får välja mellan olika alternativ och
              där vi ser till att det inte är toppstyrda, planekonomiska och
              hierarkiska offentliga monopol som ska leverera välfärdstjänsterna,
              utan vi bryter ned de monopolen och ger makten till den enskilde
              och till dem som jobbar i välfärden. Vi ger sjuksköterskor chansen
              att starta eget, att förverkliga sina tankar och inte vara inlåsta
              i landstingens byråkratier. På det sättet vill vi skapa världens
              bästa välfärdssamhälle genom ett antal olika välfärdsreformer
              som pågår och som har pågått denna mandatperiod.
            </seg>
            <seg xml:id="i-543443c7507af263-0">
              Låt mig ta två exempel. Vi avvecklade apoteksmonopolet. Följden
              av detta blev hundratals nya apotek, vilket skapade mycket tillgänglighet
              till läkemedel. Vi har sett till att införa vårdval som i Halland
              fast nu på många olika platser. Det har sett till att det har
              etablerats hundratals nya vårdcentraler, vilket har åtgärdat ett
              av de stora problemen i svensk sjukvård, nämligen den dåliga tillgängligheten.
              Det har förbättrat tillgängligheten framför allt för dem som bor
              i glesbygd och för dem som har låga inkomster.
            </seg>
            <seg xml:id="i-5de603d3c0681153-0">
              Vi reformerar välfärden. Vi bryter ned de offentliga monopolen
              så att vi skapar världens bästa välfärdssamhälle.
            </seg>
            <seg xml:id="i-df204d5be68e6fd6-0">
              Skattefrågorna är naturligtvis centrala för välfärden. Det är
              uppenbart att det är genom att behålla måttliga skatter och ständigt
              sträva efter fortsatt sänkta skatter som vi skapar världens bästa
              välfärdssamhälle. Vi ska undvika den vänsterskatteschock som Socialdemokraterna
              och Vänsterpartiet som vanligt fortsätter att argumentera för.
              Den skapar inte ett välfärdssamhälle. Den skapar möjligen en välfärdsstat,
              men den skapar ofärd i största allmänhet.
            </seg>
            <seg xml:id="i-bb47ecf1acde88cf-0">
              Det finns fyra skäl till att måttliga skatter och fortsatt sänkta
              skatter skapar det bästa välfärdssamhället.
            </seg>
            <seg xml:id="i-de5c6ae1ae77b56b-0">
              För det första: Det handlar om makten över det egna livet. Det
              spelar roll om man har makt över sina pengar eller inte. Om man
              har mer makt över sina egna inkomster skapar det ett bättre välbefinnande
              hos den enskilde. Ni kan titta på databaser som World Values Survey
              eller World Database of Happiness. Det är uppenbart att när människor
              känner en makt över det egna livet känner de också ett större
              välbefinnande. Därför är det en större välfärd att få behålla
              mer av sina egna pengar och kunna styra mer av sitt eget liv,
              till exempel för att kunna spara eller konsumera. Makten över
              det egna livet skapar bättre välfärd, och då krävs det att vi
              undviker en skattechock.
            </seg>
            <seg xml:id="i-cae190af6ba63104-0">
              För det andra: För att man ska kunna stå på egna ben och ha makten
              över det egna livet krävs kanske det viktigaste av allt att man
              har ett eget jobb. Vi vet också att om skatten på arbete hålls
              låg, så att det lönar sig att arbeta, kommer fler att vilja arbeta.
              Fler kommer att sträva mot arbetsmarknaden och fler kommer att
              få jobb, precis som har varit fallet sedan 2006. Sysselsättningen
              i Sverige har ökat med över 150 000 personer på de här åren, trots
              finanskris, för att det lönar sig bättre att arbeta. Vi ska också
              hålla skatterna låga, så att det lönar sig att anställa och så
              att det är billigt att anställa människor.
            </seg>
            <seg xml:id="i-78b3b9acd503e3f3-0">
              Ett jobb är den bästa välfärden. Därför krävs det att vi håller
              skatterna på arbete så låga som möjligt för att skapa jobb så
              att människor kan stå på egna ben. Bidragsberoende är nedbrytande.
              Det är inte välfärd.
            </seg>
            <seg xml:id="i-d8fd30e00a3e6c80-0">
              För det tredje: Det krävs en växande dynamisk ekonomi för att
              skapa ett bättre välfärdssamhälle. Jacob Johnson nämnde August
              Strindberg. Han skrev Röda rummet 1879. Sedan dess har snittinkomsten
              i Sverige ökat med gott och väl tio gånger, det vill säga att
              snittinkomsten per person har ökat med 900 procent, tack vare
              den marknadsekonomi som Jacob Johnson och alla hans illröda partikamrater
              så intensivt har bekämpat och motarbetat. Tack vare den fria och
              dynamiska ekonomin har vi haft en tillväxt som har skapat tio
              gånger högre inkomster sedan August Strindberg skrev Röda rummet
              . Där hade han raljerat över en investerare. Men de som har investerat
              i de nya företagen, de riskfyllda projekten och de nya jobben
              är de som har bidragit till tillväxten. Det är väl fantastiskt
              att det finns de som både har kapital och som vill satsa det på
              att bygga morgondagens tillväxt?
            </seg>
            <seg xml:id="i-a93a17015e9d4511-0">
              Det är välfärd att vi ser till att ha en växande ekonomi. Då
              krävs det marknadsekonomi och ekonomisk frihet, för det är det
              som skapar den tillväxt som är basen för all välfärd.
            </seg>
            <seg xml:id="i-06cf0c6f26e4abd3-0">
              För det fjärde: För världens bästa välfärdssamhälle krävs det
              att vi håller skatterna låga och att vi prioriterar välfärdstjänster
              framför bidrag. När vi tittar på de offentliga finanserna måste
              vi hela tiden konstatera att det vi vill satsa på är bättre sjukvård,
              en bättre skola och en bättre äldreomsorg och att man där har
              bra med resurser. Då kan vi inte ägna oss åt dessa konstanta utbyggnader
              av bidragssystem som vänstern Socialdemokraterna och Vänsterpartiet
              alltid förordar. Det händer att de talar om jobb, fast det de
              lägger sina pengar på är alltid att bygga ut bidragssystemen i
              stället för att bygga ut välfärdstjänsterna.
            </seg>
            <seg xml:id="i-a64a0f01d22b8057-0">
              Jag kan säga att som under två år och lite till återkommande
              cancerbehandlad på Karolinska sjukhuset har jag en intensiv kontakt
              med välfärdens kärna. Jag ser den engagerade personalen. Jag ser
              den stora kompetensen. Jag ser den fantastiska medicintekniska
              utrustningen. Detta är välfärdens kärna. Här måste det finnas
              resurser, inte till de stora bidragssystem som det talas så mycket
              om från vänsterhåll.
            </seg>
            <seg xml:id="i-00cf259dd0ac782f-0">
              Av de fyra skälen, för att vi ska skapa världens bästa välfärdssamhälle,
              borde vi hålla fortsatt måttliga skatter, fortsatt sträva efter
              sänkta skatter, makten över det egna livet, ett eget jobb att
              gå till, se till att man kan bestämma över sin inkomst, ha en
              växande ekonomi och prioritera välfärdstjänster framför bidrag.
            </seg>
            <seg xml:id="i-e0b8b9bed0a0d6bb-0">
              Mot det står nu ett alternativ som inte är ett alternativ. Vi
              har oppositionens fyra olika förslag som spretar åt olika håll.
              Det finns inget gemensamt oppositionsalternativ, men vi kan konstatera
              att vänstern i alla fall är överens, det vill säga Socialdemokraterna
              och Vänsterpartiet. Det ska bli en vänsterskattechock. Då hoppas
              man att det ska öka intäkterna, och de intäkterna ska framför
              allt gå till ökade bidrag.
            </seg>
            <seg xml:id="i-6b03d3d03a7722f9-0">
              Sedan är det så att man lovar väldigt mycket som inte står i
              budgeten, som vi har konstaterat tidigare under debatten också.
              Hur det ska finansieras kan vi möjligen återkomma till.
            </seg>
            <seg xml:id="i-5286361c3642ff87-0">
              Får jag avsluta med att titta på fakta från de senaste åren,
              på EU-27. 24 av 27 EU-länder har ökat de offentliga utgifterna,
              som vänstern vill 24 av 27. Vad hände med de 24 länderna? De länder
              som ökade de offentliga utgifterna mest de senaste tio åren fick
              lägre tillväxt, större budgetunderskott och större statsskuld
              än de tre länder som gjorde motsatsen, nämligen minskade offentliga
              utgifter. Sverige var ett av de tre länder som minskade de offentliga
              utgifterna och fick högre tillväxt, mindre budgetunderskott och
              mindre statsskuld.
            </seg>
            <seg xml:id="i-12e1925a00897008-0">
              Vi ser vart vägen med skattechock och ökade offentliga utgifter
              leder. Den leder inte till ett bättre välfärdssamhälle, utan det
              gör vår politik. Därför tycker jag att vi ska bifalla regeringens
              förslag. Det är den politiken som har gjort Sverige starkt och
              som kommer att fortsätta att göra Sverige starkt även framöver.
            </seg>
          </u>
          <note xml:id="i-1ce7e8246e7bee8b-0">
            I detta anförande instämde Jörgen Andersson, Lars Beckman, Ulf
            Berg, Fredrik Schulte och Elisabeth Svantesson (alla M).
          </note>
          <note type="speaker" xml:id="i-ce13e3be96028a74-0">
            Anf. 109 JACOB JOHNSON (V) replik:
          </note>
          <u who="jacob_johnson_31d6eb" xml:id="i-d94696d0358daf61-3">
            <seg xml:id="i-e7121ef562da0c83-0">
              Fru talman! Det var spännande att lyssna på Johnny Munkhammar.
              Det var också glädjande att han har tagit Vänsterpartiets paroll
              om världens bästa välfärd till sitt hjärta. Där har vi tydligen
              i alla fall en gemensam utgångspunkt för diskussionen.
            </seg>
            <seg xml:id="i-a7e49767f32ba19f-0">
              Ska vi ha världens bästa välfärd, Johnny Munkhammar, till exempel
              vad gäller sjukvård och omsorg, behöver den också finansieras.
              Vi har ju i dag helt tydligt en underfinansiering av till exempel
              äldreomsorgen. Där har skett stora besparingar sedan 1980-talet.
              Det ser man om man går in och tittar på kommunernas satsningar.
              Nu har man knappt råd att ta hand om de allra äldsta och allra
              sämsta. Snart handlar äldreomsorgen kanske bara om att ta hand
              om de dementa. Här behövs en bättre finansiering.
            </seg>
            <seg xml:id="i-723288ad1beffdd7-0">
              I Vänsterpartiets alternativ har vi också tillskjutit 3 miljarder
              kronor över en treårsperiod för att kunna anställa 7 500 fler
              årsarbetare inom äldreomsorgen.
            </seg>
            <seg xml:id="i-d2eccddea17c7915-0">
              Johnny Munkhammar tog också utgångspunkt i August Strindberg
              och utvecklingen sedan slutet av 1800-talet. Det kan jag också
              göra. Vi har byggt upp en, skulle jag vilja säga, blandekonomi
              där vi har den offentliga sektorn som någon slags bas i ekonomin.
              Huvuddelen är producerad inom offentlig sektor, men sedan har
              vi en stor andel som är marknadsekonomi. Även i Vänsterpartiets
              framtid kommer vi att ha en stor andel marknadsekonomi.
            </seg>
            <seg xml:id="i-0ea297f90a75671d-0">
              Vi är inte emot marknadsekonomi, Johnny Munkhammar, det är en
              feltolkning. Men den ska användas efter förstånd där det passar
              bäst och inte när det gäller privata välfärdstjänster. Där är
              ni fel ute när ni vill tvångsprivatisera och köra över kommunernas
              självständighet. Det finns över hundra kommuner som inte har någon
              privat äldreomsorg, men ni vill tvinga dem att införa det. Är
              det effektivt?
            </seg>
          </u>
          <note type="speaker" xml:id="i-45d41c8b435b9f56-0">
            Anf. 110 JOHNNY MUNKHAMMAR (M) replik:
          </note>
          <u who="unknown" xml:id="i-1801bc5bf49e841d-8">
            <seg xml:id="i-a590360b854d8617-0">
              Fru talman! För att ta frågan om äldreomsorgen är det så att
              den allra mesta äldreomsorgen i Sverige levereras av offentliga
              enheter. Så är det ju. Vi har successivt släppt in och tillåtit
              privata leverantörer av äldreomsorg, och vi har då konstaterat
              att på äldreomsorgens område är det fortfarande upphandlingar
              som gäller och inte kundval. När kommunerna upphandlar äldreomsorg
              tittar de tyvärr ofta på dem som kan leverera äldreomsorgen billigast.
              Sedan får i praktiken de här företagen monopol att leverera under
              ett visst antal år.
            </seg>
            <seg xml:id="i-93ff0a547ee94a3d-0">
              Det här är inte marknadsekonomi. Det är framför allt inte makten
              åt den enskilde. Det som jag skulle förorda och som jag också
              har motionerat i Sveriges riksdag om är att vi har en äldreomsorgspeng
              på samma sätt som vi har vårdval. Vårdvalet har lett till en kraftig
              etablering av nya enheter som har lett till ökad tillgänglighet
              och en ökad kvalitet inom sjukvården. Hade vi haft samma sak inom
              äldreomsorgen makten till de äldre i stället för makten åt upphandlarna
              i kommunerna hade vi också haft en större valfrihet och en större
              makt åt den enskilde.
            </seg>
            <seg xml:id="i-63d4627e770f2f56-0">
              Det är det som ligger i det förslag som du kritiserar. Du säger
              att man tvångsprivatiserar. Det enda vi säger är att medborgare
              i hela landet, oavsett var de bor, ska få välja något annat än
              det som det offentliga erbjuder. Det handlar ju om rätt för den
              enskilde att inte bara tvingas stå med mössan i hand och acceptera
              det som du som offentlig leverantör erbjuder. Vi vill ge alla
              i hela landet chansen att få välja. Det förbättrar kvaliteten.
            </seg>
            <seg xml:id="i-dc65f7035c969350-0">
              Får jag bara ställa en fråga avslutningsvis? Du säger att Vänsterpartiet
              inte är emot marknadsekonomi. Jag har ett bestämt intryck av att
              ni har fört fram kritik mot detta genom åren. I ert partiprogram
              står det fortfarande att ni vill förstatliga produktionsmedlen.
              Stämmer detta eller har ni gått ifrån partiprogrammet på den punkten?
            </seg>
          </u>
          <note type="speaker" xml:id="i-7bd60767c3ccfb3a-0">
            Anf. 111 JACOB JOHNSON (V) replik:
          </note>
          <u who="jacob_johnson_31d6eb" xml:id="i-d94696d0358daf61-4">
            <seg xml:id="i-80362fa46dc87cbc-0">
              Fru talman! När det gäller äldreomsorgen och att den borgerliga
              sidan vill tvångsprivatisera, det vill säga tvinga alla kommuner
              att införa möjligheten för privat verksamhet, tycker jag att man
              kör över det kommunala självstyret. Vi har ju kommuner med demokratiskt
              valda ledamöter i kommunfullmäktige som får göra de här avvägningarna.
              Tycker de att detta sköts bra i allmän regi tycker jag att man
              ska låta dem få göra det i framtiden också.
            </seg>
            <seg xml:id="i-6ff5d5213f16f5d7-0">
              Jag har framför mig en artikel från Svenska Dagbladets Brännpunkt
              för någon vecka sedan med rubriken Riskabelt att skapa låtsasmarknader
              i välfärden skriven av Johan Alvehus, ekonomie doktor. Han skriver
              bland annat: Vinsterna bland företagen i välfärdssektorn kan bara
              hämtas hem genom att krympa kostnaderna. Men att låta företag
              agera på låtsasmarknader, där nedskärningar är det enda sättet
              att gå med vinst på kort sikt, är en riskabel väg i välfärdsbyggandet.
              Han skriver också: Att inbilla sig att det i denna typ av kvalificerade
              verksamheter går att konkurrera med låga kostnader utan att det
              går ut över kvaliteten ska man inte göra.
            </seg>
            <seg xml:id="i-1e882b863943108b-0">
              Det finns sakliga argument för att inte införa sådana här låtsasmarknader.
              Det anser jag att ni gör från den borgerliga sidan. Ni har en
              fundamentalistisk syn på marknadsekonomin, och ni låter den gå
              före en praktisk syn på hur man ska använda olika styrmedel, till
              exempel marknadsekonomi, totalt sett i samhället.
            </seg>
            <seg xml:id="i-b6bb91ee32cbf665-0">
              På frågan om Vänsterpartiets syn på förstatligande av produktionsmedlen
              kanske jag lite grann blir svaret skyldig när det gäller exakt
              hur det står i partiprogrammet. Men Vänsterpartiet anser inte
              att alla produktionsmedel ska förstatligas, däremot sådana saker
              som bankerna och infrastrukturen. Det är en diskussionsfråga om
              inte dessa borde vara i samhällelig ägo.
            </seg>
          </u>
          <note type="speaker" xml:id="i-53307a13109dc296-0">
            Anf. 112 JOHNNY MUNKHAMMAR (M) replik:
          </note>
          <u who="unknown" xml:id="i-1801bc5bf49e841d-9">
            <seg xml:id="i-341d17309fbe01fc-0">
              Fru talman! Jag återkommer till ert partiprogram där det står
              att ni vill förstatliga produktionsmedlen. Det innebär ju att
              ni inte bara är emot företag i välfärden, utan ni är emot företag
              i största allmänhet.
            </seg>
            <seg xml:id="i-4ea745180284e188-0">
              Om vi ska titta på vinst och företagen i välfärden handlar det
              i praktiken ofta om att vi ser kanske en sjuksköterska och ett
              par kolleger som känner sig låsta av landstingets byråkrati, känner
              att de inte får inflytande, känner att de skulle vilja fixa det
              här på ett annat sätt som är bättre för den enskilde. De har fått
              chansen att starta eget. De kan starta en egen vårdcentral om
              de skulle vilja detta.
            </seg>
            <seg xml:id="i-d508932cbd7e5298-0">
              Varifrån ska de få pengarna? De lyckas då locka kapital från
              en privat investerare så att de kan starta sin privata vårdcentral
              och fixa det här mycket bättre än landstinget. Det är jättebra
              att det kommer in privata pengar som annars inte hade funnits
              i välfärden. De som investerar de här pengarna måste få viss avkastning
              på dem, annars hade de självklart investerat dem någon annanstans.
            </seg>
            <seg xml:id="i-19c24100ae0312e2-0">
              Det handlar om att riva dina centralplanerade byråkratiska pyramider
              som skapar en sämre välfärd för att i stället ge makten åt dem
              som jobbar i välfärden och kan leverera den och åt dem som väljer.
            </seg>
            <seg xml:id="i-bde0bea8f810932c-0">
              Jag tycker att man ska kunna välja något annat än precis det
              som det offentliga levererar och detta oavsett var man bor i landet.
            </seg>
          </u>
          <note type="speaker" xml:id="i-a5e3f1858b2778cc-0">
            Anf. 113 ANNIKA LILLEMETS (MP):
          </note>
          <u who="annika_lillemets_d743a3" xml:id="i-5f85de87653a1c91-0">
            <seg xml:id="i-f27e62ea7874c201-0">
              Fru talman! Vi lever i en tid som kräver nya lösningar. Det är
              mycket vi inte vet om framtiden. Men ett är säkert, och det är
              att vi inte kan fortsätta i gamla fotspår. Utarmningen av naturresurser
              och ekosystem ökar, de sociala klyftorna växer och de finansiella
              kriserna avlöser varandra. För att klara klimat- och miljökrisen,
              den sociala och den ekonomiska krisen krävs såväl nytänkande som
              bättre utnyttjande av de verktyg och resurser vi redan har. En
              omställning till en hållbar ekonomi är nödvändig och möjlig. Den
              är också önskvärd.
            </seg>
            <seg xml:id="i-88ce8325f8b6fe23-0">
              I flera länder finns eller har funnits kommissioner som på olika
              sätt arbetar med dessa avgörande frågor. Miljöpartiet föreslår
              att en kommission för omställning till en hållbar ekonomi tillsätts
              även i Sverige. En sådan kommission skulle ges i uppdrag att förutsättningslöst
              analysera det ekonomiska systemet och inriktningen för den ekonomiska
              politiken. Den skulle också föreslå reformer i syfte att göra
              dessa ekonomiskt, socialt och ekologiskt hållbara. Kommissionen
              skulle vara fristående från regeringen och samla företrädare från
              universitet och högskolor, näringsliv, fackföreningsrörelse, andra
              föreningar, civilsamhället och politiken. Kort sagt skulle den
              försöka samla alla goda krafter för att finna lösningar för framtiden.
            </seg>
            <seg xml:id="i-e70cbdc5fa82833b-0">
              En viktig del av arbetet skulle vara att samla och sprida goda
              exempel från Sverige och utlandet. En annan skulle vara att ta
              fram relevanta välfärdsmått som inte bara speglar ekonomisk aktivitet
              utan tar hänsyn till hur människor och miljö mår. Allt fler sådana
              mått och index för att mäta verklig välfärd tas nu fram runtom
              i världen. Att mäta och följa upp det som verkligen är viktigt
              är nödvändigt för att vi ska kunna fatta välgrundade beslut och
              göra rätt saker.
            </seg>
            <seg xml:id="i-d3eed06a158a1d23-0">
              Fru talman! Det behövs stora investeringar de närmaste decennierna
              för att möta framtidens utmaningar, inte minst klimatmålen. Framför
              allt behövs omfattande satsningar på infrastruktur för hållbara
              transporter och energiproduktion.
            </seg>
            <seg xml:id="i-6771ea378b712c52-0">
              Det ekologiskt långsiktigt hållbara är också ekonomiskt klokt.
              Det är mycket billigare att minska vår klimatpåverkan nu än att
              vänta och ta konsekvenserna av att inte försöka hejda klimatförändringarna.
              Förutom allt annat är det också dålig ekonomisk hushållning att
              tillåta att jordens resurser utarmas och miljön förstörs.
            </seg>
            <seg xml:id="i-845b06a3fcb3f38f-0">
              Det är inte realistiskt att förlita sig på att marknadskrafterna
              ska förse oss med exempelvis järnväg. Långsiktiga investeringar
              ger ofta inte vinst redan nästa kvartal. Det är oroväckande att
              investeringarnas andel av bnp har minskat i OECD-länderna under
              en följd av år.
            </seg>
            <seg xml:id="i-bbfd735a85c74088-0">
              Tim Jackson, som var ledamot av den statliga hållbarhetskommission
              som tidigare fanns i Storbritannien och är professor vid Surreyuniversitetets
              centrum för miljöstrategier, pekar i sin uppmärksammade bok Välfärd
              utan tillväxt på att det krävs en ny syn på investeringar och
              konsumtion. Han menar att vi behöver en finansiell infrastruktur
              som möjliggör gröna, långsiktiga och tillväxtneutrala satsningar.
              Jackson drar slutsatsen att detta kräver mer offentlig styrning
              och större offentliga investeringar. Detta budskap bör vi ta på
              allvar.
            </seg>
            <seg xml:id="i-15877ca28d21d67d-0">
              Det är därför viktigt att vi har regelverk som underlättar att
              de satsningar som behövs verkligen görs. Staten spelar en viktig
              roll i klimatomställningen. Investeringar i infrastruktur, fastigheter
              och liknande ska normalt sett finansieras via anslag i statsbudgeten,
              enligt budgetlagen. Investeringarna bokförs då som kostnader i
              statsbudgeten vartefter utgifterna uppstår. Detta betyder att
              kostnader för sådana investeringar avskrivs direkt. Men infrastruktur,
              exempelvis järnväg, kommer att kunna användas under många år.
              Det är därför mer rimligt att fördela kostnaden över investeringens
              hela livslängd.
            </seg>
            <seg xml:id="i-02a3cd8679576bb2-0">
              I kommuner och företag bokförs kostnader för investeringar genom
              avskrivningar. Att ta lån för att jämna ut mellan inkomster och
              utgifter under en längre period bör vara lika rimligt för staten
              som för kommuner och företag. Även privatpersoner tar lån för
              att få råd med investeringar som lönar sig först på sikt. Att
              låna för att tilläggsisolera sitt hus, installera solceller eller
              ansluta sig till fjärrvärmesystem ger inte bara klimat- och miljönytta.
              Ofta tjänar man in de satsade pengarna på sikt när el- och uppvärmningskostnaderna
              minskar.
            </seg>
            <seg xml:id="i-7e606e36bde079b3-0">
              Med nuvarande statliga redovisningsmetoder konkurrerar infrastrukturinvesteringar
              som direktavskrivs med löpande utgifter som barnbidrag och sjukpenning
              under utgiftstak som ofta är snålt tilltagna. Därmed riskerar
              angelägna investeringar att inte bli av eller försenas.
            </seg>
            <seg xml:id="i-755f54855c6a4492-0">
              Ett sätt att undvika detta skulle kunna vara att staten, på samma
              sätt som företag och kommuner, upprättar en särskild investeringsbudget
              i vilken kostnader för investeringar bokförs som avskrivningar.
              Budgetlagen skulle också kunna ändras så att det blir lättare
              att lånefinansiera investeringar. Dessa förändringar skulle kunna
              göra det lättare att få till stånd de stora investeringar som
              nu krävs. En utredning för att få effekterna av dessa två förslag
              analyserade är verkligen angelägen.
            </seg>
            <seg xml:id="i-975658f615a67821-0">
              Ändrade redovisningsmetoder och ökade möjligheter att låna räcker
              inte för att lösa mänsklighetens ödesfrågor. Det krävs också sådant
              som ändrade spelregler på finansmarknaden och mycket annat.
            </seg>
            <seg xml:id="i-d4860b8bf47bab07-0">
              Vem som äger och styr har betydelse för vad som görs. Den som
              äger har makt. Vilka som fattar beslut och på vilka grunder de
              gör det påverkar hela samhället. Det är därför angeläget att låta
              utreda ägandeförhållandena i Sverige och deras konsekvenser för
              samhället, för ekonomin och för demokratin.
            </seg>
            <seg xml:id="i-d26bc0a1f14f6d1d-0">
              Fru talman! Det är hög tid att omvärdera synen på när det är
              lämpligt att förlita sig på marknadskrafter och när det krävs
              gemensamma ansträngningar. Klimatomställningen kan inte vänta.
              Vi vet vad som ska göras. Tillsammans har vi medborgare ett stort
              ansvar och en stor makt att genom demokratiska beslut få till
              stånd viktiga förändringar som att bygga ut järnväg och förnybar
              energi. Vårt budgetansvar sträcker sig längre än till nästa kvartal.
            </seg>
          </u>
          <note type="speaker" xml:id="i-0aa838e4c3590f81-0">
            Anf. 114 VALTER MUTT (MP):
          </note>
          <u who="valter_mutt_c20a58" xml:id="i-8177258a84231fc8-0">
            <seg xml:id="i-18c87957ac1ed20a-0">
              Fru talman! Staten bör på samma sätt som företag och kommuner
              ges rätten att upprätta en investeringsbudget, eller rättare sagt
              återfå denna rätt som på oklara grunder avskaffades 1976. Med
              nuvarande statliga redovisningsmetoder konkurrerar infrastrukturinvesteringar
              med löpande utgifter som barnbidrag, sjukpenning och annat som
              hör till det som skulle kunna kallas för statens driftsbudget
              och som alltsammans ska rymmas under utgiftstaket. På så vis riskerar
              angelägna investeringar att försenas eller inte bli av alls.
            </seg>
            <seg xml:id="i-6add51837feef7fc-0">
              Vi talar här om sådant som investeringar i energieffektivisering,
              förnybar energi, modern kommunikationsinfrastruktur och annat
              som på medellång sikt ger stora samhällsvinster socialt, ekologiskt
              och ekonomiskt och som på lång sikt är helt avgörande för en uthållig
              utveckling.
            </seg>
            <seg xml:id="i-b8682b1b38335655-0">
              Fru talman! Som bland annat Sternrapporten häromåret visade blir
              den här sortens tunga investeringar i grön infrastruktur lönsammare
              ju förr de görs, medan kostnaderna riskerar att rusa i höjden
              om dessa helt nödvändiga satsningar skjuts upp och klimatförändringarna
              tillåts skena.
            </seg>
            <seg xml:id="i-7ad358b8718f2259-0">
              Den globala uppvärmningen utgör historiens största marknadsmisslyckande
              och nu behövs på detta och många andra områden verkningsfulla
              komplement till marknadskrafternas fria spel.
            </seg>
          </u>
          <note type="speaker" xml:id="i-2d0f967a910e62e8-0">
            Anf. 115 PETER PERSSON (S):
          </note>
          <u who="peter_persson_b021b6" xml:id="i-9b00dec7618122cb-0">
            <seg xml:id="i-bc7f8711033c9de7-0">
              Fru talman! Något kvarter härifrån på Stora Nygatan hålls varje
              tisdags- och torsdagsafton studiekurs av studieledare Per Schlingmann.
              Tisdagar är temat Vi skriver om vår historia, och torsdagar är
              temat Så får vi det gamla att låta nytt.
            </seg>
            <seg xml:id="i-9ef1e56bb63c6f1e-0">
              Johnny Munkhammar har ännu ej haft tillfälle att bevista dessa
              kurser, och det är vi tacksamma för. Ty Johnny Munkhammar talar
              och låter precis som förut. För Moderaternas politik finns bara
              en enda riktning: Sänk skatten! Sänk skatten! Därmed kommer framtiden
              att inbringa ett lyckosamhälle där vi alla går i sol och värme.
            </seg>
            <seg xml:id="i-ba9c7c31a60369f6-0">
              Nu ser vi ju redan effekter av den politik som Munkhammar förespråkar,
              ty någon har betalat fem år av skattesänkningar. Fråga de 50 000
              utförsäkrade från Försäkringskassan om de upplever att deras situation
              har förbättrats när du har plockat 20 miljarder från sjukförsäkring
              och arbetslöshetsförsäkring för att delfinansiera skattesänkningarna.
              Fråga de arbetslösa, där bara 12 procent har 80 procent av den
              försäkring som de tidigare hade.
            </seg>
            <seg xml:id="i-7ee7bdf9769f7b0c-0">
              Försäkringssystemen har slagits i spillror och lett till att
              man börjar försäkra sig enskilt. Det där är strategin: Sänk skatten,
              låt människor få betala själva! Nästa steg är naturligtvis att
              barnen i skolan får ta nedskärningarna i kommunerna och de äldre
              i äldreomsorgen. Så kommer det att växa fram, räknar Munkhammar
              med, ett medborgerligt tryck: Vi måste få gå in med egen plånbok
              i skolan och äldreomsorgen.
            </seg>
            <seg xml:id="i-8bbe2f6158dacb8b-0">
              Så får vi obönhörligen tillbaka det gamla klassamhället. Det
              var i trots mot detta som socialdemokratin bildade en allians
              och med progressiva krafter skapade ett samhälle där förvisso
              hög skatt skapar små klyftor och inte bara välfärd utan också,
              enligt många moderna ekonomer, de bästa förutsättningarna för
              tillväxt. Trygghet, en jämn fördelning av utbildning och sociala
              villkor skapar ett underlag både för människors växt och för ett
              samhälles friskhet. Det är den socialdemokratiska politiken, herr
              Munkhammar.
            </seg>
          </u>
          <note type="speaker" xml:id="i-f693517f61440de5-0">
            Anf. 116 JOHNNY MUNKHAMMAR (M) replik:
          </note>
          <u who="unknown" xml:id="i-1801bc5bf49e841d-10">
            <seg xml:id="i-25e52999bff7c721-0">
              Fru talman! Peter Persson talar om röster ur det förgångna. Jag
              kan konstatera att det i alla fall inte var den moderniserade
              delen av socialdemokratin som talade här. Man känner igen det.
              Det är alltid så med Peter Persson. Det är rösten från 20-talets,
              30-talets eller möjligen 40-talets socialdemokrati som kommer
              tillbaka. Det är fascinerande, och den är alltid lika välkommen
              i denna kammare.
            </seg>
            <seg xml:id="i-90d9fb1c9f8b3685-0">
              När man då lyssnar till den vänsterpolitik som du företräder
              handlar den alltid om höjd skatt, mer stat och mer regleringar.
              Du utgår från att människor inte kan själva. Människor kan inte
              styra sina liv själva, så du tänker: Jag ska styra deras liv åt
              dem. Jag tar deras pengar, och sedan bestämmer jag hur pengarna
              ska spenderas, eftersom människor inte kan, inte begriper. I synnerhet
              vanligt folk ska betala hög skatt för att de ingenting kan och
              ingenting begriper.
            </seg>
            <seg xml:id="i-42b02fbfda32ff0b-0">
              Låt mig säga att jag tror på raka motsatsen. Jag är helt övertygad
              om att människor kan och vill styra sina egna liv. Människors
              välbefinnande ökar när de får behålla mer av sina egna pengar,
              för då kan de styra sina egna liv. Chansen att kunna styra sitt
              liv ökar om man har ett jobb. Chansen att få ett jobb ökar om
              skatten på arbete är lägre.
            </seg>
            <seg xml:id="i-29457e76e9d0094b-0">
              Vi måste ha en växande ekonomi. Vi får inte en växande ekonomi
              med era skattechocker. Detta är uppenbart.
            </seg>
            <seg xml:id="i-fec3e716e80804a0-0">
              Får jag ställa frågor tillbaka: Finns det någon gräns uppåt för
              vilket skattetryck du kan tänka dig? Eller är det the sky is the
              limit så länge Peter Persson får bestämma över människors pengar?
            </seg>
          </u>
          <note type="speaker" xml:id="i-7d54e00ec8700d82-0">
            Anf. 117 PETER PERSSON (S) replik:
          </note>
          <u who="peter_persson_b021b6" xml:id="i-9b00dec7618122cb-1">
            <seg xml:id="i-f040e8dba3c336c3-0">
              Fru talman! Om Munkhammar hade gått på någon kvällskurs hade
              han insett att det finns en gräns, och det är 100 procent, precis
              som 0 procent är din gräns.
            </seg>
            <seg xml:id="i-ac365f0e9d9846b8-0">
              Nu har du och dina partivänner i den moderatledda regeringen
              efter fyra jobbskatteavdrag säger ni att det femte kommer, att
              det sjätte kommer och att det sjunde ska komma fått ned Sverige
              till en gräns där vi har ett skatteuttag strax ovanför Moçambiques,
              Zimbabwes och Turkiets. Du vill nu ned på filippinsk, maltesisk
              och arabisk nivå. Då börjar du känna en större lycka.
            </seg>
            <seg xml:id="i-fb4099526f935a25-0">
              Det tror jag inte att de människor gör som inser att skatteuttag
              och en stark stat gör att människor slipper vara svaga. Den sociala
              välfärden har trasats sönder för människor som kan vara beroende
              av försäkringssystem när man är sjuk eller är arbetslös, och nästa
              fas i moderatpolitiken kommer att gå direkt in i den gemensamma
              sektorns verksamhet. Den är där redan på förskolan, i skolan och
              i äldreboendet. Och då kommer jag upprepar det ert svar att vara:
              Gå in med privat finansiering! Om bara det privata bolaget får
              komma in blir det mycket bättre. Heja Carema! Välkomna, som Munkhammar
              brukar säga.
            </seg>
          </u>
          <note type="speaker" xml:id="i-42c9d618f5bb910e-0">
            Anf. 118 JOHNNY MUNKHAMMAR (M) replik:
          </note>
          <u who="unknown" xml:id="i-1801bc5bf49e841d-11">
            <seg xml:id="i-f3075ff53c9739db-0">
              Fru talman! Som jag ägnade mitt anförande åt att säga vill vi
              ha världens bästa välfärdssamhälle, och det är därför vi genomför
              ett antal välfärdsreformer som kontinuerligt förbättrar välfärden,
              förbättrar tillgängligheten i sjukvården och så vidare. Själv
              har jag stora erfarenheter av sjukvården och har ett starkt engagemang
              för att den ska kunna fortsätta att bli bättre. Jag har två barn
              som går i skola och i förskola, och jag har ett starkt engagemang
              för att de välfärdstjänsterna ska bli bättre.
            </seg>
            <seg xml:id="i-87e473ad0ab9374a-0">
              Det är därför jag säger: Prioritera välfärdstjänsterna framför
              de bidrag som ni kontinuerligt vill bygga ut till de allt fler
              människor som i ert Sverige inte ska arbeta utan försörjas med
              bidragssystemen.
            </seg>
            <seg xml:id="i-43c461562f63c23d-0">
              Du behöver inte tala om Moçambique och de andra länderna du nämnde.
              Sverige har fortfarande näst högst skattetryck inom EU, så vi
              har inte direkt kommit väldigt långt på vår väg att sänka skatterna.
              Vi vill fortsätta att sänka skatter därför att lägre skatter ger
              ett bättre välfärdssamhälle, inte minst för att det ger makten
              mycket mer åt den enskilde över sitt eget liv, för att det ger
              chanser till ett eget jobb och för att det gör att Sverige fortsatt
              ligger i tillväxttoppen.
            </seg>
            <seg xml:id="i-6b36258aaa5cb351-0">
              Får jag ställa frågor tillbaka: Varför vill ni höja skatten på
              unga som jobbar? Varför vill ni fördubbla arbetsgivaravgiften
              för de unga som jobbar? Detta är orimligt. Vi har en ungdomsarbetslöshet
              som sedan er tid har förblivit extremt hög. Vi kan inte slå till
              de unga på det sättet. Det är skattehöjningar motiverade av en
              dogmatisk ideologi från 30- och 40-talet vars eko vi just nu har
              hört. De skadar de unga och deras möjligheter att bygga sitt eget
              liv och bygga sin egen frihet genom arbete.
            </seg>
            <seg xml:id="i-a09eb30030513667-0">
              Ni motsätter er alla jobbskatteavdrag det första, det andra,
              det tredje och det fjärde för ni vill inte att vanligt folk ska
              få behålla sina egna pengar. Varför då?
            </seg>
          </u>
          <note type="speaker" xml:id="i-dae6430b992d0332-0">
            Anf. 119 PETER PERSSON (S) replik:
          </note>
          <u who="peter_persson_b021b6" xml:id="i-9b00dec7618122cb-2">
            <seg xml:id="i-45ef6a886928f48e-0">
              Fru talman! Johnny Munkhammar är verkligen svensk politiks Spiro
              Agnew. Han säger det många moderater tänker men ingen vågar säga.
            </seg>
            <seg xml:id="i-9440a9d70eb61d06-0">
              Nu säger han: Vi har bara kommit en liten bit på väg i skattesänkningspolitiken.
              Alltså är 100 miljarder bara en liten del, och nu måste det bli
              större och accelererande skattesänkningar.
            </seg>
            <seg xml:id="i-8d965016748c7d72-0">
              När kampen för de första sociala reformerna togs fanns det i
              grunden en moralisk dimension, en rättvisedimension. Men den har
              vuxit till att bli någonting mycket större. En gång sade Gunnar
              Sträng, sannolikt en av de allra största finansministrar vårt
              land har haft, följande om välfärdspolitik:
            </seg>
            <seg xml:id="i-9f813d6682bb4192-0">
              Socialpolitikens motiv har förskjutits. Helt kan inte fördelningsmotivet
              uteslutas. Det ekonomiska klassamhället är, om inte iögonfallande,
              så ännu bestående. Men motivet har inte alls samma vikt idag som
              tidigare. Nu är det produktions- och effektivitetsproblemen, frågan
              om att göra den gemensamma kakan större, som kommer i förgrunden
              när förutsättningarna för nya socialreformer skall diskuteras.
            </seg>
            <seg xml:id="i-a4c154b9603671a1-0">
              Det är ett oerhört framsynt uttalande, ett modernistiskt uttalande
              som säger: Samhällen som vill utvecklas och vill att alla ska
              utvecklas måste bygga på ett stort mått av fördelning och på ett
              stort mått av ansvar för att finansiera de resurser som behövs
              för att utveckla och fördela.
            </seg>
            <seg xml:id="i-3c6c8d1a9c333608-0">
              Det är ni oförmögna till, ni moderater, för ni vet inte vad rättvisa
              är, herr Munkhammar!
            </seg>
          </u>
          <note type="speaker" xml:id="i-9c2350ab24a4863c-0">
            Anf. 120 ANNIKA LILLEMETS (MP):
          </note>
          <u who="annika_lillemets_d743a3" xml:id="i-5f85de87653a1c91-1">
            <seg xml:id="i-e9bb642750da4ac5-0">
              Fru talman! Johnny Munkhammar talar om bidragsberoende. Jag undrar
              lite hur Johnny Munkhammar definierar bidrag. Jag uppfattade att
              det handlade om socialförsäkringen, men jag hade kanske fel.
            </seg>
            <seg xml:id="i-40bd9e5ad5717d8e-0">
              Vi har ju gemensamt bestämt att betala in till sociala försäkringar
              ifall vi skulle bli sjuka, arbetslösa, gamla eller av någon anledning
              inte förmögna att arbeta. Då får vi ersättning från försäkringar
              om vi behöver, på samma sätt som de flesta av oss har hemförsäkringar
              om något skulle hända i vårt hem, till exempel om det brinner
              upp.
            </seg>
            <seg xml:id="i-9d40c765c272e374-0">
              Jag tycker att det är viktigt att hålla reda på vad som är bidrag
              och vad som är försäkringar.
            </seg>
          </u>
          <note type="speaker" xml:id="i-4b81adc2c977623d-0">
            Anf. 121 JOHNNY MUNKHAMMAR (M) replik:
          </note>
          <u who="unknown" xml:id="i-1801bc5bf49e841d-12">
            <seg xml:id="i-1cc7237b13fee349-0">
              Fru talman! Det var en direkt fråga, som jag naturligtvis tänkte
              svara på.
            </seg>
            <seg xml:id="i-f41ce8a03c27a0a3-0">
              När jag talar om bidragsberoende handlar det om människor som
              lever i utanförskap och inte kan försörja sig med en egen inkomst.
              Det blir kanske en förenkling av begreppet.
            </seg>
            <seg xml:id="i-2fe1859ee55423f4-0">
              Det handlar om människor som stöter på en lång rad olika stöd.
              Det kan ha att göra med det som tidigare kallades förtidspension,
              det kan vara de som är långvarigt sjukskrivna, och det kan vara
              de som faktiskt har försörjningsstöd, som tidigare hette socialbidrag.
            </seg>
            <seg xml:id="i-3f5b50d42f9bb529-0">
              Vi har en stor grupp människor som lever i utanförskap och som
              tyvärr inte kan försörja sig i Sverige. Den gruppen har minskat
              tack vare Alliansens politik, när vi har sett till att arbete
              har blivit mer lönsamt framför att gå på bidrag. Vi vill minska
              den gruppen även fortsatt genom att fortsätta att göra det mer
              lönsamt att arbeta och mindre lönsamt att få bidrag av olika sorter.
            </seg>
            <seg xml:id="i-d81f433c1dd5e9c5-0">
              Jag är mycket medveten om att systemen fungerar på olika sätt
              och att försäkringssystem naturligtvis är en sak och att de olika
              bidragssystemen, framför allt på kommunal nivå, är en annan sak.
            </seg>
            <seg xml:id="i-cad01acf117c4498-0">
              Då vill jag lyfta fram särskilt något i budgeten som vi inte
              har pratat om. Där finns en satsning som handlar om att vi vill
              reformera försörjningsstöden, så att det inte längre blir hundra
              procents marginaleffekt för den som vill gå från försörjningsstöd
              till arbete, utan att det ska löna sig att gå från försörjningsstöd,
              så att det inte trappas av krona för krona.
            </seg>
            <seg xml:id="i-eb621e56eb6cc97d-0">
              Det tror jag är en fantastiskt viktig insats mot utanförskapet
              som vi har i den här budgeten.
            </seg>
          </u>
          <note type="speaker" xml:id="i-d5179334ad835fe2-0">
            Anf. 122 ANNIKA LILLEMETS (MP) replik:
          </note>
          <u who="annika_lillemets_d743a3" xml:id="i-5f85de87653a1c91-2">
            <seg xml:id="i-973ee3e33b033da8-0">
              Fru talman! Det är intressant att höra Johnny Munkhammar utveckla
              sin människosyn. Jag tycker att det är anmärkningsvärt att om
              människor som behöver stöd från våra gemensamma försäkringar vid
              något tillfälle i livet vilket väl de flesta av oss gör säga att
              de går på bidrag. Men det får stå för Johnny Munkhammar.
            </seg>
            <seg xml:id="i-b134ea514270675e-0">
              Jag har en annan människosyn. Jag tycker att det är rätt att
              vi går tillsammans och hjälps åt när vi behöver det, vi människor,
              att inte den starkes rätt ska gälla, att man inte ska vara utlämnad
              åt att ta hand om sig själv när man råkar i svårigheter.
            </seg>
            <seg xml:id="i-81b99b4f1a5f885d-0">
              Den heliga arbetslinjen och utanförskapet kan man också ha en
              lång diskussion om. Är man en fullvärdig människa bara när man
              har en heltidsanställning och orkar jobba mycket? Det tycker i
              alla fall inte jag. Jag reagerar verkligen mot den här synen.
              Bidrag nej!
            </seg>
          </u>
          <note type="speaker" xml:id="i-bd41220c41f7d0f6-0">
            Anf. 123 JOHNNY MUNKHAMMAR (M) replik:
          </note>
          <u who="unknown" xml:id="i-1801bc5bf49e841d-13">
            <seg xml:id="i-a40f3dcc1363626b-0">
              Fru talman! Jag tror att diskussionen om det rent semantiska
              är ganska onödig. De här människorna det handlar fortfarande om
              ungefär en miljon människor i arbetsför ålder som lever i utanförskap
              har jättestora sociala problem för att de inte kan försörja sig
              själva. Vi har ett enormt starkt socialt engagemang för att de
              människorna inte ska leva i utanförskap.
            </seg>
            <seg xml:id="i-4fe47559a85f806f-0">
              Man kan säga att de lever på socialförsäkringar, på bidrag eller
              vad det är. Jag tror inte att de här människorna inte bryr sig
              det minsta om vad det heter. Vad de bryr sig om är att de ska
              få en chans att komma tillbaka, få en chans att komma till försörjning.
              Det är också där vi lägger in alla insatser.
            </seg>
            <seg xml:id="i-1a8d8830e9dc0c62-0">
              Vi vill att de människor som står längst bort ska få en chans
              att komma tillbaka. Det tycker jag är en människosyn som är fantastiskt
              viktig och central för oss, att vi tycker att människor ska ha
              en chans.
            </seg>
            <seg xml:id="i-22dd67b10ebc1052-0">
              Då är det viktigt att arbete lönar sig och inte minst att man
              kan ta sig ända från försörjningsstöd till arbete. De drivkrafterna
              och att vi förändrar bidragssystemen betyder mycket.
            </seg>
            <seg xml:id="i-f82f7b2f33218087-0">
              Jag tror inte att den semantiska diskussionen är avgörande utan
              att vi verkligen uträttar någonting för att minska utanförskapet.
              Där är ni mycket välkomna att vara med.
            </seg>
          </u>
          <note type="speaker" xml:id="i-367c4ad72146303e-0">
            Anf. 124 ANNIKA LILLEMETS (MP) replik:
          </note>
          <u who="annika_lillemets_d743a3" next="cont" xml:id="i-b279febfdd4494fb-0">
            <seg xml:id="i-01a5adf4ff2ba9de-0">
              Fru talman! Jag tycker inte att detta är en semantisk fråga,
              utan det handlar om hur man ser på sina medmänniskor. Vad är människovärde?
              Är det hur pass anställbar man är? Nej, det tycker jag inte.
            </seg>
            <seg xml:id="i-fed3a19cb199e7a8-0">
              Jag kan citera en afrikan från en fattig by i Namibia, där man
              gjorde ett försök med villkorslös basinkomst. Människorna fick
              alltså lite pengar i handen varje månad och fick därmed kraft
              och möjlighet att ta sig ur fattigdom och organisera sina liv.
              De började organisera sig demokratiskt. De började starta företag.
              De började skicka sina barn till skolan.
            </seg>
            <seg xml:id="i-e63a1c2066519cb4-0">
              Men en av de afrikanerna sade att det allra viktigaste var att
              han blev betraktad som en riktig människa att det var värdigt.
              Det var mycket viktigare än att han nu faktiskt hade mat i magen.
            </seg>
            <seg xml:id="i-61963ab6c531791c-0">
              Det tycker jag att man ska komma ihåg när man pratar om så kallat
              utanförskap. Vad är det som gör att man får vara med? Är det att
              man har en anställning? Jag tycker att det är en alldeles för
              snäv och inskränkt människosyn, och den delar jag inte.
            </seg>
          </u>
          <note xml:id="i-a8cdb7b3c2ecfadd-1">
            Överläggningen var härmed avslutad.
          </note>
          <note xml:id="i-21409b87702ff321-0">
            Ajournering
          </note>
          <note xml:id="i-f7f0865ed5f13944-0">
            Kammaren beslutade kl. 15.47 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="annika_lillemets_d743a3" prev="cont" xml:id="i-f2baf62fb2480b7c-0">
            <seg xml:id="i-3020aabf54b919f7-0">
              Återupptagna förhandlingar
            </seg>
          </u>
          <note xml:id="i-2a400a92b46f8483-0">
            Förhandlingarna återupptogs kl. 16.00.
          </note>
          <note xml:id="i-bcbbd9f2754d2b79-0">
            11 § Beslut om ärenden som slutdebatterats vid dagens sammanträde
          </note>
          <note xml:id="i-4d9c6e116e534e3b-0">
            Punkt 1
          </note>
          <note xml:id="i-c00d1a03288608af-0">
            Punkt 2
          </note>
          <note xml:id="i-68dc11dba83e301c-0">
            Punkt 3
          </note>
          <note xml:id="i-2f1e96c0076a4a63-0">
            Övriga punkter
          </note>
          <note xml:id="i-a6fb09799f161120-0">
            12 § Höständringsbudget för 2011
          </note>
          <note xml:id="i-d36d3609ce97dba5-3">
            Föredrogs
          </note>
          <note type="speaker" xml:id="i-2f1de49eaa302bbc-0">
            Anf. 125 JOHNNY SKALIN (SD):
          </note>
          <u who="johnny_skalin_3e2441" xml:id="i-5fc45c308566dd83-0">
            <seg xml:id="i-d54b9e11695983bc-0">
              Fru talman! I riksdagen är det vanligt att med motiveringen att
              tilläggsbudgeten är ett tekniskt dokument frigöra sig från plikten
              att bedriva oppositionspolitik. Förra året var det därför bara
              Miljöpartiet och Sverigedemokraterna som tog chansen att opponera
              på regeringen. I år är Sverigedemokraterna ensamma om att yrka
              på förändringar i förhållande till regeringens tilläggsbudget.
            </seg>
            <seg xml:id="i-32d9b0f068ff3884-0">
              Med tanke på att de två stora utgiftsposterna för tilläggsbudgeten
              berör statsskuldsräntan, vilket på kort sikt är en opåverkbar
              post, och utgiftsområden för invandringsmottagning är det kanske
              inte så konstigt att man från oppositionens håll inte bemödar
              sig att engagera sig.
            </seg>
            <seg xml:id="i-e4f6efaf33db4c7c-0">
              Riksdagens övriga sju partier är så överens om att Sverige ska
              förbli västvärldens mest liberala land vad gäller storleken på
              invandringsmottagningen. Medan Frankrikes Nicolas Sarkozy, Tysklands
              Angela Merkel, Danmarks Anders Fogh Rasmussen och Englands David
              Cameron, som generellt har en fyra till sju gånger mindre asylinvandring
              per capita än vad Sverige har, ändå ser problem med en alltför
              slapphänt invandring flera länder har även krävt att en omvärdering
              ska ske av den positiva synen på mångkulturen med dess automatiserade
              degenerering av den inhemska kulturen går regeringen, oppositionen
              och Sverige i rakt motsatt riktning.
            </seg>
            <seg xml:id="i-cde30ec9f652d524-0">
              Trots att alla exempel i vår omvärld pekar i samma riktning från
              Kanada till Europa och till Australien anser riksdagens övriga
              partier att problemet inte alls är förknippat med villkoren för
              mottagandet eller storleken på detsamma. Nej, i stället sitter
              man fast i samma gamla hjulspår som man gjorde för flera decennier
              sedan det är bara att läsa gamla protokoll från riksdagen och
              talar om samhällets bristande inställning och om behovet av mer
              eller rätt integrationspolitiska åtgärder.
            </seg>
            <seg xml:id="i-d41340dbe067087c-0">
              Diskussionen av i dag är, trots en väsentlig eskalering av problemen,
              nästan identisk med vad den var för årtionden sedan.
            </seg>
            <seg xml:id="i-72345daf4c797333-0">
              Jag hör dessutom att regeringen nästa år ytterligare vill förstärka
              denna politik bland annat genom att öppna upp för snabbmedborgarskap
              och genom att förenkla för afrikaner, som statistiskt hör till
              de mest svårintegrerade grupperna, att få uppehållstillstånd.
            </seg>
            <seg xml:id="i-21ed23dd2c15ac0f-0">
              Det är också därför som jag tvingas stå här i dag och tala om
              detta som företrädare för det enda parti som säger att det nu
              får vara nog med ytterligare omfördelning från välfärden till
              integrationsåtgärder för att bedriva västvärldens mest ansvarslösa
              invandringspolitik.
            </seg>
            <seg xml:id="i-c55933879f564e83-0">
              Det vi ser kan knappast beskrivas som något annat än en ren urartning
              av en redan tidigare extrem svensk invandringspolitik som ytterst
              gör att vi alla måste ställa oss frågan: Varför bedriver riksdagens
              övriga partier denna i grunden samhällsupplösande politik?
            </seg>
            <seg xml:id="i-02ea1b6d0ba67895-0">
              Lyssnar vi till riksdagens övriga partier har vi från Socialdemokraternas
              tidigare partiordförande hört hur detta parti föraktar den svenska
              kulturen. Vi har hört att statsministern anser att bara barbariet
              är ursvenskt. Vi har hört finansministern argt säga att Sverige
              utan denna politik i dag hade stått och stampat på ett jordgolv.
              Vi har sett hur Miljöpartiet med all sin kraft har kämpat för
              att ge illegala invandrare inte bara uppehållstillstånd, utan
              man har även tillsammans med regeringen valt att belöna brottsliga
              gärningar och avsteg från den allmänna asylprocessen genom gratis
              sjukvård och andra välfärdsförmåner. Vi har också hört Centerpartiets
              nya vision om Sverige som det nya nybyggarlandet med upp till
              30 miljoner invandrare som skulle lösa såväl välfärds- som arbetslöshetsproblemet.
            </seg>
            <seg xml:id="i-ebc94804ea6658b7-0">
              Allt detta hör vi dessutom trots att vi har informerats om att
              Sverige är absolut sämst i hela OECD på att erbjuda arbetstillfällen
              för invandrare.
            </seg>
            <seg xml:id="i-71515986abff9569-0">
              Solidariteten och känslan för andra människor eller det svenska
              folket tycks i vissa avseenden över huvud taget inte existera
              bland riksdagens övriga partier.
            </seg>
            <seg xml:id="i-2d63006501daaf0b-0">
              Vi ser därför hur människor som har bott här i större delen av
              sitt liv ändå inte blivit en del av det svenska samhället. Vi
              ser till exempel hur gäng tar över stadsdelar. Vi ser hur en fjärdedel
              av eleverna med utländsk bakgrund går ut grundskolan utan behörighet
              till gymnasieskolan. Vi ser inte minst detta ske samtidigt som
              utanförskapet cementeras och välfärden urgröps.
            </seg>
            <seg xml:id="i-f0d9d8583ef798e4-0">
              Fru talman! Det är hög tid att våga pröva denna i relation till
              vår omvärld extrema politik mot den politik som är norm i övriga
              Europa. Vi måste våga ställa krav på dem som kommer till vårt
              land med krav på anpassning, krav på egenförsörjning, krav på
              skötsamhet, krav på identifikationshandlingar och krav på anknytning
              till Sverige.
            </seg>
            <seg xml:id="i-2e5b66166388590e-0">
              Jag vill påstå att vi inte behöver gå särskilt långt tillbaka
              i tiden för att visa att vårt alternativ fungerar bättre.
            </seg>
            <seg xml:id="i-ba27c42b3cb6149f-0">
              Under 50-, 60- och delar av 70-talet var invandrare sysselsatta
              i lika hög grad som svenskar. Den invandring som vi hade till
              Sverige fram till mitten av 70-talet krävde varken några kostsamma
              särlösningar eller kostsamma integrationsprojekt helt enkelt därför
              att det ställdes krav på att invandrare som kom till Sverige också
              skulle anpassa sig till det svenska samhället och lösa sin egen
              försörjning.
            </seg>
            <seg xml:id="i-6a8998776280fb65-0">
              Om denna politik återigen skulle implementeras i Sverige hade
              förra årets och innevarande års regeringsbegäran om tilläggsanslag,
              utöver redan tidigare fastställda ramar på nära 1 miljard plus
              ½ miljard bara i år, alltså nästan 1 ½ miljard kronor, för att
              bekosta västvärldens mest inhumana invandringspolitik, varit överflödiga.
            </seg>
            <seg xml:id="i-7e62e59720dd15f4-0">
              Det skulle inte bara ha kunnat innebära en större chans till
              ett arbete för landets nuvarande arbetskraft utan även ett betydligt
              större mervärde för landets skatteuttag, inte minst i form av
              en stärkt a-kassa, en stärkt sjukvård, skola och äldreomsorg,
              stärkta utbildningsinsatser och en avskaffad pensionärsskatt.
            </seg>
            <seg xml:id="i-ec6a7ea09f135d29-0">
              Fru talman! Att komma till rätta med de problem som riksdagens
              övriga sju partier har förorsakat tillhör själva kärnan i Sverigedemokraternas
              politiska gärning. Jag yrkar därför bifall till Sverigedemokraternas
              reservation i finansutskottets förslag till betänkande 11.
            </seg>
          </u>
          <note type="speaker" xml:id="i-ff29c63bac2101de-0">
            Anf. 126 PIA NILSSON (S):
          </note>
          <u who="pia_nilsson_f6a18a" xml:id="i-230034346ab9d410-0">
            <seg xml:id="i-24784df7cc5f1a23-0">
              Fru talman! Att verkligheten överträffar dikten är för många
              av oss en vedertagen sanning, och statsbudgeten är inget undantag
              utan befäster snarare den tesen ytterligare.
            </seg>
            <seg xml:id="i-da49b8d579433738-0">
              Verkligheten ger vid handen att nivåerna för vissa anslag i budgeten
              behöver höjas medan andra kan sänkas. Totalt föreslås att ytterligare
              11 ½ miljard anslås för att ramarna för 2011 års budget ska vara
              i paritet med utfallet. Det är i princip lika mycket pengar som
              anslås till budgetområdet Rikets styrelse.
            </seg>
            <seg xml:id="i-556cc54504b54208-0">
              Fru talman! Vad beror då denna avvikelse på? Den främsta förklaringen
              finns att hämta från anslaget Räntor på statsskulden, där utgifterna
              bedöms bli 10 ½ miljard högre än beräknat, vilket motsvarar en
              ökning med 40 procent.
            </seg>
            <seg xml:id="i-6760abfb5036eaf3-0">
              Kostnaderna för statsskuldsräntan kommer därmed att landa på
              36 miljarder i stället för de prognostiserade 25,8 miljarderna.
              Det är en väsentlig avvikelse, vilket också är anledningen till
              att det nu åligger riksdagen att fatta beslut om denna post.
            </seg>
            <seg xml:id="i-f26be1e1f80fdcb8-0">
              Enligt budgetlagen kan regeringen på eget bevåg besluta att anslag
              för räntor på statsskulden får överskridas om det är nödvändigt
              för att fullgöra statens betalningsåtaganden. Men efter tidigare
              uttalanden från finansutskottet väljer nu regeringen att hantera
              väsentliga avvikelser via ändringsbudgeten, vilket är positivt.
            </seg>
            <seg xml:id="i-03dabb4fe408d10f-0">
              Fru talman! Enligt regeringens proposition beror ökade kostnader
              på 10,2 miljarder i huvudsak på valutakursförluster och förändrad
              låneplan. Den uppgiften visar sig inte vara helt korrekt.
            </seg>
            <seg xml:id="i-769cd96e07c28b03-0">
              På grund av regeringens brist på utförlig beskrivning av överskridandet
              inhämtade utskottet kompletterande information från bland annat
              Riksgälden. Av informationen framgår att 1 ½ miljard beror på
              valutakurseffekter som uppstår för lån i utländsk valuta beroende
              på hur växelkursen utvecklats. 4 miljarder förklaras av ändrad
              låneplan en tillfällig kostnad som uppstår när Riksgälden sätter
              om lån till lägre ränta och väljer att betala ränteskillnaden
              direkt.
            </seg>
            <seg xml:id="i-4e4bf5ec0e55f12c-0">
              Valutakursförändringar och förändrad låneplan förklarar sammanlagt
              5 ½ miljard. Då återstår runt 5 miljarder att hitta förtydliganden
              till.
            </seg>
            <seg xml:id="i-e5e4c2a03fc5b10c-0">
              Enligt utskottets uppgifter är förklaringen att regeringen helt
              enkelt missbedömt den ekonomiska utvecklingen. Regeringen bedömde
              att de långa svenska och utländska räntorna skulle bli betydligt
              lägre än vad utfallet nu visar en felbedömning som kostar 4 miljarder
              kronor. Dessutom bedömdes budgetsaldot bli något bättre, vilket
              också bidrog till att ränteutgifterna underskattades.
            </seg>
            <seg xml:id="i-5d9cb05bda9ef429-0">
              Fru talman! Att i dessa ekonomiskt turbulenta tider göra makroekonomiska
              felbedömningar må vara begripligt. Mer obegripligt är att regeringen
              väljer att inte redovisa den förklaringen. Regeringens felbedömning
              på 4 miljarder kronor nämns inte med ett enda ord.
            </seg>
            <seg xml:id="i-a3544fb85df161bd-0">
              Jag kan också konstatera att finansutskottet vid flera tillfällen
              anfört att anslagsberäkningar bör göras tydligare och redovisas
              för riksdagen så att beslutsunderlaget blir så relevant som möjligt.
              Det är, fru talman, högst otillfredsställande att regeringen inte
              hörsammar utskottets begäran.
            </seg>
          </u>
          <note type="speaker" xml:id="i-cf16f19c7dd4a0e2-0">
            Anf. 127 ELISABETH SVANTESSON (M):
          </note>
          <u who="elisabeth_svantesson_0136d8" next="cont" xml:id="i-93545b5a143dc456-0"/>
          <note xml:id="i-7651bf6bfac80b20-0">
            Fru talman! Jag yrkar bifall till utskottets förslag i betänkandet
            och avslag på motionen.
          </note>
          <u who="elisabeth_svantesson_0136d8" prev="cont" xml:id="i-01fec74c8a2db711-0">
            <seg xml:id="i-7b37ad976c2e23b6-0">
              När man lyssnar på Johnny Skalin kan man tänka sig att den här
              debatten är den stora integrationspolitiska debatten i riksdagen.
              Men nu talar vi om höstbudgeten.
            </seg>
            <seg xml:id="i-a97f3bedda9d0b28-0">
              Precis som föregående talare var inne på handlar denna ändringsbudget
              först och främst om att det under ett år händer rätt så mycket
              i ett rike. Det kan finnas anslag som behöver höjas i det här
              fallet 14 anslag. Några anslag sänks 13 anslag.
            </seg>
            <seg xml:id="i-2babd09ed0bae0b9-0">
              Som Pia Nilsson sagt är det en höjning av anslagen med 11,9 miljarder
              och en sänkning med 46,5 miljoner. Den stora summan i betänkandet
              gäller statsskuldräntor. Vid en omläggning av statsskulder när
              man löser lån och tar upp nya lån uppstår naturligtvis sådana
              här förändringar.
            </seg>
            <seg xml:id="i-943392c44effb9b7-0">
              Regeringen hade inte behövt komma till riksdagen med detta, men
              ett enigt finansutskott tycker att man bör göra det när det är
              väsentliga avvikelser. Vi är glada över att man har gjort det.
              Vi kan också vara väldigt glada över att vi har en så liten statsskuld.
              Skulle det vara lite längre söderut i Europa skulle vi i dag kanske
              ha haft betydligt större penningsummor att tala om.
            </seg>
            <seg xml:id="i-7c8c10f2bdd096ea-0">
              Jag konstaterar att Sverigedemokraterna gör detta till en integrationspolitisk
              debatt. Men en fråga måste jag bara, fru talman, få lyfta fram.
              Det gäller anslag här som varierar.
            </seg>
            <seg xml:id="i-0d0994d7dc04bc98-0">
              När det gäller Sametinget har man ett stort anslagssparande.
              Man har minskat ett anslag med 0,5 miljoner kronor medel som inte
              kommer att användas. Sverigedemokraterna menar att regeringen
              i detta fall använder Sametinget som en kassako; så uttrycker
              man sig. För mig känns det väldigt märkligt och också lite lågt
              med den typen av diskussion i en allvarlig och ganska viktig fråga.
            </seg>
            <seg xml:id="i-f2dd02b75e557453-0">
              Att regeringen skulle använda Sametinget som en kassako när det
              handlar om 0,5 miljoner kronor tror jag inte att någon i Sveriges
              riksdag riktigt kan skriva under på. Frågan är om ens alla sverigedemokrater
              gör det.
            </seg>
            <seg xml:id="i-c6baab19bc3b2cde-0">
              Jag tänker inte förlänga den här debatten mer utan avslutar med
              att ännu en gång yrka bifall till utskottets förslag i betänkandet.
            </seg>
          </u>
          <note type="speaker" xml:id="i-4a682da35c99cddc-0">
            Anf. 128 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-5fc45c308566dd83-1">
            <seg xml:id="i-b488b47239281587-0">
              Fru talman! Svantesson säger här att vi gör en integrationspolitisk
              debatt av det här ärendet. Men den som tittat i tilläggsbudgeten
              vet att, som Svantesson själv säger, de två stora posterna här
              är statsskuldräntorna och en begäran om 530 miljoner kronor till
              integrationsinsatser. Så här såg det ut också i våras. Då begärde
              man 875 miljoner kronor.
            </seg>
            <seg xml:id="i-030d2813fbd18949-0">
              Konsekvent missbedöms kostnaderna för invandringsmottagningen.
              Invandringsmottagningen skenar. Det gör också kostnaderna. Det
              innebär att det för det utgiftsområde där de här utgifterna finns
              har skett en ökning med 30 procent under innevarande budgetår.
              Det menar jag är anmärkningsvärt. När man lägger fram ett budgetförslag
              har man ett ansvar för att ta fram en så god prognos som möjligt
              eftersom förslaget gäller en lång tid.
            </seg>
            <seg xml:id="i-38c66516b0c6578b-0">
              I det här fallet brister regeringen konsekvent. Det är någonting
              som riksdagen måste reagera på, och det är vad vi i det här fallet
              har gjort.
            </seg>
          </u>
          <note type="speaker" xml:id="i-5035485709838ced-0">
            Anf. 129 ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-3b6c6875b4e2f8ee-0">
            <seg xml:id="i-c1f396b486f71b1e-0">
              Fru talman! Ja, en hel del saker förändras under ett år. Till
              exempel förstärker regeringen bostadstilläggen för pensionärer.
              Man inser att de pengarna inte räckt. Det gäller även mottagandet
              av unga.
            </seg>
            <seg xml:id="i-85dccebd4ca9e419-0">
              Frågan är då, Johnny Skalin, om vi om fler kommer till Sveriges
              gräns någon gång i september ska säga: Nu har vi använt alla våra
              pengar, så ni kan tyvärr inte söka asyl, inte komma hit, utan
              ni får åka någon annanstans. Vi måste hålla budgeten.
            </seg>
            <seg xml:id="i-4a85b3e2e80225a5-0">
              Är det ett sätt att bedriva en human flyktingpolitik? Är det
              ett sätt att tillämpa asylrätten? Hur tror Johnny Skalin att detta
              i verkligheten skulle fungera?
            </seg>
          </u>
          <note type="speaker" xml:id="i-4434e2e1191f6c29-0">
            Anf. 130 JOHNNY SKALIN (SD) replik:
          </note>
          <u who="johnny_skalin_3e2441" xml:id="i-5fc45c308566dd83-2">
            <seg xml:id="i-d9557c4e1106bb64-0">
              Fru talman! Tittar vi lite närmare på förslaget ser vi att det
              rör vad som kallas för flyktingbarn. I Norge och Danmark till
              exempel har det visat sig att mer än hälften av dem som kommit
              dit och som kallat sig för barn faktiskt inte är barn. Också av
              den anledningen kan det vara en god idé att skärpa kraven avseende
              människor som kommer hit.
            </seg>
            <seg xml:id="i-17d95a54fda3db6d-0">
              När det gäller flyktingbarnen är kostnaden närmare 1 miljon kronor
              per person. Det är ofantligt mycket pengar pengar som skulle kunna
              göra betydligt större nytta på plats. Det är den politik vi företräder.
              Vi vill rikta mer pengar till UNHCR för att hjälpa människor i
              nöd och för att hjälpa så många som möjligt. Den poängen har regeringen
              helt och hållet missat.
            </seg>
            <seg xml:id="i-997ab40b69242850-0">
              Vi menar att det är upp till regeringen att återkomma med uppgifter
              om hur man ämnar förbättra systemet så att vi, som sagt, kan hjälpa
              de människor som verkligen behöver hjälp och så att vi kan hjälpa
              så många som möjligt.
            </seg>
            <seg xml:id="i-af37101f6f7cdb23-0">
              Med tanke på att den här utgiftsposten är så stor, att det kostar
              så mycket pengar per mottagen individ, kan man, menar vi, se över
              också detta system. Enligt vår mening är det inte rimligt att
              en person som kommer hit och som söker skydd här ska kosta upp
              till 1 miljon kronor per år.
            </seg>
          </u>
          <note type="speaker" xml:id="i-7d22a2bf68280060-0">
            Anf. 131 ELISABETH SVANTESSON (M) replik:
          </note>
          <u who="elisabeth_svantesson_0136d8" xml:id="i-3b6c6875b4e2f8ee-1">
            <seg xml:id="i-d246f5e0c1f4a63a-0">
              Fru talman! Det är ingen hemlighet att vi har olika synpunkter
              på detta. Jag tror att man kan göra både och. Man kan både göra
              gott för människor i andra länder och göra gott för människor
              som kommer hit. Men de ska prövas. Alla unga som kommer hit prövas.
              Alla stannar dock inte kvar i Sverige, men den som har rätt att
              stanna här gör det.
            </seg>
            <seg xml:id="i-bef34db844a3caa7-0">
              För att detta ska bli säkert och för att det ska fungera ute
              i kommunerna måste vi se till att kommunerna får vad de behöver.
              Därför justerar vi i det här anslaget.
            </seg>
            <seg xml:id="i-fc9b3b72489ab9fe-0">
              Man kan fundera på hur Sverigedemokraterna skulle vilja att det
              här såg ut under innevarande år. En intressant reflexion, fru
              talman, är att repliker uppstår nu i samband med höständringsbudgeten,
              inte tidigare i den stora debatten om 2012 års budget. Men det
              är en annan sak.
            </seg>
            <seg xml:id="i-ed67334f5358f9fe-0">
              Min lilla fundering är hur vi just nu, i november 2011, ska lösa
              det här. Ni sverigedemokrater vill effektivisera med 500 miljoner
              kronor avseende de ungdomar som kommer hit. På vilket sätt ska
              de då få en säker prövning? Ska de inte ha tak över huvudet? Ska
              de inte ha mat? Hur tänker Sverigedemokraterna lösa det faktum
              att många faktiskt söker skydd i Sverige? Det gör man också därför
              att Sverige är ett öppet och generöst land. Det ser jag, till
              skillnad från Johnny Skalin, som någonting positivt.
            </seg>
            <seg xml:id="i-d2dcf1b00b65e37e-0">
              Hur tänker alltså Sverigedemokraterna under innevarande år det
              är det vi nu talar om lösa frågan om nämnda ungdomar som kommer
              till Sverige?
            </seg>
          </u>
          <note xml:id="i-a8cdb7b3c2ecfadd-2">
            Överläggningen var härmed avslutad.
          </note>
          <note xml:id="i-d21a7a2dc814c711-0">
            13 § Kvothöjning och stadgeändring i Internationella valutafonden
          </note>
          <note xml:id="i-d36d3609ce97dba5-4">
            Föredrogs
          </note>
          <note type="speaker" xml:id="i-ab9670a81e0d9609-0">
            Anf. 132 JOHNNY SKALIN (SD):
          </note>
          <u who="johnny_skalin_3e2441" xml:id="i-5fc45c308566dd83-3">
            <seg xml:id="i-ab5ccd4071e54546-0">
              Fru talman! Låt mig börja med att klargöra att Sverigedemokraterna
              inte principiellt är emot att bilateralt stödja länder i kris.
              Vi har sedan riksdagsinträdet gett vårt stöd både till Lettland
              och till Island. Det har vi gjort med utgångspunkt i att nämnda
              länder har akuta behov av internationellt stöd, men framför allt
              har de haft en stark koppling till Sverige och svenska skattebetalare
              i kombination med att samtliga länder även har presenterat trovärdiga
              program för att komma till rätta med sina problem.
            </seg>
            <seg xml:id="i-cb57bc7a0bf49122-0">
              Vår inställning till att stödja andra länder i kris bygger alltså
              lika mycket på ett solidaritetstänkande och tanken att bidra till
              en stabilare ekonomisk utveckling som på tanken att värna de svenska
              skattebetalarnas resurser. Vi bygger dock även vår inställning
              på att stödja de värden och det ställningstagande det svenska
              folket står för. Det är med detta som utgångspunkt vi nu bevittnar
              den mycket allvarliga ekonomiska utvecklingen i vår omvärld, med
              de krav på skuldfinansiering det ställer.
            </seg>
            <seg xml:id="i-53529e3b25ee3aa6-0">
              Vi ser bland annat att den kortsiktighet som annars kännetecknar
              marknadsaktörer med det övergripande syftet att på kortast möjliga
              tid tjäna så mycket pengar som möjligt på ett mycket allvarligt
              sätt i många viktiga och tongivande länder tillåts spilla över
              också på politiken. I stället för att i dessa länder agera förnuftigt
              och ansvarsfullt med de gemensamma resurserna har politikerna
              således valt att i de flesta fall skjuta de strukturella problemen
              framför sig, med förhoppningen att någon annan ska betala kostnaden.
            </seg>
            <seg xml:id="i-2766210fd41c6140-0">
              För somliga länder handlar det om att skicka räkningen till de
              kommande generationerna, det vill säga barnen och barnbarnen.
              I andra fall handlar det rent av om att skicka räkningen till
              andra länders skattebetalare och deras barn och barnbarn. I vilken
              mån det förstnämnda utifrån det aktuella läget kommer att utgöra
              den slutgiltiga lösningen för de i dag mest utsatta länderna är
              i allra högsta grad osäkert.
            </seg>
            <seg xml:id="i-f2e8031861544200-0">
              Osäkerheten består framför allt i att stora och tongivande länder
              har farligt stora statsskulder. Detta i kombination med att flera
              länder har allvarliga handelsunderskott, höga arbetslöshetstal,
              strukturella konkurrensproblem, problem med den inhemska fastighetsmarknaden
              och stora budgetunderskott genererar dessutom en påtaglig risk
              för att ett eller flera av dessa länder går i konkurs. Alternativet,
              som är planerat att ske för Grekland, är att delar av skulderna
              skrivs ned.
            </seg>
            <seg xml:id="i-de0ca7519d62d1c7-0">
              Oavsett vilket innebär dock båda alternativen att räkningen exporteras
              till långivarna däribland Sverige, i och med vårt deltagande i
              europeiska ESN via bankers eller svenska fonders investeringar
              i utländska statspapper och inte minst genom vårt deltagande i
              IMF. Det blir med andra ord därmed upp till svenska skattebetalare
              att betala för att andra länder agerar oaktsamt.
            </seg>
            <seg xml:id="i-f98236205c7cab0a-0">
              Det är emellertid inte min uppfattning att vi i Sverige under
              dylika förutsättningar har en unison skyldighet att betala andra
              länders skulder. Däremot är det min uppfattning att det om någon
              ändå anser att så borde göras i så fall är riksdagens skyldighet
              att först fråga det svenska folket om lov. Sett ur detta perspektiv
              gjordes detta redan 2003, när det svenska folket tillfrågades
              om det ville vara med i det politiska projektet EMU och om det
              ville byta ut den svenska valutan mot euron. Det svenska folket
              svarade tydligt på denna fråga: I vårt land ska makten utgå från
              våra egna resurser, och stabiliseringspolitiken ska utgå från
              folket.
            </seg>
            <seg xml:id="i-ddbe474096068798-0">
              Att i detta läge nu ändå föreslå att det svenska deltagandet
              i IMF nära nog ska fördubblas, primärt för att rädda eller understödja
              EMU-projektets totala misslyckande, kan rimligen inte ses som
              något annat än ett direkt förakt gentemot det folk vi här i riksdagen
              faktiskt företräder. Låt mig därför påminna om att Sverige inte
              är med i EMU och att Sverige därigenom inte heller bär något ansvar
              för dess misslyckande.
            </seg>
            <seg xml:id="i-e1cd28a309f22686-0">
              Därför ska vi heller inte utan att först tillfråga folket understödja
              en europeisk ordning där ansvaret exporteras och skulderna socialiseras
              och betalas av de skötsamma länderna. Låt oss i stället stanna
              upp, tänka till och konstatera att ett avskaffande av den självständiga
              penningpolitiken och valutapolitiken i Europas länder närmast
              är att jämföra med att montera bort ratten på bilen. Det funkar
              alldeles utmärkt tills vägen börjar svänga.
            </seg>
            <seg xml:id="i-c6407f46166ace51-0">
              I klartext kan vi alltså fastställa att EMU-projektet redan från
              början aldrig var tänkt att fungera i sin nuvarande stöpning.
              EU-mekanikerna var alltså redan från början införstådda med konsekvensen
              av att montera bort det viktigaste styrinstrumentet. Detta erkänner
              till och med EU-kommissionärer, och självaste icke-demokratiskt
              valde ordföranden José Manuel Barroso sade självklart och relativt
              nyligen att den som tror att en kris knäcker EU och EMU inte har
              förstått själva dynamiken i unionen. Därefter tillade han att
              de problem EMU har skapat löses genom ytterligare nedmontering
              av de nationella parlamentens självbestämmande.
            </seg>
            <seg xml:id="i-d63290acb0baf7f4-0">
              Jag vill därför hävda att alla som nu förespråkar en förstärkning
              av IMF i syfte att hålla EU under armarna inget annat gör än att
              gå Bryssels maktpampars ärenden med en accelererande nedmontering
              av det självbestämmande så många har kämpat för att införa. Man
              gör det dessutom genom att förstärka Sveriges åtagande för subventionerade
              lån till mottagarländer som marknaden inte ens med rejäla riskpremier
              vill låna ut till. Priset och den uppenbara risken för att insatt
              kapital inte återbetalas får den svenska skattebetalaren stå för.
              Det är varken ärligt eller ansvarsfullt, det är inte upplyftande
              och det är framför allt inte vackert gjort.
            </seg>
          </u>
          <note xml:id="i-f71374fca1d9366f-0">
            Fru talman! Jag yrkar därför bifall till Sverigedemokraternas
            reservation 2.
          </note>
          <note type="speaker" xml:id="i-501bbe8029210d9e-0">
            Anf. 133 ULLA ANDERSSON (V):
          </note>
          <u who="ulla_andersson_2905f7" xml:id="i-9092d1af317aad89-9">
            <seg xml:id="i-c5b4c86a3ba20acb-0">
              Fru talman! Under lång tid har vi sett hur ökade inkomstskillnader,
              spekulation, avregleringar, privatiseringar och en tilltro till
              att marknaden fungerar bäst utan politisk inblandning har varit
              den politiska ledstjärnan. Det har också varit IMF:s ledstjärna.
              Därtill kan vi lägga att IMF har bidragit till att fattiga länders
              små jordbruk har lagts ned och därmed också starkt bidragit till
              att vi har fler hungriga än någonsin. Såvitt jag vet har IMF heller
              aldrig ställt något krav på en klimat- eller miljöomställning.
            </seg>
            <seg xml:id="i-d811053bbd227c92-0">
              IMF har dock nyligen börjat förändra sitt arbetssätt. Man har
              till exempel nyss släppt en rapport som visar på att just de ökade
              inkomstskillnaderna har bidragit till krisen, eftersom människor
              med väldigt höga inkomster använder en del av sin inkomstökning
              till spekulation. Det handlar också om att människor med medelinkomst
              inte alls har haft någon inkomstutveckling i en del länder, som
              till exempel USA där medianinkomsten för män har legat stilla
              i 40 år. I Tyskland har reallönerna och medianlönerna legat stilla
              sedan 1995.
            </seg>
            <seg xml:id="i-ba23b5b86ad796af-0">
              Detta får till konsekvens att människor med låga eller medelhöga
              inkomster måste skuldsätta sig för att hänga med i utvecklingen.
              IMF har också nyligen ställt krav på höjda inflationsmål i västvärlden,
              vilket gör att man inser att de låga inflationsmålen blir ett
              hinder när man vill gasa på i en konjunkturnedgång och även att
              de ökar på arbetslösheten. Man har också minskat sina konditionella
              krav.
            </seg>
            <seg xml:id="i-829e12fb1a205744-0">
              Men det är egentligen väldigt svårt för någon, även i denna kammare,
              att veta vad IMF faktiskt driver för politisk linje. Man kan inte
              säga att det är en institution som består av öppenhet. Vi vet
              egentligen inte ens själva vad våra egna företrädare i IMF företräder
              för linje.
            </seg>
            <seg xml:id="i-0bcf753976d2bf2c-0">
              Jag vill också vara tydlig med att jag tycker att man visst kan
              ställa krav om man ger ut ett lån från IMF:s sida. Frågan är om
              man ska ställa tydliga politiska krav som man gör i dag. Men det
              kan också vara så att en del av de politiska kraven kommer från
              EU. Eftersom allting sker i slutna rum i låneförhandlingarna är
              det ingen som vet vem som driver vad. Men om vi tittar på hur
              det ser ut i de lån som har blivit beviljade kan vi se att när
              det gäller Irland har man ställt krav på privatiseringar av hälso-
              och sjukvården och av apoteksmarknaden. När det gäller Grekland
              har man ställt krav på att de inte får ha kollektivavtal, att
              de ska privatisera hamnar, flygplatser och så vidare. Det här
              är något som går igen i lånevillkor efter lånevillkor.
            </seg>
            <seg xml:id="i-af3d0d84b9680d48-0">
              Eftersom vi är ett parti som egentligen tycker att vi borde låna
              ut pengar till andra länder som behöver det känns det hårt, tycker
              jag, att avslå den här propositionen. Men jag menar att om man
              ska låna ut pengar som långivare, som Sverige då kommer att vara
              i det här fallet, måste man veta vilka krav som ställs på dem
              som ska ta emot lånen.
            </seg>
            <seg xml:id="i-f0026e97ed9300f0-0">
              Jag vill inte vara med på att kräva att man inte får använda
              kollektivavtal i andra länder eller kräva att man ska privatisera
              sina hamnar, flygplatser, hälso- och sjukvården eller apoteken.
              Jag tycker att det är helt rimligt att vi som ska stå för lånen
              till andra länder också ska veta vilka krav som ställs. Så länge
              som vi inte får reda på det och så länge som regeringen inte heller
              tänker redovisa det är jag inte villig att ställa mig bakom en
              så kraftig ökning av pengarna till IMF. Därför yrkar vi avslag
              på den här propositionen.
            </seg>
            <seg xml:id="i-428e1d93ea519e32-0">
              Jag har under många år i den här kammaren försökt att få en öppenhet
              i IMF och har haft debatt på debatt där jag har försökt ställa
              krav på att regeringen ska redovisa sina olika ställningstaganden
              i kammaren. Under de fem åren tror jag att det har kommit en skrivelse
              från regeringen, fast det finns ett beslut om att det ska vara
              en årlig skrivelse. Det gör att det är väldigt svårt att ta ställning
              till sådana här förslag.
            </seg>
            <seg xml:id="i-c7e88c4487543063-0">
              Jag beklagar, men vi yrkar avslag på propositionen. Jag hoppas
              verkligen att vi ska få en öppenhet. Det här handlar ju om väldigt
              många miljarder som vi ska låna ut till andra länder. Jag hade
              gärna gjort det, men jag vill veta vilka krav som ställs på andra
              länder i så fall, och jag vill vara med och påverka dem. Jag tycker
              att det är rimligt att vi som företräder svenska folket och som
              ska låna ut de här pengarna också får möjlighet att göra det.
            </seg>
            <seg xml:id="i-f090841d79f95c3e-0">
              Jag avskyr mörker och hemlighetsmakeri på det här sättet och
              tycker inte att det är rimligt. Och jag förstår varför folk går
              ut på gatorna i alla de här länderna och demonstrerar. Allting
              sker ovanför deras huvuden, och det tycker inte jag att vi ska
              bidra till. Därför, fru talman, yrkar jag avslag på propositionen
              och bifall till vår reservation.
            </seg>
          </u>
          <note type="speaker" xml:id="i-19ecd694bb95b4a0-0">
            Anf. 134 JÖRGEN HELLMAN (S):
          </note>
          <u who="jorgen_hellman_3bb1f7" xml:id="i-9afd25543c80a042-0">
            <seg xml:id="i-1009f858432f78b8-0">
              Fru talman! I dag har det hanterats många miljarder i den här
              kammaren. Det här ärendet handlar om Internationella valutafonden
              som skapades för att upprätthålla ekonomisk stabilitet i världen.
              IMF ska övervaka finans- och valutamarknaderna samt ge krediter
              till medlemsländer som befinner sig i kris.
            </seg>
            <seg xml:id="i-63dcba6b459983d6-0">
              Det är viktigt att IMF får de resurser som krävs för att de ska
              kunna utföra sitt arbete. Sverige måste vara goda världsmedborgare
              och hjälpa till så att det finansiella blodomloppet fungerar.
              Vi är ett litet land men en mycket öppen ekonomi. Skulle inte
              betalningsströmmarna fungera vore vi mycket utsatta.
            </seg>
            <seg xml:id="i-b459f546580b2c68-0">
              IMF spelar en avgörande roll i den internationella krishanteringen.
              Därför är det nödvändigt att IMF har de resurser som krävs för
              att hantera de störningar och kriser som uppkommer i den globala
              ekonomin och i det internationella betalningssystemet. Sedan den
              ekonomiska och finansiella krisen bröt ut 2008 har IMF tillhandahållit
              betalningsbalansstöd i betydande omfattning samt beviljat krisförebyggande
              likviditetsstöd. Det har även gjorts 14 översyner sedan Sverige
              gick med i IMF 1951.
            </seg>
            <seg xml:id="i-c62785ce10051a85-0">
              Fru talman! I dag behandlar vi en utökning av den svenska kapitalinsatsen
              med motsvarande 20,7 miljarder till högst 45,2 miljarder, inklusive
              tidigare gjorda åtaganden. Höjningen är resultatet av en allmän
              översyn av IMF:s resurser som totalt sett innebär en fördubbling
              av medlemsländernas insatskapital. Sveriges andel av medlemsländernas
              totala kapitalinsatser kommer därmed att minska från 1,01 procent
              till 0,929 procent.
            </seg>
            <seg xml:id="i-aad1ad3834bb77da-0">
              Förra mandatperioden bemyndigade riksdagen Riksbanken att genom
              en reservtank, som kallas NAB, utöka resurserna för krishantering.
              Nu permanentas delar av detta. Det föreslås att riksdagen bemyndigar
              Riksbanken att av egna medel betala det nödvändiga beloppet till
              IMF.
            </seg>
            <seg xml:id="i-8e7659b7bd23962c-0">
              I anslutning till den allmänna översynen av resurserna beslutade
              IMF att även se över stadgan. Det föreslås också att en stadgeändring
              ska godkännas som innebär att samtliga representanter i IMF:s
              exekutivstyrelse ska tillsättas genom val. Ändringen innebär att
              likabehandlingen av medlemsländerna ökar, och det i sin tur bidrar
              till att öka IMF:s effektivitet och legitimitet.
            </seg>
            <seg xml:id="i-a0043bf057c35074-0">
              Utskottet tillstyrker höjningen av Sveriges kvot i IMF. Kvothöjningen
              innebär också att medlemsländernas kvotandelar i IMF anpassas
              till medlemsländernas betydelse och styrka i världsekonomin. Detta
              är viktigt för IMF:s legitimitet och för medlemsländernas förtroende
              för IMF:s verksamhet.
            </seg>
            <seg xml:id="i-53b196c17f98c617-0">
              Det är en pågående debatt om IMF, dess rapporter och dess råd
              om ekonomiskpolitiska åtgärder. Detta kan man ha många synpunkter
              på, och det ska vi ha. Men dessa ska Sverige föra fram i det löpande
              arbetet och inte i frågan om kapital, stadgar och kvoter.
            </seg>
          </u>
          <note xml:id="i-be1fd7c35a2a7675-0">
            Fru talman! Jag yrkar bifall till utskottets förslag till beslut
            i betänkandet.
          </note>
          <note type="speaker" xml:id="i-c7b523b55edef4d8-0">
            Anf. 135 JESSICA ROSENCRANTZ (M):
          </note>
          <u who="jessica_rosencrantz_3b5891" xml:id="i-4a0cd6bc6d7c1b9b-0">
            <seg xml:id="i-63089a5167f0de3e-0">
              Fru talman! Jag vill börja med att yrka bifall till utskottets
              förslag till beslut.
            </seg>
            <seg xml:id="i-4a087e55ad51dfbe-0">
              Det är oroliga tider i Europa och världen. Många länder präglas
              av låg tillväxt, svag konkurrenskraft och offentliga finanser
              i oordning.
            </seg>
            <seg xml:id="i-27d6d854c0cfcbb6-0">
              På många håll är behoven akuta, och ropen efter stöd är starkare
              än någonsin. De här ropen kommer dessutom från ovanliga håll.
              Tidigare har vi varit vana vid att fattiga länder på andra kontinenter
              har varit de som mest behövt vår hjälp, medan vi nu ser hur många
              av våra europeiska grannar sällar sig till kretsen av behövande.
              I tider som dessa är det inte svårt att se att organisationer
              som Internationella valutafonden behövs mer än någonsin.
            </seg>
            <seg xml:id="i-0f40305b86691049-0">
              Det är flera delar i propositionen som vi välkomnar.
            </seg>
            <seg xml:id="i-0d8dd57103c13d7e-0">
              För det första är det just i ljuset av den finansiella krisen
              som vi ska se behovet av ökade resurser till IMF. Endast med adekvata
              resurser kan IMF svara mot de behov som faktiskt finns.
            </seg>
            <seg xml:id="i-b3bb40d3aa84bf1f-0">
              För det andra innebär den föreslagna reformeringen av IMF:s stadga
              att alla platser i IMF:s styrelse tillsätts genom val. Det ökar
              det demokratiska inflytandet i IMF, och det är en välkommen förändring.
            </seg>
            <seg xml:id="i-55c88420e4fe2d57-0">
              För det tredje är en viktig reform att röststyrkan i IMF:s styrelse
              omfördelas så att den på ett bättre sätt representerar de faktiska
              styrkeförhållandena i vår värld. De avancerade europeiska ländernas
              representation minskar till förmån för tillväxt- och utvecklingsländer.
            </seg>
            <seg xml:id="i-c9aca74c7eaede0c-0">
              Till sist vill jag konstatera att jag är glad för att det finns
              en bred enighet i Sveriges riksdag om att sluta upp bakom de föreslagna
              ändringarna. Det är viktigt i den här oroliga tiden att vi arbetar
              brett och gemensamt.
            </seg>
            <seg xml:id="i-d44e9f28a41f6b28-0">
              Samtidigt kan jag beklaga att två partier har valt att inte ställa
              upp på den föreslagna kvothöjningen. Argumenten är olika från
              de båda hållen men slutsatsen är densamma: Sveriges riksdag ska
              inte ställa upp på att tillföra mer resurser till IMF.
            </seg>
            <seg xml:id="i-6e2702308c171854-0">
              I Sverigedemokraternas fall säger man att Sverige inte ska bidra
              därför att Sverige inte har något ansvar för EMU-projektet, som
              man menar har misslyckats. Jag menar att vi oavsett det bör ställa
              upp för våra medmänniskor i svåra tider. Det är sällan som Sverige
              har ansvar för att utvecklingen i olika länder har blivit som
              den har blivit. Likväl har vi inställningen att vi vill hjälpa
              länder i kris, och inte minst människor av kött och blod som genomgår
              svåra prövningar med massiv arbetslöshet, stora löneminskningar
              och en allmän sänkning av välfärdsnivån i landet.
            </seg>
            <seg xml:id="i-bc1cc5e521ca5b06-0">
              Det andra nejet kommer från Vänsterpartiet. Och jag kan ha förståelse
              för Vänsterpartiets bild av att IMF på många sätt kan och bör
              reformeras. Jag till dock betona att IMF redan har slagit in på
              en väldigt tydlig reformväg, både vad gäller ledning och styrning
              och vad gäller konditionaliteten i långivningen. Ledningen har
              till exempel förändrats på så sätt att fler länder har fått mer
              att säga till om.
            </seg>
            <seg xml:id="i-1ebaf838dd523aaf-0">
              2008 och 2010 års reformer har inneburit att hela 9 procentenheter
              av de totala kvoterna i IMF har flyttats från utvecklade länder
              till tillväxt- och utvecklingsländer. IMF speglar i dag mycket
              bättre än tidigare hur vår värld faktiskt ser ut. När 2008 och
              2010 års reformer har genomförts kommer de tio största andelsägarna
              i IMF att vara USA, Japan, Brasilien, Kina, Indien, Ryssland,
              Frankrike, Tyskland, Italien och Storbritannien. USA:s och medlemsländerna
              i EU:s sammanlagda röststyrka i IMF kommer att vara under 50 procent.
              Det säger en del om vilka stora kliv IMF har tagit och på så vis
              ökat sin legitimitet och trovärdighet.
            </seg>
            <seg xml:id="i-5dcedea60622f38d-0">
              Men IMF har gjort mer än så. Man har kraftigt sett över villkoren
              för långivning. Den har med rätta många gånger fått kritik för
              att ha tagit för lite hänsyn till länders olika förutsättningar.
              Det här har förändrats stort. IMF har i dag en mycket större flexibilitet
              med ett minskat antal makro- och strukturvillkor. Man har en mycket
              större fokusering på att länder ser olika ut och behöver olika
              typer av lösningar. Man är också mycket mer noga i dag med att
              skydda sociala kostnader och värna dem som kanske är mest utsatta.
            </seg>
            <seg xml:id="i-b73d6f2402790c30-0">
              Herr talman! Sammantaget har IMF sedan en tid tillbaka slagit
              in på en mycket positiv och stark reformväg. Det är en väg som
              Sverige redan står starkt upp för, men vi ska självfallet fortsätta
              att uppmuntra den.
            </seg>
            <seg xml:id="i-8f79c7483cb7c8a5-0">
              Uppdraget för IMF har förändrats stort med anledning av den finansiella
              krisen. I dag har man ett stort åtagande i vårt närområde i Europa.
              Europa är också Sveriges största exportmarknad. Om Europa går
              dåligt smittar det av sig på Sverige. Det ser vi redan i dag med
              förväntat lägre tillväxtsiffror även för vårt eget land framöver.
            </seg>
            <seg xml:id="i-f7009a58d1b812c0-0">
              Om man på allvar menar sig värna svenska skattebetalare och vill
              arbeta för att minska arbetslöshet och antalet människor i social
              utsatthet och stärka svensk ekonomi behöver vi ett starkt och
              välmående Europa. För att Europa ska ta sig ur krisen behövs faktiskt
              IMF i det här läget. Därför är det också viktigt att vi med det
              här beslutet nu ger IMF rätt resurser.
            </seg>
            <seg xml:id="i-b7723ce5b20b2a44-0">
              Herr talman! Med anledning av det yrkar jag som sagt bifall till
              förslaget i utskottets betänkande.
            </seg>
          </u>
          <note type="speaker" xml:id="i-685b4663893dbe8b-0">
            Anf. 136 PER BOLUND (MP):
          </note>
          <u who="per_bolund_61c5be" xml:id="i-2967e8b0050a9b27-11">
            <seg xml:id="i-c44ef43be7899f76-0">
              Herr talman! Miljöpartiet har ingenting emot att Sveriges bidrag
              till Internationella valutafonden omfördelas på det sätt som föreslås
              i det här ärendet. Vi tycker att det är viktigt att det finns
              institutioner som IMF som har de resurser som krävs för att kunna
              hjälpa länder i kris och som kan hjälpa till att stabilisera ekonomin.
              Av den anledningen stöder Miljöpartiet höjningen av Sveriges kapitalinsats
              i IMF.
            </seg>
            <seg xml:id="i-1c3375233b1132fd-0">
              Däremot anser vi att det finns stora problem i IMF:s verksamhet
              som behöver åtgärdas. I det här ärendet tas det några positiva
              steg där man ökar demokratiseringen och inflytandet från de fattiga
              länderna, men vi anser ändå att det inte är nog. Jessica Rosencrantz
              lyfte i sitt anförande upp de steg som har tagit så här långt.
              Vi välkomnar dem, men vi tycker inte att det finns anledning att
              slå sig till ro och vara nöjd, utan det finns anledning att fortsätta
              att arbeta med demokratiseringen.
            </seg>
            <seg xml:id="i-0375f27a188e3f5e-0">
              När IMF beviljar sina lån ställs det fortfarande krav som kan
              köra över demokratiska beslutsprocesser i låntagarländerna. Samtidigt
              ser vi hur utvärderingar visar att kraven inte leder till de resultat
              som man velat få fram, till exempel att minska fattigdomen.
            </seg>
            <seg xml:id="i-aac8f63dfe2d41e9-0">
              Vi ser också att det finns behov av att bredda det sätt som IMF
              mäter framgång på. Vi skulle gärna se att man i IMF:s verksamhet
              tittar på andra välfärdsmått, till exempel det som kallas Human
              Development Index som tagits fram av FN:s utvecklingsprogram UNDP
              och där man också tar hänsyn till sociala faktorer. Vi tycker
              också att man borde ta med mått som tar hänsyn till miljöfaktorer
              i IMF:s verksamhet. IMF borde också hjälpa till och se till att
              det också integreras i de nationella nationalräkenskaperna.
            </seg>
            <seg xml:id="i-9ff43e15198d40cd-0">
              Vi tycker att det är ganska uppenbart att IMF måste fortsätta
              att reformeras mycket mer än vad som skett genom de reformer som
              hittills har genomförts. Det handlar inte minst om att öka den
              demokratiska styrningen av IMF och de fattiga ländernas inflytande
              i IMF. Inflytandet över formerna för hur fonden styrs måste också
              ökas om Valutafondens legitimitet ska ökas och medlemsländernas
              förtroende för fonden ska bli stabilt.
            </seg>
            <seg xml:id="i-abb610c58d224cc9-0">
              Vi anser också att det behövs en utvärdering av vilka krav IMF
              ställer i samband med kreditgivningen. Jag anser till exempel
              att man inte ska ställa krav på ekonomiska reformer som går emot
              ländernas egna ekonomiska prioriteringar, vilket tyvärr fortfarande
              alltför ofta sker, till exempel genom påtvingad privatisering
              av offentliga monopolverksamheter som vatten- och energiförsörjning.
              Det vänder vi oss ganska skarpt emot.
            </seg>
            <seg xml:id="i-8224c955a9e240dc-0">
              Utöver detta har vi inga andra förslag än majoritetsförslaget,
              utan vi har ett särskilt yttrande där vi lyfter upp dessa punkter.
            </seg>
          </u>
          <note type="speaker" xml:id="i-fcdaa81d09b231b7-0">
            Anf. 137 CARL B HAMILTON (FP):
          </note>
          <u who="carl_b_hamilton_f30000" xml:id="i-e991dee469eb60e0-7">
            <seg xml:id="i-79d78a7e940f2525-0">
              Herr talman! Jag ska ta upp Vänsterpartiets reservation och säga
              några ord om Per Bolunds inlägg.
            </seg>
            <seg xml:id="i-400a7e1b6f6a772c-0">
              Vänsterpartiets reservation är helt i linje med Vänsterpartiets
              traditionella politik beträffande internationellt samarbete. Det
              är alltid samma linje: ja till internationellt samarbete i retoriken
              och nej i praktiken.
            </seg>
            <seg xml:id="i-fb41aa4ff0c8ba27-0">
              Vänsterpartiet sade på sin tid nej till ett svenskt medlemskap
              i Nordiska rådet, OECD, Europarådet, Efta, EU, GATT och WTO och
              sannolikt också till IMF och Världsbanken. I praktiken är Vänsterpartiet
              ett inåtvänt parti som skyr internationellt samarbete i praktiken
              när det innebär att Sverige åtar sig någonting.
            </seg>
            <seg xml:id="i-3842d1a13e485bc2-0">
              När Ulla Andersson säger att hon gärna skulle ha lånat ut om
              det var andra villkor menar jag att det inte är ett trovärdigt
              uttalande. Vi kan bara titta på det senaste bilaterala lånet från
              Sverige till Irland. Vänsterpartiet var det parti som tillsammans
              med Sverigedemokraterna sade nej. Det är helt logiskt att Vänsterpartiet
              nu också säger nej till en förstärkning av IMF:s kapital.
            </seg>
            <seg xml:id="i-7c8e82846b59ed64-0">
              Därmed ska jag gå över till Per Bolund. Per Bolund har den inställning
              som har kommit upp många gånger att IMF och andra ska använda
              sig av bredare mått med sociala inslag och sådant. Jag menar nog
              att man gör det i praktiken, men om man skriver in det öppnar
              man samtidigt för att IMF involverar sig självt och ser sig självt
              som en legitim påtryckare eller kravställare på det sociala området.
            </seg>
            <seg xml:id="i-761f1625ba2cc9e9-0">
              Om man säger att IMF är finanspolitik och penningpolitik och
              ingenting mer har man också lättare, om man vill det, som enskilt
              land som ska ha med IMF att göra att freda sig från att de också
              lägger synpunkter på andra områden som man kanske vill hålla för
              sig själv. Det kravet är lite tveeggat.
            </seg>
          </u>
          <note xml:id="i-a8cdb7b3c2ecfadd-3">
            Överläggningen var härmed avslutad.
          </note>
          <note xml:id="i-e628ef69dab5c91b-0">
            14 § Liechtensteins associering till Schengenregelverket
          </note>
          <note xml:id="i-d36d3609ce97dba5-5">
            Föredrogs
          </note>
          <note xml:id="i-5c4ffaf7fcbfb215-1">
            Talmannen konstaterade att ingen talare var anmäld.
          </note>
          <note xml:id="i-eca91c3b7bdcf69a-0">
            15 § Lagring av trafikuppgifter för brottsbekämpande ändamål
            Kommissionens utvärderingsrapport om direktiv 2006/24/EG
          </note>
          <note xml:id="i-d36d3609ce97dba5-6">
            Föredrogs
          </note>
          <note type="speaker" xml:id="i-f56ab74c0e797db0-0">
            Anf. 138 MARIA FERM (MP):
          </note>
          <u who="maria_ferm_5a996c" xml:id="i-85eb8b96d1832073-0">
            <seg xml:id="i-85205261bf18a356-0">
              Herr talman! Vi ska i dag debattera kommissionens utvärderingsrapport
              om datalagringsdirektivet. Miljöpartiet och Vänsterpartiet har
              varit motståndare till datalagringsdirektivet från allra första
              början. Vi har en gemensam reservation i betänkandet som nu ska
              debatteras, och jag vill inleda med att yrka bifall till den reservationen,
              reservation 1.
            </seg>
            <seg xml:id="i-8f42aab8e9eeb213-0">
              Datalagringsdirektivet är och har alltid varit kontroversiellt.
              Förslag till direktiv lades fram direkt efter bombdåden i Madrid
              2004 och mötte redan då hårt motstånd. Det är ett av de mest långtgående
              exemplen på integritetskränkande terrorbekämpningslagar som drivits
              igenom i EU och i nationell lagstiftning sedan den 11 september.
            </seg>
            <seg xml:id="i-6568abc57be394a5-0">
              Datalagringsdirektivet öppnar för en masslagring av våra kommunikationer
              och innebär enligt vår uppfattning ett oacceptabelt ingrepp i
              den personliga integriteten som inte på något vis står i proportion
              till nyttan av direktivet. Samtliga medlemsstater, förutom Sverige,
              har beslutat att införliva direktivet. Författningsdomstolarna
              i Rumänien, Tyskland och Tjeckien har dock ogiltigförklarat direktivet
              genom de nationella lagarna. En utvärdering av hur direktivet
              införlivats och hur det fungerat har därför gjorts.
            </seg>
            <seg xml:id="i-81ed9f3faf33b3ef-0">
              I Sverige är datalagringsdirektivet alltså inte genomfört. På
              initiativ av Miljöpartiet och Vänsterpartiet, och mot bakgrund
              av de allvarliga begränsningar i medborgarnas fri- och rättigheter
              som förslaget innebar, röstades en minoritetsbordläggning igenom
              i kammaren i våras som bordlade frågan i ett år.
            </seg>
            <seg xml:id="i-03a419a07cb881b7-0">
              Vi tog initiativ till en minoritetsbordläggning av flera skäl:
            </seg>
            <seg xml:id="i-f6cf983d3dbf3804-0">
              För det första är det viktigt att under året få i gång en rejäl
              debatt om vilken enorm påverkan det här direktivet kommer att
              innebära på våra medborgerliga rättigheter och på meddelarfrihet
              och yttrandefrihet. När buggningslagen och FRA-lagen 2005 på samma
              sätt sköts upp ett år kom debatten i gång på ett sätt som inte
              hade varit möjligt utan en minoritetsbordläggning.
            </seg>
            <seg xml:id="i-e9d1ede8bb868c73-0">
              För det andra vill vi att regeringen ska agera för att omförhandla
              eller riva upp direktivet i EU under året. Sverige bör ta strid
              för grundläggande rättigheter. Regeringen har inte tagit några
              som helst initiativ för att förändra direktivet, utan endast låtit
              införandet av det dra ut på tiden. Nu är det möjligt att faktiskt
              agera för ett upprivande eller ett omförhandlande, och vi tycker
              att det är dags för det.
            </seg>
            <seg xml:id="i-5a4828a1bffc49b5-0">
              För det tredje ville vi invänta den utvärderingsrapport som nu
              har kommit och som vi i dag debatterar, eftersom den sannolikt
              skulle föreslå förändringar av direktivet.
            </seg>
            <seg xml:id="i-8c2584b9d0494f93-0">
              Mycket talar för att massregistrering av medborgarnas vardagsliv
              är ett ineffektivt sätt att arbeta på för rättsväsendet, även
              om man bortser från integritetsproblemen. Kostnaderna för att
              bygga upp registersystemen är mycket höga, och det kan ifrågasättas
              om kostnaderna motsvaras av att polisen kan lösa eller förebygga
              fler brott.
            </seg>
            <seg xml:id="i-ca38af4f8c5a3ce0-0">
              Datalagringsdirektivet leder enligt vår mening till klart negativa
              konsekvenser för utvecklingen inom sektorn för elektroniska kommunikationer.
              Direktivet går därmed stick i stäv med intentionerna i den digitala
              agenda för Europa som kommissionen lanserade under förra året
              med målsättningen att bättre utnyttja fördelarna med en digital
              inre marknad för hushåll och företag.
            </seg>
            <seg xml:id="i-b68a5147bdb1d728-0">
              Enligt en utvärdering som kommissionen har låtit genomföra finns
              det inte några kvantitativa data som stöder påståendet att datalagringsdirektivet
              skulle vara ett effektivt sätt att bekämpa brott. Flera av remissinstanserna
              hävdar att det varken lett till att brottsligheten sjunkit eller
              till att fler brott klaras upp. Vi välkomnar att kommissionen
              nu avser att se över det befintliga direktivet, och vi menar att
              kommissionen då också måste ompröva behovet av det. Sveriges regering
              bör vara starkt pådrivande för att detta ska ske.
            </seg>
            <seg xml:id="i-4e2b4ddedffef8fa-0">
              Som framgår av kommissionens utvärderingsrapport finns det även
              flera andra medlemsstater där direktivet inte har införlivats
              på grund av att författningsdomstolarna i de länderna har stoppat
              förslagen. Vi tycker att det är angeläget att kommissionen lyssnar
              till den allvarliga kritik som framförts.
            </seg>
            <seg xml:id="i-38f300657ae691c3-0">
              Vi ser med oro på kommissionens avsikt att sträva mot en ökad
              harmonisering och därmed bundenhet på detaljnivå för medlemsstaterna
              när det till exempel gäller lagring och användning av uppgifter.
              Det finns en risk att detta tvingar Sverige att lagra uppgifter
              längre än vad direktivet medger i dag. Jag vill rikta en stark
              uppmaning till regeringen att verka för att så inte ska ske.
            </seg>
            <seg xml:id="i-e77786b7e44cc86c-0">
              Jag ser en risk i att debatten i dag fokuserar på att det är
              lika bra att sitta still i båten för annars kommer situationen
              att förvärras ytterligare. Regeringen verkar tyvärr redan ha gett
              upp i kampen mot EU:s tvångsmässiga producering av övervakningslagstiftning.
              I stället för att debattera principen om det verkligen är rimligt
              att lagra och lämna ut en stor mängd information om Sveriges medborgare
              diskuterar vi hur lagringen ska ske och under hur lång tid.
            </seg>
            <seg xml:id="i-2c5c8cfef61ae505-0">
              Vi måste tala klarspråk om vad som händer med ett samhälle där
              alla ständigt kan övervakas av regimen och där rätten till privatliv
              urholkas. För varje lagförslag som innebär mer övervakning inskränker
              vi de medborgerliga rättigheter som är själva grunden för en fungerande
              demokrati. Det kan inte accepteras. Just därför vill jag rikta
              en stark uppmaning till regeringen att i denna fråga ta en rejäl
              diskussion i EU och försöka få till stånd en debatt om vad den
              existerande utvecklingen faktiskt leder till.
            </seg>
          </u>
          <note type="speaker" xml:id="i-f33704444d483cfd-0">
            Anf. 139 KENT EKEROTH (SD):
          </note>
          <u who="kent_ekeroth_fa6033" xml:id="i-6540706c379025e8-0">
            <seg xml:id="i-fe9acc6d75042f45-0">
              Herr talman! Debatten handlar om kommissionens utvärderingsrapport
              om datalagringsdirektivet, och jag ska hålla mig ganska kort.
              Vi hade en debatt om den här frågan tidigare i år, och vår ståndpunkt
              har inte direkt ändrats. Vi är positivt inställda till datalagringsdirektivet.
              Det har visat sig att de brottsbekämpande myndigheterna har ett
              stort behov av att få tillgång till dessa uppgifter. Men liksom
              i debatten i våras anser vi att uppgifterna ska lagras i Sverige,
              vilket vi framförde i vår reservation vid det tillfället.
            </seg>
            <seg xml:id="i-a0519bd7983f0795-0">
              Vi har en reservation i detta betänkande som går ut på samma
              sak. I reservationen har vi gett uttryck för vår åsikt, och jag
              vill därför yrka bifall till reservationen.
            </seg>
          </u>
          <note type="speaker" xml:id="i-5e6b0f9ea39cd2b2-0">
            Anf. 140 JENS HOLM (V):
          </note>
          <u who="jens_holm_9bd66a" xml:id="i-909ee9b62a367882-0">
            <seg xml:id="i-4d1d85a2b31e1e39-0">
              Herr talman! Vi i Vänsterpartiet har hela tiden varit motståndare
              till massregistrering av människor. EU:s förslag om datalagringsdirektiv
              är en del av det övervakningssamhälle som vi inte vill ha. Teknikens
              utveckling ger statsmakterna enorma möjligheter att övervaka och
              registrera människor, men bara för att de möjligheterna finns
              ska man självklart inte använda sig av dem. När det handlar om
              sådant som personlig integritet måste man vara oerhört försiktig.
              Därför har vi i Vänsterpartiet alltid hävdat att datalagringsdirektivet
              går alldeles för långt, är oproportionerligt och kränker människors
              integritet. Det är upprörande att vår borgerliga regering velat
              gå längre än det som EU har krävt att vi ska göra och lagt fram
              ett förslag som alltså går längre.
            </seg>
            <seg xml:id="i-56ae68f04ae01ce4-0">
              Man kan säga att datalagring, det vill säga masslagring av personliga
              data, är den selektiva spaningens raka motsats. I stället för
              att statsmakten, polisen, lägger resurser på att verkligen jaga
              de grövsta brottslingarna ska alla människors datatrafik lagras
              och läggas in i register. De grova brottslingarna kan ganska enkelt
              kringgå datalagringen. Det kan man göra exempelvis genom att använda
              kontantkort och trådlösa nätverk. Det är egentligen omöjligt att
              spåra vem som kommunicerat med vem. Därför är datalagringsdirektivet
              redan överspelat som ett instrument för att bekämpa grov brottslighet.
            </seg>
            <seg xml:id="i-8180abd267fcf6ee-0">
              Det som vi diskuterar i afton, EU-kommissionens utvärdering av
              implementeringen av datalagringsdirektivet, visar på de extremt
              stora problem som direktivet medför, nämligen att det dels strider
              mot flera länders grundlagar och rättsuppfattning, dels bevisar
              att det inte har varit någon hjälp i kampen mot den grova brottsligheten.
              Därför tycker Vänsterpartiet och Miljöpartiet att den svenska
              regeringen ska använda utvärderingen som en möjlighet att inte
              behöva införa datalagringsdirektivet.
            </seg>
            <seg xml:id="i-feba642b11a28fa8-0">
              Jag tycker att det var bra att vi i riksdagen lyckades få igenom
              en vilandeförklaring så att vi inte tvingades genomföra datalagringen.
              Nu har vi chansen att med stöd av den utvärdering som EU-kommissionen
              gjort visa att masslagring av datatrafik inte är vägen framåt.
              Jag hade önskat att de andra partierna i denna församling kunnat
              stödja Vänsterpartiet och Miljöpartiet i den kampen. Hade vi varit
              enade skulle det självfallet ha varit mycket lättare att driva
              dessa krav gentemot EU.
            </seg>
            <seg xml:id="i-b7b9b5c0e89268c4-0">
              Härmed vill jag yrka bifall till den gemensamma reservationen
              från Vänsterpartiet och Miljöpartiet.
            </seg>
          </u>
          <note xml:id="i-f57f8e21f37a568b-0">
            I detta anförande instämde Maria Ferm (MP).
          </note>
          <note type="speaker" xml:id="i-6f17d1baa7ef8cd4-0">
            Anf. 141 ELIN LUNDGREN (S):
          </note>
          <u who="elin_lundgren_62373a" xml:id="i-c25e8c3f7052596f-0">
            <seg xml:id="i-05a0eed6b0af68f6-0">
              Herr talman! I dag debatterar vi EU-kommissionens utvärdering
              av datalagringsdirektivet. Vi socialdemokrater har hela tiden
              velat införa detta direktiv och har varit pådrivande ända från
              början. Vi tyckte att det förslag som låg i våras när vi debatterade
              införandet var relativt bra och tycker att det är olyckligt att
              vi i dag står utan ett datalagringsdirektiv i Sverige. Det är
              olyckligt eftersom vi vet att trafikdata har en avgörande betydelse
              i många utredningar gällande grov brottslighet.
            </seg>
            <seg xml:id="i-b38bcb683bb0b46d-0">
              Det kan kanske vara värt att påminna om att de brott där trafikdata
              kan begäras ut är sådana där minst två års fängelse skulle vara
              aktuellt vid en fällande dom. Vi pratar om allvarlig brottslighet,
              till exempel mord och människorov.
            </seg>
            <seg xml:id="i-b72c4d070f1e0bbb-0">
              I dag sparar inte alla telekomföretag datatrafik. Hos dem som
              gör det är det inte alls säkert att det finns några rutiner för
              hur man ska lämna ut uppgifterna till polisen, till exempel på
              obekväm arbetstid. Då försenas polisens utredning. En utredning
              gällande denna typ av brott behöver komma snabbt framåt. Eftersom
              trafikdata ofta ger ovärderliga pusselbitar underlättas utredningsarbetet
              om det alltid kan bygga på rutin och inte på kontakter.
            </seg>
            <seg xml:id="i-54934c8f7b9fed98-0">
              I den här frågan vägs naturligtvis insamlingen av trafikdata
              och dess effektivitet när det gäller att lösa allvarliga brott
              mot integritetsfrågan. Det gäller integriteten för de skötsamma
              medborgarna och för offren för den grova kriminaliteten, någonting
              som också betonas i vårt utlåtande.
            </seg>
            <seg xml:id="i-851c0d048ecd1e18-0">
              Polisen behöver ha tillgång till trafikdatauppgifter för att
              kunna hålla jämna steg när den grova brottsligheten breder ut
              sig. Jag har inte sett de bevis som Vänsterpartiet säger sig ha
              sett på att det inte skulle göra någon skillnad.
            </seg>
            <seg xml:id="i-840e21492ccb6474-0">
              I dag finns det alltså inga garantier för att polisen ska kunna
              ha tillgång till dessa uppgifter, då telekombolagen själva bestämmer
              hur de vill göra med sin lagring.
            </seg>
            <seg xml:id="i-8763df8bba148a80-0">
              De partier som har talat före mig har alla gemensamt att de inte
              vill införa ett datalagringsdirektiv. De som kommer att tala efter
              mig talade i mars om att de ansåg sig tvungna på grund av EU.
              Socialdemokraterna är det enda parti som står upp för att lagring
              av trafikdata krävs för att möta den grövre kriminaliteten. Det
              är olyckligt att allianspartierna förhalade frågan och inte genomförde
              direktivet under förra mandatperioden. Den passiva inställning
              som regeringen har haft kommer att kosta svenska skattebetalare
              miljontals kronor. Det är alltså inte bara polisen som riskerar
              att få sämre effektivitet och brottsoffren som drabbas av bristande
              verktyg från polisens sida. Vi får också betala ett vite.
            </seg>
            <seg xml:id="i-3ce7a81ba2394a2c-0">
              Jag har gjort en överslagsräkning av vad detta kommer att kosta
              oss. Sedan den 4 februari förra året, alltså 2010, har det kostat
              oss 10 000 euro om dagen. Från den dag då domen kommer ökar bötesbeloppet
              till 41 000 euro om dagen. Nu vet vi inte när domen kommer, vilket
              gör att det är helt omöjligt att räkna fram slutsumman. Men om
              man räknar fram till i dag har det gått ungefär 650 dagar. Om
              vi avrundar 1 euro till värdet 10 kronor blir det 100 000 kronor
              om dagen. Om jag har räknat rätt, vilket jag förutsätter, har
              det fram till i dag kostat oss 65 miljoner kronor. Det kommer
              alltså inte att stanna där. I och med vilandeförklaringen, som
              drevs fram av V, SD och MP, kan heller ingenting göras förrän
              i mars 2012. Pengarna tickar hela tiden. Dessa pengar hade vi
              i stället kunnat använda till förebyggande arbete för att förhindra
              att människor hamnar i kriminalitet. Nu går de till ingenting,
              vilket känns oerhört slarvigt hanterat av regeringen.
            </seg>
            <seg xml:id="i-f564319e991b2377-0">
              Nu när vi har fått utvärderingen i handen kan vi konstatera att
              den inte innehåller så mycket annat än frågeställningar. I våras,
              när vi och MP pratade om det här, ville de att vi skulle avvakta
              just denna utvärdering för att vi inte skulle behöva göra några
              korrigeringar om det var så att vi skulle införa det här från
              den 1 juli. Nu ser vi att vi inte hade fått några sådana korrigeringar.
              Denna utvärdering hade inte spelat någon roll över huvud taget.
            </seg>
            <seg xml:id="i-892ecb63f03218dd-0">
              Jag är kund hos två stora välkända telefoniföretag. Jag har ställt
              frågan till dem båda om vilka av mina uppgifter som de sparar
              och hur länge. Jag har gått den väg som jag som kund förväntas
              gå och kontaktat deras kundtjänster.
            </seg>
            <seg xml:id="i-e850b832bdad8dec-0">
              Vid den första kontakten förstod inte tjejen jag pratade med
              över huvud taget vad jag frågade om, trots att jag verkligen var
              tydlig med att det hade att göra med datalagringsdirektivet och
              trafikdatalagringsuppgifter och att det var därför jag frågade.
              Jag fick förklara flera gånger. Till slut, efter att hon velat
              hänvisa mig till polisen därför att hon inte kunde hjälpa mig
              med detta, fick jag i alla fall veta att de sparat alla mina uppgifter
              från det att jag blev kund. Hos detta telefonbolag har jag varit
              kund sedan 1997. Det betyder i så fall att de har sparat mina
              uppgifter i 14 år.
            </seg>
            <seg xml:id="i-2a8ec5ffb07e02a4-0">
              För nästa företag förklarade jag, vis av erfarenhet, mycket noga
              precis vad det var jag ville veta. Jag fick därefter vänta väldigt
              länge medan den här tjejen kontaktade deras säkerhetsavdelning.
              Sedan fick jag beskedet att de sparar en hel del uppgifter. Men
              hon tänkte inte berätta för mig vilka de var, eftersom det enbart
              kommuniceras med polisen. Som kund kunde jag alltså inte få någon
              som helst information om hur de sparar min kommunikation. Inget
              av företagen kunde på något sätt delge mig någon typ av policy
              eller liknande.
            </seg>
            <seg xml:id="i-183d282237f8c685-0">
              Av detta drar jag två slutsatser. Den första är att detta inte
              är en fråga som dessa kundtjänster brottas särskilt ofta med,
              eftersom de inte ens förstår frågan. Det betyder för mig också
              att svensken inte verkar särskilt bekymrad över trafikdatalagring.
              I dag har vi inte någon aning om hur det ser ut. Den andra är
              att om jag som kund ändå ställer frågan verkar det helt omöjligt
              att få fram de uppgifterna. Jag vill betona igen att detta är
              två av våra största telekomföretag.
            </seg>
            <seg xml:id="i-a9752526059c3a52-0">
              Ett införande av ett datalagringsdirektiv skulle betyda att jag
              som kund åtminstone skulle veta hur länge mina uppgifter sparas.
              Det skulle vara ett steg framåt i integritetsdiskussionen.
            </seg>
            <seg xml:id="i-cf5adb5b950172ea-0">
              När det handlar om kommissionens utvärderingsrapport om direktivet,
              som vi främst är här för att debattera, bollar det upp en del
              frågeställningar, men inga konkreta ändringsförslag. Frågeställningarna
              handlar om harmoniseringar kring syftet och lagringstider. Där
              har justitieutskottet sagt att det ska vara tydligt för vilka
              ändamål uppgifter får lagras och användas och att en ytterligare
              harmonisering inte är önskvärd. Skulle kommissionen ändå föreslå
              ändringar av ändamålen vill vi inte se en utvidgning.
            </seg>
            <seg xml:id="i-e677d97936073eb2-0">
              Vi betonar också vikten av datasäkerhet och möjligheten för de
              länder som så önskar att ha en högre datasäkerhet än minimireglerna.
              Vi tycker även att direktivets regler om lagringstid, i dag mellan
              sex månader och två år, är bra. De ger ett utrymme för medlemsländerna
              att själva bestämma sin lagringstid.
            </seg>
            <seg xml:id="i-a0a39dd52903b09c-0">
              Herr talman! Det är det som justitieutskottet främst trycker
              på i svaret till kommissionen, och det ställer vi socialdemokrater
              oss bakom.
            </seg>
          </u>
          <note type="speaker" xml:id="i-17b25154934ad082-0">
            Anf. 142 JENS HOLM (V) replik:
          </note>
          <u who="jens_holm_9bd66a" xml:id="i-909ee9b62a367882-1">
            <seg xml:id="i-a283654dd9b18c3f-0">
              Herr talman! Jag tycker att det är bra att Elin Lundgren och
              Socialdemokraterna är ärliga i denna debatt. Ni säger klart och
              tydligt att ni har stått upp för datalagringsdirektivet och masslagring
              av personlig data hela tiden. Det finns många andra partier i
              den här församlingen som har sagt en sak vid ett tillfälle och
              sedan gör en annan sak då man röstar om det.
            </seg>
            <seg xml:id="i-485b66b97ca17613-0">
              Med anledning av det som du anförde skulle jag vilja ha ett svar
              på vad du anser att priset för integritet egentligen är. Du hade
              räknat ut att böterna kan landa på 65 miljoner kronor. Det kanske
              kan vara på det viset. Men samtidigt handlar detta om grundläggande
              mänskliga rättigheter. Ska inte vi politiker ta strid för dem?
              Jag tycker det. Det får kosta en del ifall det kostar.
            </seg>
            <seg xml:id="i-183ec9b2d5510458-0">
              Jag undrar också vad Socialdemokraterna anser om hur man ska
              lösa problemet med att de grova brottslingarna självklart använder
              sig av kontantkort. De kommer att klara sig ändå. Dem når man
              inte med datalagringsdirektivet. Det är helt föråldrat. Vad anser
              Elin Lundgren att man ska göra? Ska man utvidga datalagringsdirektivet,
              så att man löser det problemet? Nej, det vill väl inte Socialdemokraterna,
              som jag har förstått det hela.
            </seg>
          </u>
          <note type="speaker" xml:id="i-5fdbf6901b907078-0">
            Anf. 143 ELIN LUNDGREN (S) replik:
          </note>
          <u who="elin_lundgren_62373a" xml:id="i-c25e8c3f7052596f-1">
            <seg xml:id="i-1f881608e1abf5f6-0">
              Herr talman! Vad skönt att Jens Holm säger att vi har varit ärliga
              hela tiden. Det är något vi eftersträvar att vara, så det är skönt
              att han tar tillfället att påpeka det.
            </seg>
            <seg xml:id="i-dbb0b0b5caeec799-0">
              Jens Holm talar om priset för integritet. Då vill jag betona
              att de 65 miljoner jag nämnde och som även han refererar till
              alltså är fram till i dag. Det tickar några tusenlappar medan
              vi står här, så vi vet fortfarande inte vad slutnotan är.
            </seg>
            <seg xml:id="i-f3804d3b414586cc-0">
              Det jag inte hör Jens Holm tala om när det gäller integritet
              är brottsoffren. I debatten sade Jens Holm att det finns bevis
              för att det här inte spelar någon roll. Jag har inte sett de uppgifterna
              när det handlar om att lösa allvarliga brott. När jag har mina
              kontakter med polisen säger de precis tvärtom: Detta är ett väldigt
              viktigt redskap för dem när det gäller att lösa allvarliga brott
              i Sverige.
            </seg>
            <seg xml:id="i-42b52cdad66ddd98-0">
              Det väljer jag att tro på. Jag sätter inte priset för att kunna
              lösa allvarliga brott i relation till det vite vi får betala till
              EU-kommissionen.
            </seg>
            <seg xml:id="i-1d4f612f4dc21d24-0">
              Jens Holm talar även om grundläggande mänskliga rättigheter.
              En sådan grundläggande mänsklig rättighet är naturligtvis att
              det ska finnas redskap för polisen att arbeta med när man har
              blivit utsatt för allvarliga brott. Vi ser att det här är ett
              sådant redskap.
            </seg>
            <seg xml:id="i-a765976e4d2534d0-0">
              Jens Holm ställer en följdfråga angående att grova brottslingar
              går runt. Vi har dock aldrig sagt att det här är det enda sättet
              för polisen att lösa brott på. Men de säger att det är viktigt.
              Jag tror också att det är viktigt, så att ge dem möjlighet att
              använda lagrade trafikdata tycker vi är absolut nödvändigt.
            </seg>
          </u>
          <note type="speaker" xml:id="i-af61cce27612e68f-0">
            Anf. 144 JENS HOLM (V) replik:
          </note>
          <u who="jens_holm_9bd66a" xml:id="i-909ee9b62a367882-2">
            <seg xml:id="i-9cc4fe3bb756b982-0">
              Herr talman! Ska man verkligen ha ett datalagringssystem som
              fungerar tror jag att man måste göra precis det som kommissionen
              föreslår. Det ena är att man måste öka harmoniseringen och se
              till att det blir likadant i alla medlemsländer. Man måste också
              bygga upp en ganska stor kontrollapparat kring det här direktivet
              för att se till att det fungerar och att den personliga integriteten
              inte kränks. Det har kommissionen också föreslagit, precis som
              man har föreslagit en ökad harmonisering.
            </seg>
            <seg xml:id="i-d7f6f45497d5bcc2-0">
              Då börjar jag tycka, nu när vi pratar om kronor och tusenlappar
              som tickar i väg, att det här håller på att bli väldigt stort
              och väldigt dyrt. Nu har vi snart det övervakningssamhälle som
              vi hela tiden har varnat för. Varför inte i stället se till att
              polisen får använda de selektiva metoder som de redan i dag har
              möjlighet att använda, till exempel telefonavlyssning? När de
              begär tillstånd att få telefonavlyssna får de ett godkännande
              i 99 procent av fallen. Där har vi ett konkret exempel på hur
              polisen kan arbeta.
            </seg>
            <seg xml:id="i-856d657732ca7e19-0">
              Författningsdomstolen i Tyskland har slagit fast att människor
              upplevde sig övervakade efter det att datalagringsdirektivet hade
              införts i Tyskland. Därför har de hävt datalagringsdirektivet.
              Så har också varit fallet i Rumänien och även i Tjeckien efter
              ett beslut av deras författningsdomstol.
            </seg>
            <seg xml:id="i-a73a0cf1ce4ef951-0">
              Jag tycker inte att man ska ta lätt på de här sakerna. Det må
              vara så att Socialdemokraterna och Elin Lundgren tycker att man
              lättvindigt kan vifta bort att människor hamnar i register, men
              vi i Vänsterpartiet kommer aldrig att tycka att detta är några
              enkla frågor, och det är just därför vi är motståndare till det.
            </seg>
          </u>
          <note type="speaker" xml:id="i-ad45408ce1bcce55-0">
            Anf. 145 ELIN LUNDGREN (S) replik:
          </note>
          <u who="elin_lundgren_62373a" xml:id="i-c25e8c3f7052596f-2">
            <seg xml:id="i-0fb90980d8062944-0">
              Herr talman! Vi har inte heller sagt att detta är lätta frågor
              absolut inte. Jens Holm försöker lägga ord i min mun.
            </seg>
            <seg xml:id="i-00e4f786c927c662-0">
              Han gör också en sluttande-planet-diskussion av det hela och
              pratar om övervakningssamhälle och masslagring. Men vi talar just
              nu om datalagringsdirektivet. Där finns det väldigt strikt uppställt
              vad man kan göra, och det är också det vi tar ställning till här.
            </seg>
            <seg xml:id="i-077e8cecd5d2a379-0">
              Att polisen får använda selektiva avlyssningsmetoder eller liknande
              är inget som vi har motsatt oss, och jag sade också i mitt förra
              inlägg att det även finns alternativa saker att jobba med.
            </seg>
            <seg xml:id="i-1790746bb64885b0-0">
              Parlamenten i de länder som Jens Holm precis räknade upp har
              varit för ett datalagringsdirektiv. Men deras författningsdomstolar
              har sagt emot. Detta får man hålla isär. Man kan inte säga att
              man i Tyskland har sagt nej till det här, för parlamentet har
              sagt ja. De har ett annat system än vi har, och det är viktigt
              att komma ihåg att det är så det ser ut.
            </seg>
            <seg xml:id="i-1831f6dce76b1858-0">
              I mitt anförande talade jag en del om mina kontakter med kundtjänsten
              i den här frågan. Jag förutsätter att Jens Holm har en mobiltelefon.
              Nu har han inte någon möjlighet att svara, men det är ändå intressant
              att han inte har nämnt om han vet hur hans uppgifter sparas i
              dag eller inte och om han har tagit reda på detta.
            </seg>
            <seg xml:id="i-05a367cbc9fbda1c-0">
              Jag tycker inte att det verkar finnas någon större oro för det
              här i Sverige. Jag vill hävda att möjligheten att kunna få tillgång
              till dessa uppgifter för att lösa grova brott är viktig, och det
              är något som vi slår vakt om. Det är detta det handlar om ingen
              sluttande-planet-diskussion om vad som är nästa steg och så vidare.
            </seg>
          </u>
          <note type="speaker" xml:id="i-cf8b219045687b5f-0">
            Anf. 146 JOHAN PEHRSON (FP):
          </note>
          <u who="johan_pehrson_35cd8a" xml:id="i-a1a30b8de18f8d6a-0">
            <seg xml:id="i-0c4b69df5f6c4740-0">
              Herr talman! Kolleger! Det är ganska lätt att äntra talarstolen
              efter att ha lyssnat på en skicklig debattör som Elin Lundgren
              som jag tycker på ett mycket bra sätt för fram orsaker men också
              komplexiteten i detta ärende om teledatalagring.
            </seg>
            <seg xml:id="i-ae36b7364ddab490-0">
              Jag delar dock inte hennes angrepp på regeringen och den påstådda
              saktfärdigheten. Det är komplicerat. Det går inte att ta lätt
              på integritetsfrågorna. De kräver största varsamhet, och den varsamheten
              visar allianspartierna i regeringen och här i kammaren. Därför
              har det tagit tid, och vi ska väl inte föregripa några resultat
              på så sätt att vi ska räkna in att vi med nödvändighet får dessa
              böter från domstolen. Vi får se var det landar.
            </seg>
            <seg xml:id="i-1d105a4fb7de08ed-0">
              Jag tycker också att man ska förstärka frågan om bakgrund, för
              det är inte så att vi formar politik här i kammaren eller i Europaparlamentet
              tillsammans med andra demokratiska stater i EU i ett tomrum. Vartefter
              den tekniska utvecklingen når nya landvinningar är det klart att
              det skapas nya instrument och verktyg för mycket grovt kriminella
              personer att förstöra livet för andra och faktiskt ytterst kränka
              deras integritet. Det kan gälla barnporr, människohandel, narkotikahandel
              eller vapenhandel en mängd av den brottslighet som trots allt
              är gränsöverskridande och som använder sig av mycket avancerad
              teknik, till exempel mobiltelefoner.
            </seg>
            <seg xml:id="i-c125f546d75ffb27-0">
              Precis som många andra frågor vi diskuterar fanns inte den här
              frågan förut, för det fanns inga mobiltelefoner. Men när väl dessa
              har börjat användas är det klart att vi måste hitta en avvägning.
              Till Vänsterpartiet och Miljöpartiet framför allt vill jag säga
              att integritet ju inte är någon ytterkantsposition man kan inta.
              Den som värnar integriteten balanserar mellan effektivitet och
              andra skyddsvärda intressen. Där gäller den personliga integriteten
              staten ska inte kunna övervaka Jens Holm eller Johan Pehrson om
              vi inte är misstänkta för något brott.
            </seg>
            <seg xml:id="i-6ce389833fb8485c-0">
              Däremot har vi sagt att staten självklart kan ålägga oss olika
              sätt att spara olika uppgifter. Det är vi skyldiga att göra. Jens
              Holm är skyldig att spara sin deklaration under ganska lång tid
              för att man i efterhand ska kunna titta på vartenda kvitto han
              har gjort avdrag för. Är det en stor kränkning av Jens Holms integritet?
              Vi som arbetar för att man ska kunna bekämpa ekonomisk brottslighet
              tycker naturligtvis att det är rimligt att man har de här reglerna
              för bokföring och skyldighet för individer att spara uppgifter.
            </seg>
            <seg xml:id="i-5ddbad1716f6525d-0">
              Jag tycker att Elin Lundgrens genomgång av hur även telefonbolagen
              sparar dessa trafikdata i dag av olika skäl är intressant. Det
              sker inte minst av kommersiella skäl, skulle jag gissa, för att
              kunna skapa nya produkter och analysera våra konsumtionsmönster.
              Det är lite av spekulation men kanske inte helt otänkbart. Vilka
              har tillgång till detta? Det sitter någon marknadsdirektör och
              kollar på alla samtal jag har ringt. Det kan man faktiskt tycka
              är integritetskränkande.
            </seg>
            <seg xml:id="i-007d26c169ee9f7d-0">
              Men att ge polisen tillgång till uppgifter för att bekämpa mycket
              grova brott, uppgifter som alltså kan minska integritetskränkningar,
              är rimligen en balansfråga. Jag tycker att man ska ha med sig
              detta. Integritet är inte någon ytterkantsposition utan en fråga
              om balans mellan olika intressen.
            </seg>
            <seg xml:id="i-42b65db26b1b079d-0">
              Vi har gjort en utvärdering i utskottet som har ett brett stöd.
              Vi tycker att EU-kommissionens egen utvärdering därmed har vissa
              förtjänster. I alla fall ser jag det så. Det ser olika ut i de
              europeiska länderna, och jag kan tycka att vissa länder har implementerat
              detta på ett bristfälligt sätt som jag inte tycker är önskvärt.
            </seg>
            <seg xml:id="i-52978ff17f886d4b-0">
              Jag konstaterar dock att vi i Sverige har gått en annan väg och
              gjort det på ett mycket bättre sätt. Jag tycker också att vi har
              haft en bra diskussion med regeringen, och vi har haft EU-kommissionen
              på besök i utskottet för att hantera detta. Det har vi gjort bra.
            </seg>
            <seg xml:id="i-90444ebd8ce0ac17-0">
              Det betänkande som vi har här förtjänar ett brett stöd, där vi
              går igenom varför lagringstiderna kanske ska ha ett visst spann
              och att det kanske inte behöver regleras exakt hur det ska se
              ut. Däremot är vi tydliga med att vi ser förtjänster med att det
              är så kort som möjligt, av just integritets- och balansskäl.
            </seg>
            <seg xml:id="i-d693c3c7ffeac548-0">
              Vi i Sverige har varit tydliga med hur det ska se ut. Vi kan
              se hur det varit med kritik i andra länder när de har implementerat.
              Det ska vara tydligt. Det ska vara minimiregler och hög standard
              för dataskydd, och det återges på ett väldigt bra sätt i betänkandet.
            </seg>
            <seg xml:id="i-66728787a6a433be-0">
              Det är därför lätt att företräda majoriteten och yrka bifall
              till utskottets förslag i utlåtandet och avslag på reservationerna.
            </seg>
          </u>
          <note type="speaker" xml:id="i-914b661df579a789-0">
            Anf. 147 JENS HOLM (V) replik:
          </note>
          <u who="jens_holm_9bd66a" xml:id="i-909ee9b62a367882-3">
            <seg xml:id="i-99c70db725c1a43d-0">
              Herr talman! Jag vill säga till Johan Pehrson och Folkpartiet
              att det nog är många som tyckt att vi har haft stor hjälp av Folkpartiet
              och liberalerna i frågor som rör personlig integritet. Jag kommer
              ihåg när satt i EU-parlamentet. Då var den liberala partigruppen
              ALDE, som Folkpartiet tillhör, en av de främsta kritikerna mot
              masslagring av personlig data.
            </seg>
            <seg xml:id="i-8b98a437ce1a3abd-0">
              Det tycker jag var jättebra. Vi kunde arbeta på bred front från
              vänster till rätt långt ut till höger mot den här typen av verksamhet.
              Men nu är det någonting som har hänt. Nu tycker helt plötsligt
              Folkpartiet här i Sverige att masslagring av persondata tydligen
              är helt okej. Eller vad tycker man egentligen?
            </seg>
            <seg xml:id="i-c082db9e27868841-0">
              Jag vet att den svenska regeringen svarade EU-kommissionen för
              några veckor sedan angående de viten som väntar på oss. Man sade
              någonting så här: De gällande svenska reglerna om teleövervakning
              för att tillgodose polisens behov av att bekämpa grov brottlighet
              räcker gott och väl. Det är precis vad jag tycker.
            </seg>
            <seg xml:id="i-38fb73ed1eb8db43-0">
              Vi har redan lagstiftning och bestämmelser för att bekämpa grov
              brottlighet. Som jag sade tidigare till Elin Lundgren från Socialdemokraterna
              tror jag att om datadirektivet verkligen ska fungera måste man
              dels bygga upp en gigantisk kontrollapparat så att den personliga
              integriteten inte kränks, dels ha en harmonisering över hela EU
              så att det ser likadant ut överallt. Är det verkligen någonting
              som Folkpartiet vill ha?
            </seg>
          </u>
          <note type="speaker" xml:id="i-84da9fd65a0500e1-0">
            Anf. 148 JOHAN PEHRSON (FP) replik:
          </note>
          <u who="johan_pehrson_35cd8a" xml:id="i-a1a30b8de18f8d6a-1">
            <seg xml:id="i-4a0a5c35d5db78a5-0">
              Herr talman! Om vi börjar i slutet har vi som gillar Europa och
              tror på Europas framtid inte tanken att allt måste se exakt likadant
              ut. Jag förstår att det är en åsikt som är rätt fast hos en vänsterpartist
              att allt måste vara lika för att det ska vara rättvist eller fungerande.
            </seg>
            <seg xml:id="i-2053ff7fe9cf4f0d-0">
              Vi tror att det kan se olika ut också mellan Sverige och Finland
              när det gäller att implementera olika lagstiftningar. Vi är inte
              främmande för detta. Därför ser vi inte att det måste vara en
              exakt likriktning. Jag ska inte ta till några överord. Men Vänsterpartiet
              brukar gärna präglas av att allt ska vara lika, för då är det
              bäst och mest rättvist. Jag kan utveckla det i någon annan debatt.
            </seg>
            <seg xml:id="i-ba4534e751468986-0">
              Visst är det så som står i regeringens svar. Det teknikskiftet
              har ännu inte inträffat. Dessa uppgifter används väldigt mycket
              i dag. På samma sätt som Jens Holm är förvånad för att Folkpartiet
              skulle vara emot att bekämpa mycket grov brottlighet effektivt
              är jag lika förvånad över att Jens Holm tycker att vi ska vrida
              ett sådant verktyg ur händerna på svensk polis.
            </seg>
            <seg xml:id="i-3fa0cdd08e6790d7-0">
              Det är brottsoffer som blir lidande. Det är ganska många utsatta
              människor som har fått sitt liv åter när man har kommit till rätta
              med den brottslighet som vi här talar om. Det handlar om fundamentala
              uppgifter om kontakt mellan mobiltelefoner. Det är ingenting om
              innehållet. Tjatet om masslagring blir jättekonstigt.
            </seg>
            <seg xml:id="i-627e38fef86ef3dc-0">
              Det innebär på något sätt att du försöker att få lyssnare eller
              andra som tar del av den här diskussionen att tro att man ska
              avlyssna människor. Om du misstänks för ett mycket grovt brott,
              Jens Holm, kommer polisen under vissa förutsättningar att kunna
              ta ut telefondatauppgifter om var du har befunnit dig under en
              viss tid, eller var jag har befunnit mig under en viss tid.
            </seg>
            <seg xml:id="i-8fb8d96e93100592-0">
              Detta kan leda till att brott klaras upp och integritet räddas.
              Vi tycker att det är en rimlig avvägning. Vi ser en vinst med
              att man har detta. Det råkar vara så att i Europa är brottligheten
              tyvärr gränslös.
            </seg>
          </u>
          <note type="speaker" xml:id="i-6bb514c291b0d498-0">
            Anf. 149 JENS HOLM (V) replik:
          </note>
          <u who="jens_holm_9bd66a" xml:id="i-909ee9b62a367882-4">
            <seg xml:id="i-1eb62443129f1be3-0">
              Herr talman! Om jag vore liberal och lyssnade på debatten skulle
              jag kanske söka mig ett annat parti. Det är ganska upprörande
              att höra Johan Pehrson trivialisera människors djupt befogade
              oro över att bli placerade i register. Det är vad datalagringsdirektivet
              handlar om. Det är en masslagring av kommunikationen.
            </seg>
            <seg xml:id="i-f29f6d86c96200fb-0">
              Självklart kan man anföra att den som har rent mjöl i påsen inte
              behöver oroa sig. Men vi vet av erfarenhet att det inte alltid
              fungerar så. En kommunikation med fel person kan leda till att
              man blir indragen i ett sammanhang som man absolut inte vill involveras
              i.
            </seg>
            <seg xml:id="i-a51d5841f6a909c8-0">
              Den svenska regeringen säger att gällande regler fungerar alldeles
              utmärkt för att bekämpa grov brottslighet. Vi vet att de grova
              brottslingarna använder sätt för att kringgå datalagringen. Vad
              är det då för vits med detta?
            </seg>
            <seg xml:id="i-f5eb3e0d82a01d9a-0">
              Det gäller i synnerhet i ljuset av vad som behövs för att det
              verkligen ska fungera. Kommissionen har gjort en utvärdering som
              visar på att det inte fungerar. Det krävs mer harmonisering. Man
              behöver bygga upp en stor kontrollapparat. Man behöver lägga mer
              offentliga pengar för att det över huvud taget ska fungera. Är
              det verkligen någonting att sträva efter?
            </seg>
            <seg xml:id="i-17e036416c31a91e-0">
              Jag hade önskat att Vänsterpartiet och Folkpartiet tillsammans
              kunnat driva på mot EU för att vi skulle slippa att införa detta.
              Jag tror att det finns ganska goda möjligheter. Nu när det finns
              rättsprocesser och direktivet har hävts i tre EU-länder har vi
              en helt unik möjlighet.
            </seg>
            <seg xml:id="i-a320aa5037bd01f1-0">
              I stället gör sig Johan Pehrson till Bryssels främste vän här
              i Sverige och säger att det ska implementeras oavsett vad det
              får för konsekvenser för den personliga integriteten. Det tycker
              jag inte är liberalt.
            </seg>
          </u>
          <note type="speaker" xml:id="i-e250272fa43a5155-0">
            Anf. 150 JOHAN PEHRSON (FP) replik:
          </note>
          <u who="johan_pehrson_35cd8a" next="cont" xml:id="i-370c9ebad7ab0afd-0">
            <seg xml:id="i-4df8473fe172af9f-0">
              Herr talman! Man blir nästan rörd till tårar när Jens Holm ska
              tolka liberalismen år 2011. Det rör ett liberalt hjärta.
            </seg>
            <seg xml:id="i-31b64e92d9368fa3-0">
              Jens Holm har intagit en ytterlighetsposition. Det gäller allting
              som myndigheter i Sverige under demokratisk kontroll och insyn
              kan få tillgång till och som kan vara känsligt. Om vem som helst
              kan kolla, ägna sig åt telefonavlyssning eller ta ut teledata,
              som i det här fallet, är det klart att det skulle vara integritetskränkande.
              Men det sker en rättslig prövning.
            </seg>
            <seg xml:id="i-5e5333a183433c17-0">
              Jag vill bara understryka att om det är så att Jens Holm väldigt
              ofta ser att det cirkulerar telefondatauppgifter på Internet om
              vilka som har talat med vilka och under vilka förutsättningar
              vore det högst allvarligt. Men så är inte fallet.
            </seg>
            <seg xml:id="i-ef3cc0a2ad7a2b0c-0">
              Jens Holm vill vrida de förutsättningar som finns ur polisens
              händer för framtiden. Vi ska inte hänga upp oss på att lagstiftning
              hittills inte har behövts på samma sätt. Varje samtal har med
              stort intresse lagrats hos operatörerna för bokföringsändamål
              och för att kunna kräva in Jens Holms och mina skulder till telebolaget
              om vi skulle tjafsa med det.
            </seg>
            <seg xml:id="i-5c79c8852bdb338e-0">
              Vi går alltmer mot platta samtalsavgifter. Bolagen säger att
              de själva egentligen inte vill lagra detta. Vi tycker då att det
              är rimligt att det ändå finns. Vi vet att det är ett verktyg.
            </seg>
            <seg xml:id="i-bb877e9090f9ee04-0">
              Vi liberaler säger att under strikt kontroll, minimalistisk tillämpning
              och stark inramning är det acceptabelt. Det finns ett annat värde
              att skydda. Det är integriteten för människor som far illa.
            </seg>
            <seg xml:id="i-d6353e3247c78638-0">
              Det är inte så att alla ringer och chitchattar om nästa vänsterpartimöte
              eller folkpartimöte på mobiltelefon. Människor använder dessa
              verktyg för att begå mycket grova brott. Den verkligheten vill
              inte Jens Holm se. Det tycker jag är väldigt tråkigt.
            </seg>
          </u>
          <note xml:id="i-4ff6bb208178df1d-0">
            Anf. 151 ULRIKA KARLSSON i Uppsala (M):
          </note>
          <u who="johan_pehrson_35cd8a" prev="cont" xml:id="i-a7535b17234bfa5d-0">
            <seg xml:id="i-69bbdf62bee82fea-0">
              Herr talman! I kväll och i dag debatterar vi kommissionens utvärderingsrapport
              om datalagringsdirektivet. För inte så länge sedan, bara för någon
              månad sedan, debatterade vi i den här kammaren regeringens proposition
              om genomförande av samma direktiv. För oss är det bekant att vi
              då hade en minoritet som valde att vilandeförklara frågan i minst
              ett år.
            </seg>
            <seg xml:id="i-31ae3433e97df4a7-0">
              Det är viktigt att betona att datalagringsdirektivet handlar
              om att vi i lag ska reglera lagring av trafikuppgifter för brottsbekämpning.
              Datalagringsdirektivet, vad vi än må tycka om det, är ett för
              Sverige och alla andra medlemmar i EU bindande direktiv från 2006.
            </seg>
            <seg xml:id="i-bb79b068bf9f1df9-0">
              År 2006, det vill säga innan alliansregeringen tillträdde, enades
              medlemsstaternas regeringar i EU om att det behövs regler som
              ser till att trafikuppgifter lagras under en viss tid för att
              vara tillgängliga vid brottsutredningar. Sverige, med dåvarande
              justitieministern, socialdemokraten Thomas Bodström, var drivande
              i processen med att ta fram datalagringsdirektivet.
            </seg>
            <seg xml:id="i-dea626beda780259-0">
              Jag säger detta eftersom det inte är någon hemlighet att de dåvarande
              moderata riksdagsledamöterna och ledamöterna i justitieutskottet
              var tveksamma, till och med negativa, när datalagringsdirektivet
              processades fram, och man röstade emot förslaget. På goda grunder,
              kan vi tycka, eftersom direktivet faktiskt ställer svåra frågor
              om balansen mellan integritet och brottsbekämpning på sin spets
              med skyddet för den personliga integriteten på den ena sidan och
              de brottsbekämpande myndigheternas behov av goda förutsättningar
              att agera mot den grova brottsligheten på den andra sidan.
            </seg>
            <seg xml:id="i-4ead7fff9e646bbe-0">
              I dag anser vi moderater att det finns ett behov av att lagra
              uppgifter, att de rättsvårdande myndigheterna kan ta del av uppgifterna
              i vissa fall och efter vissa särskilda förutsättningar som vi
              har satt upp i lag i kampen mot den grova brottsligheten.
            </seg>
            <seg xml:id="i-811d2283f480056d-0">
              Låt mig därför säga något om den proposition om genomförande
              av datalagringsdirektivet som regeringen lade fram till riksdagen.
              I balansen mellan integritet och effektivitet i brottsbekämpningen
              ansåg vi då och vi anser nu också att förslaget var väl avvägt.
              Bland annat föreslog regeringen att Sverige skulle ha den minimala
              lagringstiden om sex månader. Direktivet ger möjlighet till en
              lagringstid mellan sex månader och två år. Vi moderater, och vi
              i Alliansen, anser därför att lagringstiderna i direktivet spannet
              mellan sex månader och två år inte ska förändras. Vi anser att
              det är viktigt att varje medlemsland självt på nationell nivå
              ska bestämma den lagringstid som det finner är nödvändigt inom
              detta spann. Vi kan därför med viss oro se vad en fullständigt
              harmoniserad lagringstid skulle innebära för Sverige. Det skulle
              innebära en risk att Sverige tvingas lagra uppgifter längre än
              vad vi önskar och finner nationellt nödvändigt.
            </seg>
            <seg xml:id="i-2be7cdbc003180fc-0">
              För att ta del av den nödvändiga lagrade informationen för att
              utreda, avslöja och åtala brott är det viktigt att polisen kan
              ta del av informationen för att kartlägga hur ett brott har planerats,
              hur misstänkta personer har agerat under och efter det att brottet
              har begåtts. I dag, precis som Elin Lundgren mycket bra redogjorde
              för, får tele- och internetoperatörer lagra trafikuppgifter som
              de har behov av för att exempelvis kunna fakturera eller för marknadsföring.
              De rättsvårdande myndigheterna kan ta del av de uppgifterna för
              att utreda allvarlig brottslighet i dag.
            </seg>
            <seg xml:id="i-c37755f4e1d29839-0">
              Skillnaden mellan den rådande ordningen, eller den så kallade
              oordningen som Elin redogjorde för, där det inte finns någon policy
              eller tidsperspektiv för när uppgifterna ska rensas, och den ordning
              med svensk lagstiftning för genomförande av direktivet som regeringen
              lade på riksdagens bord för inte så länge sedan, är att lagringen
              görs obligatorisk under sex månader. Därefter ska uppgifterna
              förstöras. Sedan införs strängare krav på säkerheten omkring uppgifterna
              hos operatörerna. De uppgifter som ska lagras är de uppgifter
              som svarar på frågorna: Vem kommunicerade med vem? När skedde
              det? Var befann de sig? Vilken typ av kommunikation använde de?
            </seg>
            <seg xml:id="i-9280c2bab8258446-0">
              Uppgifterna rör alltså inte innehållet i kommunikationen, det
              vill säga det är inte fråga om att lagra innehållet i sms man
              skickar, det man säger i telefonsamtal eller skriver i mejl. Det
              ska inte heller vara chatt, nedladdning av filer eller surfning.
              Det är alltså inte fråga om masslagring av innehållet i våra kommunikationer.
            </seg>
            <seg xml:id="i-1b00d4dbc3f18f51-0">
              Vänsterpartiet säger att vi går längre än vad som föreskrivs
              i direktivet. Låt mig ge ett konkret exempel, herr talman. Jag
              tycker att det är på sin plats.
            </seg>
            <seg xml:id="i-cd66b7a961a9a534-0">
              För några år sedan fanns ett ärende där en åttaårig flicka blev
              bortrövad. Hon utsattes för sexuella övergrepp. Polisen letade
              efter den person som hade rövat bort flickan. Tack vare de uppgifter
              som flickan kunde ge till polisen kunde man lokalisera mannen.
              Hon uppgav nämligen att han hade haft två missade samtal. De två
              missade samtalen i det området gjorde att man kunde lokalisera
              just den individen.
            </seg>
            <seg xml:id="i-04376c6948c6425b-0">
              Det är viktigt att säga detta. Det handlar om en upprättelse
              av denna kränkta flickas integritet. En integritet står mot en
              annan. Vi behöver effektiva verktyg för att bekämpa den grova
              brottsligheten. Jag tycker att det är påkallat att ha datalagring
              när vi pratar om upprättelse för den åttaåriga flickan och att
              hitta hennes förövare.
            </seg>
            <seg xml:id="i-ce4afd8f5c4080ed-0">
              Vi har gjort denna avvägning, och det gjorde regeringen i det
              lagförslag som lades fram på riksdagens bord. Sverige är som medlemsstat
              i EU skyldigt att införa direktivet. Det tog lång tid för regeringen
              att lägga fram förslaget på riksdagens bord. Det var för att vi
              ville ha en väl avvägd balans mellan integriteten och effektiviteten
              i brottsbekämpningen, en proportionalitetsprincip.
            </seg>
            <seg xml:id="i-1f4b7563f81a6bd2-0">
              Med tanke på den kritik som kommer från Socialdemokraterna är
              det befogat att förslaget har dröjt. Vi vet att flera medlemsländer
              har implementerat direktivet och att vi borde ha gjort det. Men
              fördröjningen har varit befogad i den avvägning som har gjorts
              av balansen. När alliansregeringen tillträdde var inte den främsta
              frågan utredd, nämligen när de brottsbekämpande myndigheterna
              ska få tillgång till de uppgifter som finns lagrade. Det handlar
              om lagrade uppgifter från människor som faktiskt inte är misstänkta
              för något brott. Då måste det regleras när de rättsvårdande myndigheterna
              ska och får gå in och hämta uppgifterna.
            </seg>
            <seg xml:id="i-95f25686b4b43219-0">
              Herr talman! Kommissionens utvärdering, som justitieutskottet
              har på sitt bord nu, innehåller inte några konkreta förslag. Regeringen
              säger att man avser att återkomma med sin ståndpunkt om och när
              kommissionen presenterar konkreta förslag. Jag hoppas att vi i
              denna riksdag kan besluta om ett datalagringsdirektiv när frågan
              återkommer till riksdagens bord.
            </seg>
            <seg xml:id="i-9031462a1a7c1dfc-0">
              Med anledning av detta vill jag yrka bifall till förslaget i
              utskottets utlåtande.
            </seg>
          </u>
          <note xml:id="i-3b5266938ec355b4-0">
            I detta anförande instämde Carl-Oskar Bohlin (M).
          </note>
          <note type="speaker" xml:id="i-1630f07346d64d5a-0">
            Anf. 152 JOHAN LINANDER (C):
          </note>
          <u who="johan_linander_6c27ef" xml:id="i-a889ba4ec491934f-0">
            <seg xml:id="i-39d03db00ef8032a-0">
              Herr talman! Så var det åter dags att debattera datalagringsdirektivet.
              Det är en fråga som vi har haft uppe i riksdagen vid många tillfällen.
              Det är faktiskt åtta år sedan vi började diskutera frågan. Senast
              vi diskuterade frågan var det vinter, i mars tidigare i år. Det
              handlade då om Sverige skulle implementera direktivet eller inte.
              Som vi har hört slutade det den gången med att frågan bordlades
              i ett år. Om några månader kommer debatten upp igen.
            </seg>
            <seg xml:id="i-23f2a0579e9ec2f8-0">
              I dag är det inte en debatt om Sverige ska implementera direktivet
              eller inte, även om det har låtit så tidigare i debatten. Nu handlar
              det om den utvärderingsrapport som Europeiska kommissionen har
              gjort och som kommer att ligga till grund för en översyn av datalagringsdirektivet.
              Givetvis är det viktigt för oss i riksdagen och justitieutskottet
              att vara med tidigt i den process som kommer att ske med datalagringsdirektivet.
              Jag ska dock poängtera att den utvärderingsrapport som ligger
              framför oss, som kommissionen har gjort, inte innehåller några
              konkreta förslag.
            </seg>
            <seg xml:id="i-ba4dfcd193e66fd6-0">
              På förekommen anledning vill jag först av allt påpeka att Centerpartiet
              är, och har varit, negativt till hela tanken på ett datalagringsdirektiv.
            </seg>
            <seg xml:id="i-1ffff370491a10ee-0">
              Det var dåvarande justitieministern, socialdemokraten Thomas
              Bodström, som för åtta år sedan lade fram förslaget. Centerpartiet
              sade nej till datalagringsdirektivet då, och vi är fortfarande
              skeptiska till hela tanken.
            </seg>
            <seg xml:id="i-1c27394b6ea49335-0">
              Hade vi centerpartister själva fått bestämma hade det inte funnits
              något datalagringsdirektiv eller så hade det åtminstone varit
              frivilligt för medlemsstaterna att välja att implementera det
              eller inte. Denna position, kan jag upplysa Jens Holm och andra
              om, har hela den europeiska liberala gruppen ställt sig bakom.
            </seg>
            <seg xml:id="i-08cb1aba97e4c39e-0">
              Med detta som bakgrund är det bra att kommissionen valt att utvärdera
              direktivet och planerar för en översyn av nuvarande ramverk. Om
              översynen skulle resultera i att direktivet görs frivilligt så
              att medlemsstaterna kan välja att implementera det eller inte
              skulle allt vara frid och fröjd, men tyvärr har jag ingen större
              förhoppning om det.
            </seg>
            <seg xml:id="i-2bac6041579c6222-0">
              Trenden bland EU:s 27 medlemsländer är nämligen att man snarare
              har valt en längre lagringstid än Sverige. Vi har föreslagit sex
              månader, men de flesta andra länder har valt en längre lagringstid.
              I dag kan man välja från sex månader upp till två år.
            </seg>
            <seg xml:id="i-7ab7bcae63ec8f2d-0">
              Öppnar vi upp direktivet, som kommissionen vill för att harmonisera
              lagringstiden, är risken stor att Sverige tvingas till en längre
              lagringstid på minst ett år. Även om jag och Centerpartiet skulle
              vilja öppna upp direktivet för att möjliggöra en kortare lagringstid
              skulle det alltså samtidigt innebära en risk för att majoriteten
              av EU:s medlemsländer väljer en längre lagringstid. Syftet med
              att öppna upp frågan skulle vara att förkorta lagringstiden, men
              resultatet skulle kunna bli att vi tvingas ha en längre lagringstid.
              Därför väljer vi att säga att direktivet inte bör förändras vad
              gäller lagringstider. På detta sätt motverkar vi åtminstone att
              vi tvingas till att lagra längre än de sex månader som föreslås
              i Sverige.
            </seg>
            <seg xml:id="i-36f9e4759f8ae406-0">
              Herr talman! En annan fråga som tas upp i utlåtandet är för vilka
              ändamål som uppgifterna får lagras och användas. Vi säger från
              utskottets sida att vi inte vill ha någon ytterligare harmonisering
              av detta heller. Olika länder har olika behov och önskemål, och
              det bör finnas ett rimligt mått av frihet för medlemsländerna
              att själva besluta om ändamålen.
            </seg>
            <seg xml:id="i-64e6291893e71dd8-0">
              Det bör däremot inte finnas någon frihet för medlemsländerna
              när det gäller uppgiftsskydd och datasäkerhet. Här ska det finnas
              höga minimiregler som inget medlemsland får underskrida. Det ska
              vara minimiregler så att varje land som vill kan införa hårdare
              och strängare regler i sina nationella regelverk. Detta är något
              som konstitutionsutskottet har framfört till oss i justitieutskottet.
            </seg>
            <seg xml:id="i-ad34f384bcc60c7d-0">
              Tillgång till uppgifter om vem som har ringt vem från vilken
              plats och andra tele- och datauppgifter är mycket viktigt i många
              brottsutredningar. Det handlar såklart om grova brott, för annars
              får polisen inte tillgång till den här typen av uppgifter. Att
              säga något annat är att inte hålla sig till sanningen.
            </seg>
            <seg xml:id="i-c47f7ccc402d3ce0-0">
              Det är så här som polis och åklagare jobbar även i dag, innan
              datalagringsdirektivet är implementerat. Jag är övertygad om att
              svenskt rättsväsen även framöver kommer att göra ett bra jobb
              för att bekämpa grov organiserad brottslighet detta oavsett om
              det finns ett datalagringsdirektiv eller inte.
            </seg>
            <seg xml:id="i-40dc6719843028f6-0">
              Vi tycker inte att det är rimligt att lagra allas tele- och datauppgifter
              för att kanske i viss mån förenkla utredningsarbetet av några
              grova brott. Det handlar om en proportionalitetsbedömning av intrånget
              i den personliga integriteten å ena sidan och brottsutredningen
              å andra sidan. Vi menar att proportionaliteten inte klaras av,
              och det är därför Centerpartiet inte tycker att det borde finnas
              ett datalagringsdirektiv. Nu finns det ett sådant, och därför
              är Sverige skyldigt att implementera det. Den som säger något
              annat håller sig inte heller till sanningen. Vi har en skyldighet
              att implementera de direktiv som finns.
            </seg>
          </u>
          <note xml:id="i-6ed6ed6f6b783485-0">
            Debatten återkommer i vår. Nu, herr talman, yrkar jag bifall
            till utskottets förslag och avslag på reservationerna.
          </note>
          <note type="speaker" xml:id="i-11cc1ffd902f9070-0">
            Anf. 153 JENS HOLM (V) replik:
          </note>
          <u who="jens_holm_9bd66a" xml:id="i-909ee9b62a367882-5">
            <seg xml:id="i-7769aa48e6556e52-0">
              Herr talman! Jag ska referera till en artikel som Johan Linander
              skrev tillsammans med Lena Ek, som numera är miljöminister. Den
              publicerades i Göteborgsposten den 14 september i år och hade
              rubriken EU måste backa om obligatorisk datalagring. Hade Linander
              och Ek frågat mig om jag ville vara med och underteckna artikeln
              hade jag sagt ja på direkten. Den innehåller precis det som vi
              kritiker av datalagringsdirektivet hela tiden har sagt.
            </seg>
            <seg xml:id="i-17c751665aba8342-0">
              Att det är trångsynt och enkelspårigt av kommissionen att dra
              Sverige inför EU-domstolen stämmer.
            </seg>
            <seg xml:id="i-5a19b43cf598e603-0">
              Att den gällande lagstiftningen om teleövervakning ger polisen
              de möjligheter den behöver för att bekämpa grov brottslighet är
              helt korrekt.
            </seg>
            <seg xml:id="i-0bb920f0fe9ed463-0">
              Att det är helt oproportionerligt med massregistrering av 500
              miljoner EU-medborgares internet- och telefontrafik är också korrekt.
            </seg>
            <seg xml:id="i-18c6b5b5e4faed63-0">
              Att kommissionens utvärdering av datalagringsdirektivet konstaterar
              att direktivet varken uppnått sitt syfte eller kan garantera skydd
              för enskildas personuppgifter är också sant.
            </seg>
            <seg xml:id="i-954bb396b343e585-0">
              Artikeln avslutas med att medlemsländerna ska ha möjlighet att
              själva bestämma om de ska införa direktivet eller inte. Precis
              så tycker jag också.
            </seg>
            <seg xml:id="i-61baaf50348a6928-0">
              Min fråga till Centerpartiet och Johan Linander är: varför driver
              ni inte denna politik i praktiken? Varför skriver ni debattartiklar
              där ni säger en sak, men när ni har chansen att påverka i Sveriges
              riksdag gör ni något helt annat?
            </seg>
          </u>
          <note type="speaker" xml:id="i-118565ce3808380a-0">
            Anf. 154 JOHAN LINANDER (C) replik:
          </note>
          <u who="johan_linander_6c27ef" xml:id="i-a889ba4ec491934f-1">
            <seg xml:id="i-ecac47d69a7baff8-0">
              Herr talman! Det gläder mig att Jens Holm läser Centerpartiets
              debattartiklar. Det borde han göra oftare.
            </seg>
            <seg xml:id="i-d1823f8ef434729a-0">
              Jag förstår inte frågan. Skulle Centerpartiet inte driva detta?
              I mitt anförande sade jag precis samma sak som jag skrev i debattartikeln.
            </seg>
            <seg xml:id="i-896888a90ae16d2f-0">
              Precis på samma sätt som det krävs samarbete mellan de 27 länderna
              inom EU krävs det samarbete när man ingår i en regering och styr
              landet som Centerpartiet gör. Men Vänsterpartiet har ju ingen
              erfarenhet av att samarbeta i en regering. Man får helt enkelt
              komma överens, och Centerpartiet har inte fått igenom sin inställning
              till datalagringsdirektivet. Däremot har vi fått igenom bra saker
              vad gäller dataskydd, lagringstid och annat. Men hade Centerpartiet
              självt fått välja hade det inte funnits ett datalagringsdirektiv
              eller så hade EU beslutat att det åtminstone skulle ha varit valfritt
              för medlemsländerna att genomföra det.
            </seg>
          </u>
          <note type="speaker" xml:id="i-f463c4d762d5be43-0">
            Anf. 155 JENS HOLM (V) replik:
          </note>
          <u who="jens_holm_9bd66a" xml:id="i-909ee9b62a367882-6">
            <seg xml:id="i-45d0808eb4dc2128-0">
              Herr talman! Du svarar uppgivet, Johan Linander, och ni har ju
              varit tvungna att vika er för de andra partierna i regeringen.
            </seg>
            <seg xml:id="i-eb6d1c09a3a47afe-0">
              Så sent som för två månader sedan drev ni dessa krav, sade att
              EU skulle lägga ned sin stämning av Sverige och krävde att medlemsländerna
              själva skulle få bestämma om de ska implementera datalagringsdirektivet
              eller inte. Detta borde väl märkas i kammaren och i justitieutskottet,
              och man borde höra talas om interna strider inom regeringen. Men
              jag har inte hört att Centerpartiet har lagt fram ett enda konkret
              förslag för att vi ska slippa datalagringsdirektivet.
            </seg>
            <seg xml:id="i-db7496582379dff2-0">
              Johan Linander får gärna berätta för mig vad Centerpartiet konkret
              har gjort för att vi ska slippa datalagringsdirektivet.
            </seg>
            <seg xml:id="i-90b9e82d5bbb1b43-0">
              Vänsterpartiet och Miljöpartiet tar emot er med öppna armar.
              Vi vill gärna samarbeta med er för integriteten. Men att göra
              som ni gör och skriva debattartiklar där ni säger en sak och sedan
              göra något helt annat är inte riktigt sjyst.
            </seg>
          </u>
          <note type="speaker" xml:id="i-d7c80872cb281e81-0">
            Anf. 156 JOHAN LINANDER (C) replik:
          </note>
          <u who="johan_linander_6c27ef" xml:id="i-a889ba4ec491934f-2">
            <seg xml:id="i-1f24d663315acc80-0">
              Herr talman! Det är uppenbart att Jens Holm har svårt att förstå
              hur ett parti kan driva en fråga och samtidigt samarbeta med andra.
              Sverige kanske ska glädjas åt att det inte blev en rödgrön seger
              i valet förra året. Eftersom ni så tydligt säger att ni inte tänker
              kompromissa om någonting vet vi hur det hade gått med ett sådant
              regeringssamarbete. Vi har tidigare lyssnat på Socialdemokraternas
              anförande det parti som Vänsterpartiet ville sitta i regering
              med där man hyllar datalagringsdirektivet. Det hade kunnat vara
              intressant att se hur ett sådant samarbete fungerade, men vi är
              glada för Sveriges skull att det inte blev så.
            </seg>
            <seg xml:id="i-cdda4c9b1cd0c9a5-0">
              Jens Holm frågade om jag är uppgiven. Jens Holm sade också att
              han skulle vilja se att vi drev frågan här i kammaren. Om du hade
              lyssnat på mitt anförande hade du hört vad jag sade om Centerpartiets
              position i den här frågan. Jag står här i kammaren och framför
              det offentligt eftersom det är vår linje. Vi driver den internt.
              Jens Holm vill höra om strider i Rosenbad. Vi tänker inte bjuda
              på något tal om strider i Rosenbad. Vi sköter det mycket snyggare
              än att strida. Vi samtalar. Det är en mycket bättre lösning.
            </seg>
            <seg xml:id="i-c1dfd1ba8c6c72d0-0">
              Vi driver frågan inom EU. Lena Ek är visserligen inte kvar i
              parlamentet utan har kommit till regeringen som miljöminister,
              men vår nya ledamot driver givetvis samma frågor. Vi har fått
              hela den europeiska liberala partigruppen att inta ställningen
              att datalagringsdirektivet borde vara frivilligt för alla. Har
              man hela Alde bakom sig är det ganska starkt. Vi är en betydligt
              större partigrupp än den som Vänsterpartiet tillhör i Europaparlamentet.
            </seg>
          </u>
          <note type="speaker" xml:id="i-20419f9042fd1c33-0">
            Anf. 157 CAROLINE SZYBER (KD):
          </note>
          <u who="unknown" xml:id="i-1801bc5bf49e841d-14">
            <seg xml:id="i-07639eb1c365a9cd-0">
              Herr talman! Förra gången vi debatterade det här ärendet var
              i våras. Det var en lång debatt. En åhörare mejlade till mig efteråt
              och skrev: Det var en debatt där alla verkade debattera olika
              saker.
            </seg>
            <seg xml:id="i-75b59cd9dff0b8d8-0">
              Jag hoppas att dagens debatt har haft lite bättre fokus. Vi debatterar
              i dag justitieutskottets särskilda utlåtande över kommissionens
              utvärderingsrapport. Det är bra att kommissionen nu har gjort
              en utvärdering av direktivet om lagring av trafikuppgifter för
              brottsbekämpande ändamål, datalagringsdirektivet. I datalagringsdirektivet
              fick kommissionen i uppdrag att göra en utvärdering av datalagringsdirektivets
              inverkan på ekonomiska aktörer och konsumenter i syfte att avgöra
              om det är nödvändigt att ändra direktivets bestämmelser. Utvärderingen
              blev försenad, men kommissionen lämnade i april i våras sin utvärderingsrapport
              och har aviserat att förslag till revidering av direktivet kommer
              att presenteras under våren 2012.
            </seg>
            <seg xml:id="i-d57b8fa87ca0df4f-0">
              För Kristdemokraterna har det handlat om hur lång lagringstiden
              ska få vara samt tydlighet i vad som ska få sparas. För oss kristdemokrater
              är det viktigt att det är tydligt var gränsen går mellan integritetsskydd
              och brottsbekämpning. Avlyssning och övervakning får aldrig användas
              slentrianmässigt. Det ska noga övervägas och prövas i varje enskilt
              fall.
            </seg>
            <seg xml:id="i-144b884c1ce6a59c-0">
              I debatten i våras var jag tydlig med att vi inte visste om det
              skulle komma att ske förändringar på EU-nivå. Då utvärderingen
              är försenad har inte arbetet kunnat färdigställas helt. Kommissionen
              har ansett sig sakna viktig information från medlemsländerna om
              hur direktivet har införts och vilket resultat det har gett. Eftersom
              det reviderade direktivet kommer att presenteras först i vår och
              ännu mer tid kommer att förflyta innan det är färdigförhandlat
              i ministerrådet och Europaparlamentet och har trätt i kraft finns
              det möjlighet att jobba på förändringar i liggande förslag. Det
              är dock osäkert vilket innehåll ett reviderat direktiv skulle
              få.
            </seg>
            <seg xml:id="i-6998181c2a96d4a3-0">
              Åsikterna hos medlemsstaterna går kraftigt isär. Vissa anser
              att det nuvarande direktivet innehåller för få uppgifter och för
              korta lagringstider, andra har motsatt uppfattning. Det gör att
              vi inte vet om det blir en bättre produkt om direktivet arbetas
              om. Det ska vi vara tydliga med.
            </seg>
            <seg xml:id="i-15f72a237a1a73d2-0">
              Vi ska ta varje möjlighet att stärka skyddet för den personliga
              integriteten. Med tanke på vad andra länder har framfört finns
              det en risk att en omförhandling av direktivet skulle öppna för
              förändringar som innebär försämringar, till exempel längre minimitider
              för lagring eller en utvidgning av ändamålen.
            </seg>
            <seg xml:id="i-7faccf988cab6cf7-0">
              Majoriteten i utskottet anser inte att direktivets regler om
              en lagringstid på mellan sex månader och två år bör förändras.
              Det är enligt utskottet angeläget att medlemsstaterna får besluta
              självständigt inom ett tydligt tidsspann. Vi är därför tydliga
              med att en fullständig harmonisering av lagringstiden inte är
              önskvärd.
            </seg>
            <seg xml:id="i-3ec86cafe108885d-0">
              Konstitutionsutskottet har i sitt yttrande till justitieutskottet
              tagit upp minimireglerna. Detta fokus håller justitieutskottet
              med om. Minimireglerna för uppgiftsskydd och datasäkerhet ska
              vara högt ställda och inte hindra enskilda medlemsstater att ha
              högre krav i sina nationella regelverk. Det ska också vara tydligt
              för vilka ändamål uppgifterna får lagras och användas. Det kan
              inte nog understrykas.
            </seg>
            <seg xml:id="i-ff5d0bfdf2edd07b-0">
              Genom uppgifter från till exempel mobiltelefoner kan polisen
              bland annat kartlägga hur brott planeras och hur misstänkta personer
              agerat under och efter ett genomfört brott. Några uppgifter som
              avslöjar innehållet i en kommunikation som till exempel vad som
              sagts under ett samtal får inte lagras. Exempel på uppgifter som
              har lagrats via datalagringsdirektivet är uppgifter om självmordssprängningen
              i centrala Helsingfors i december för snart ett år sedan. Man
              kan redan nu konstatera att historiska trafikuppgifter har varit
              mycket viktiga för att kartlägga aktivitet före, under och efter
              gärningen. I en rättegång om helikopterrånet som skedde i september
              2009 använde åklagaren i sin sakframställning historiska trafikuppgifter
              för att visa gärningsmännens aktivitet före, under och efter rånet.
            </seg>
            <seg xml:id="i-2fe02e63925e47b4-0">
              Det är några fall som visar att det går att använda detta. Vi
              får inte glömma att vi inte är immuna mot grova brott.
            </seg>
            <seg xml:id="i-89028e38ee693d4e-0">
              Herr talman! Jag hoppas att debatten i dag har haft ett tydligare
              fokus för åhörarna. För oss kristdemokrater är det viktigt att
              värna den personliga integriteten, men vårt fokus har legat på
              att behålla en relativt kort lagringstid. Efter avvägning får
              nyttan av hur man kan använda informationen i brottsprevention
              och utredning av brott vägas mot den kränkning av den personliga
              integriteten som det medför.
            </seg>
            <seg xml:id="i-93d87343e642c852-0">
              Jag hoppas att det framgent kan göras en utvärdering av hur effektivt
              datalagringsdirektivet har varit för att bekämpa och utreda brott.
              Det ska finnas en möjlighet att få veta om uppgifter om en själv
              hämtats för en brottsutredning, och man ska se över skadeståndsmöjligheter.
            </seg>
            <seg xml:id="i-894e062692224398-0">
              Av utvärderingen framgår att direktivet har tillämpats under
              för kort tid för att man ska kunna dra helt klara slutsatser.
              Eftersom underlaget inte är tillräckligt för att man ska kunna
              dra avgörande slutsatser kommer man att återkomma om hur det har
              påverkat näringslivet. Man kommer att ha samråd med brottsbekämpande
              myndigheter, rättsväsendet, näringslivet och medborgargrupper
              för att undersöka allmänhetens uppfattning och se hur det påverkar
              beteenden och vanor. Det tycker vi är bra.
            </seg>
          </u>
          <note xml:id="i-4f42bfee6d19ba7b-0">
            Jag yrkar bifall till förslaget i utskottets utlåtande.
          </note>
          <note xml:id="i-a8cdb7b3c2ecfadd-4">
            Överläggningen var härmed avslutad.
          </note>
          <note xml:id="i-4a8ac005ae898b78-0">
            16 § Ett EU-system för att spåra finansiering av terrorism
          </note>
          <note xml:id="i-d36d3609ce97dba5-7">
            Föredrogs
          </note>
          <note type="speaker" xml:id="i-3c591d7d0392635e-0">
            Anf. 158 KERSTIN HAGLÖ (S):
          </note>
          <u who="kerstin_haglo_c5ad26" xml:id="i-4b5e9fa4b75e1dd9-0">
            <seg xml:id="i-4e4ff8559a572e41-0">
              Herr talman! Denna debatt handlar om justitieutskottets utlåtande
              över europeiska kommissionens meddelande angående ett system för
              att spåra finansiering av terrorism.
            </seg>
            <seg xml:id="i-57b6cc664dbf2849-0">
              Det är viktigt att säga att meddelandet är utformat som ett diskussionsunderlag.
              Det innehåller inget slutligt förslag. Kommissionen vill med meddelandet
              få i gång en diskussion. Frågan om att spåra finansiering av terrorism
              är politiskt viktig och komplicerad både juridiskt och tekniskt.
            </seg>
            <seg xml:id="i-affd701a4d6d8c39-0">
              Bakgrunden är kortfattat följande:
            </seg>
            <seg xml:id="i-3c69125a6b207011-0">
              I syfte att bekämpa terrorism och finansiering av terrorism införde
              USA år 2001 ett system för att samla in och analysera meddelanden
              om finansiella transaktioner från det företag, förkortat Swift,
              som dominerade marknaden. Efter att företaget Swift flyttat delar
              av sin verksamhet från USA till Europa kunde USA, i avsaknad av
              ett avtal om informationsutbyte mellan EU och USA, inte få tillgång
              till dessa data. Först i juli 2010 ingick EU och USA ett avtal
              om att föra över information om banktransaktioner till USA med
              syfte att bekämpa terrorism, inklusive finansiering av terrorism.
            </seg>
            <seg xml:id="i-c844740e012aff23-0">
              Samtidigt som detta avtal ingicks beslutade Europarådet att ge
              kommissionen i uppdrag att inom ett år komma tillbaka med ett
              förslag på hur ett motsvarande system inom EU skulle kunna vara
              utformat. Syftet med detta var tudelat. Dels hade USA:s system,
              förkortat TFTP, visat sig vara ett effektivt system för bekämpning
              av terrorism, dels ville rådet undvika att stora mängder data,
              bulkdata, rörande oskyldiga EU-medborgare skickades till tredjeland.
              Detta avtal mellan EU och USA har varit och kommer att bli föremål
              för ytterligare utvärdering. Kommissionen har också under våren
              2011 hållit flera expertmöten där man diskuterat alternativa lösningar
              och hur ett framtida EU-system, med förkortningen TFTS, skulle
              kunna vara uppbyggt.
            </seg>
            <seg xml:id="i-e2696b2628299677-0">
              Liksom vi nu här i riksdagen ges möjlighet att debattera det
              nu aktuella meddelandet från kommissionen kommer också Europaparlamentet
              och rådet att debattera frågan innan ett slutligt förslag presenteras,
              vilket förväntas ske tidigast under början av 2012.
            </seg>
            <seg xml:id="i-f64013783ef06545-0">
              I likhet med utskottets majoritet välkomnar vi socialdemokrater
              kommissionens initiativ till en diskussion om huruvida det på
              EU-nivå bör införas ett system för att spåra finansiering av terrorism
              och hur det i sådant fall lämpligen ska utformas.
            </seg>
            <seg xml:id="i-594d37cd0ce4d9ce-0">
              Eftersom ett system för att spåra just transaktioner och finansiering
              av terrorism innebär masslagring och massöverföring av data finns
              frågor av dataskydds-, rättsäkerhets- och integritetskaraktär.
            </seg>
            <seg xml:id="i-cbfb636d72d70a54-0">
              Vid ett införande av ett sådant system anser vi att det måste
              vara en väl avvägd balans mellan behovet av ett sådant system
              för att kunna bekämpa terrorism på ett effektivt sätt och respekten
              för de grundläggande rättigheterna, särskilt då den personliga
              integriteten.
            </seg>
            <seg xml:id="i-be8a92f5f3d18148-0">
              Precis som konstitutionsutskottet skrev i sitt yttrande vill
              vi också betona att varje möjlighet att förstärka skyddet för
              den personliga integriteten måste tas till vara. Man måste också
              noga överväga om de åtgärder som kan komma att föreslås är nödvändiga
              och proportionerliga. Det ska bli intressant att följa det fortsatta
              arbetet och ta del av ett eventuellt slutligt förslag från kommissionen.
            </seg>
            <seg xml:id="i-37aa70c761bbc224-0">
              Herr talman! I dag debatterar vi hur EU med ett system ska kunna
              spåra finansiering av terrorism. Men vi kan aldrig någonsin blunda
              för verkligheten. Terrorismen har visat sitt ansikte i många skepnader
              runt om i världen och här i Sverige. Det vet alla vi som sitter
              här. Men vi får heller aldrig blunda för grogrunden för terrorism.
              Det är först då som vi kan göra allt för att förebygga, upptäcka
              och bekämpa den. En framgångsrik kamp mot terrorismen förutsätter
              demokrati, respekt för de mänskliga rättigheterna, jämställdhet,
              ekonomisk och social utveckling, rättvis fördelning och förstärkt
              internationellt samarbete.
            </seg>
            <seg xml:id="i-f0ab3a8583d67890-0">
              Herr talman! Som jag sagt i mitt anförande står vi socialdemokrater
              i stort sett bakom utskottets utlåtande vad gäller detta EU-system
              för att spåra finansiering av terrorism. Men vi har en reservation
              därför att det i kommissionens meddelande uppges att proportionalitetshänsynen
              pekar mot att ett motsvarande europeiskt system skulle få samma
              begränsade räckvidd som i det amerikanska programmet, det vill
              säga att användningen av uppgifterna strikt skulle begränsas till
              att bekämpa terrorism och finansiering av terrorism.
            </seg>
            <seg xml:id="i-cad4c56d69bc49c0-0">
              Vi socialdemokrater kan inte blunda för den verklighet som finns
              att också organiserad ekonomisk brottslighet är en internationell
              samarbetsangelägenhet och i allra högsta grad en fråga för EU.
              Det är otvivelaktigt så att tillgång till uppgifter om finansiella
              betalningsmeddelanden vore ett värdefullt verktyg också i kampen
              mot andra former av allvarlig brottslighet, exempelvis narkotikabrottslighet
              och trafficking. Vi vet också att organiserad ekonomisk brottslighet
              ofta har en koppling till terrorism. Därför anser vi att kommissionen
              bör överväga om EU-systemet TFTS ska utvidgas till att användas
              också i kampen mot organiserad ekonomisk brottslighet. Detta har
              vi framfört vid överläggningar med regeringens representant i
              utskottet och i EU-nämnden. Tyvärr har regeringen inte tyckt att
              förslaget har varit intressant och så viktigt att Sverige ska
              föra fram denna åsikt i den fortsatta diskussionen och arbetet,
              och det lär väl inte riksdagen heller besluta.
            </seg>
            <seg xml:id="i-fe4a88d3b5081cd0-0">
              Men vi socialdemokrater tar kampen mot den organiserade ekonomiska
              brottsligheten här i Sverige på största allvar, och vi är väl
              medvetna om att pengarna inte alltid stannar vid Sveriges gräns
              utan fortsätter ut till exempelvis EU-länderna. Svarta pengar
              blir vita, och vita pengar blir svarta. Därför är det viktigt
              att vi får ett samarbete även i dessa frågor, och vi skulle kunna
              hitta ett gemensamt system. Den medvetenheten och insikten om
              att det står till så här tror jag att också den moderatledda regeringen
              har. Jag tror också att de borgerliga ledamöterna i utskottet
              har det.
            </seg>
            <seg xml:id="i-c8653b977a0aff93-0">
              När det gäller en inbjudan till diskussion från kommissionen
              är det fullt möjligt att utskottet i utlåtandet gör sin röst hörd
              och framför synpunkter om vad den fortsatta diskussionen och kommissionens
              arbete bör handla om.
            </seg>
            <seg xml:id="i-ff60c6d7f1428e34-0">
              Det är bara att beklaga att de borgerliga ledamöterna i utskottet
              inte ville ha med den socialdemokratiska ståndpunkten i utskottets
              majoritetstext i utlåtandet.
            </seg>
          </u>
          <note xml:id="i-436144f34a5b1ac9-0">
            Jag yrkar bifall till reservation 1.
          </note>
          <note type="speaker" xml:id="i-a3ad5e69cb5064c3-0">
            Anf. 159 MARIA FERM (MP):
          </note>
          <u who="maria_ferm_5a996c" xml:id="i-85eb8b96d1832073-1">
            <seg xml:id="i-58119cec50eb74d3-0">
              Herr talman! Jag vill inleda denna debatt om ett EU-system för
              att övervaka banköverföringar med att yrka bifall till reservation
              2 från Miljöpartiet och Vänsterpartiet.
            </seg>
            <seg xml:id="i-665c5bd7935c1010-0">
              I syfte att bekämpa terrorism och finansiering av terrorism initierade
              USA 2001 i hemlighet ett system för att samla in och analysera
              banktransaktioner. Det företag som man har ingått detta avtal
              med heter Swift, Society for Worldwide Interbank Financial Telecommunication.
              Systemet kallades TFTP, och nu vill EU inrätta något liknande.
            </seg>
            <seg xml:id="i-a402df4adcc38782-0">
              Systemet för att samla in dessa banktransaktioner inrättades
              2001, och för fem år sedan uppdagades det för allmänheten att
              USA hade insyn i Swift. Oskyldiga människors penningtransaktioner
              har övervakats, och USA har haft tillgång till denna breda information.
              Förhandlingarna kring Swiftavtal och Swiftserverns flytt till
              Europa har sedan präglats av ytterligare hemlighetsmakeri, vilket
              Miljöpartiet de gröna har kritiserat i Europaparlamentet.
            </seg>
            <seg xml:id="i-c10047f3545140e3-0">
              Efter att företaget Swift flyttat delar av sin verksamhet från
              USA till Europa kunde USA inte, med tanke på att man inte hade
              ett informationsutbytesavtal med EU, få tillgång till dessa data,
              och därför har vi denna diskussion. I juli 2010 ingick EU och
              USA ett avtal, TFTP-avtalet, om att föra över information om banktransaktionsdata
              till USA.
            </seg>
            <seg xml:id="i-6eb4b767583dc267-0">
              En utvärdering av det så kallade TFTP-avtalet mellan EU och USA
              presenterades i mars 2011. Denna utvärdering visade på stora säkerhetsbrister
              och på att Europol brustit som kontrollinstans.
            </seg>
            <seg xml:id="i-d51be9d595f1afa3-0">
              Vi är starkt kritiska till att EU nu avser att bygga upp ett
              eget system för information om banktransaktionsdata, kallat EU-TFTS.
              Vi är skeptiska till att ett sådant system kan garantera EU-medborgares
              rättssäkerhet, och vi anser att utlämnande av denna typ av information
              bara ska få ske efter beslut i domstol vid konkret misstanke mot
              en specifik individ. Att analysera finansiella betalningsmeddelanden
              från alla EU-medborgare anser vi vara både oproportionerligt och
              i konflikt med EU:s dataskyddslagar. Vi menar att beslut om fler
              övervakningssystem är fel väg att gå.
            </seg>
            <seg xml:id="i-95a949b9dbd64700-0">
              Regeringen delar kommissionens uppfattning att det amerikanska
              TFTP har varit ett effektivt och viktigt instrument i kampen mot
              terrorism. Utskottsmajoriteten delar också regeringens uppfattning
              att det amerikanska programmet har varit ett effektivt och viktigt
              instrument i kampen mot terrorism. Mot bakgrund av detta ställer
              jag mig frågande till på vilket sätt det har varit ett effektivt
              och viktigt instrument och även varför ett sådant ställningstagande
              är nödvändigt i detta inledande skede av dessa diskussioner.
            </seg>
            <seg xml:id="i-bd51333eba61356d-0">
              I konstitutionsutskottets yttrande angående frågan konstateras:
              Med tanke på de konsekvenser ett lagstiftningsförslag kan komma
              att få för grundläggande rättigheter är det viktigt att noga överväga
              om de åtgärder som kan komma att föreslås är nödvändiga och proportionerliga.
              Konstitutionsutskottets avvaktande hållning är betydligt mer rimlig
              än utskottsmajoritetens. Det hade varit mycket bättre att analysera
              den utvärdering som genomförts samt avvakta kommande utvärdering
              av TFTP-systemet innan man påstår att det är ett effektivt instrument
              som man ställer sig välkomnande till.
            </seg>
            <seg xml:id="i-119bb9054ac46300-0">
              Dessutom finns problematiken att alla transaktioner inte går
              genom Swift. Det system EU vill bygga upp riskerar därför att
              inte bara bli väldigt dyrt utan kanske också tandlöst, och personer
              kan sköta sina banktransaktioner genom ett annat företag än Swift
              i stället.
            </seg>
          </u>
          <note xml:id="i-8d04a0de15d6b04e-0">
            Mot bakgrund av detta yrkar jag bifall till vår reservation och
            avslag på utskottets förslag.
          </note>
          <note type="speaker" xml:id="i-d10f39140eea96b6-0">
            Anf. 160 CAROLINE SZYBER (KD):
          </note>
          <u who="unknown" next="cont" xml:id="i-33eac8bffbc9c433-0">
            <seg xml:id="i-e7afac5d790b3431-0">
              Herr talman! Terrorism har alltid funnits men har kommit oss
              i Sverige allt närmare. När bomben smällde i centrala Helsingfors
              i december förra året var vi många som blev chockade över att
              det hände här.
            </seg>
            <seg xml:id="i-a7c12366f06b165a-0">
              Vi debatterar i dag ett utlåtande om kommissionens meddelande
              om ett EU-system för att spåra finansiering av terrorism. Förslaget
              är långt ifrån klart. Det EU nu vill göra är att höra vad medlemsländerna
              tycker. Vi i Alliansen välkomnar kommissionens initiativ till
              en diskussion huruvida det på EU-nivå bör införas ett system för
              att spåra finansiering av terrorism. Självklart har vi dock synpunkter
              på om och hur detta ska göras.
            </seg>
            <seg xml:id="i-fc6a2ac3e02362d2-0">
              Som alltid finns det risker med den här typen av system. Utgångspunkten
              bör alltså vara en välavvägd balans mellan behovet av ett system
              för att kunna bekämpa terrorism på ett effektivt sätt och respekten
              för de grundläggande rättigheterna, särskilt den personliga integriteten.
              Varje möjlighet till att stärka skyddet av den personliga integriteten
              ska tillvaratas i den fortsatta diskussionen om hur ett system
              ska se ut.
            </seg>
            <seg xml:id="i-2b904cc02d905d58-0">
              Det aktuella meddelandet innehåller inga slutsatser om förslag
              till ett system, och vi går därför inte in på hur utan mer på
              för- och nackdelar. Det är viktigt att som kommissionen gör överväga
              vad som bör ingå i tillämpningsområdet för systemet.
            </seg>
            <seg xml:id="i-8e9e0297111b556b-0">
              Terrorism riskerar att sprida hat, rädsla och främlingsfientlighet
              i vårt samhälle. Målet med terroraktioner är givetvis olika, men
              gemensamt är att de syftar till att döda, skrämma och påverka
              vårt öppna samhälle. Om vi människor blir misstänksamma mot andra
              blir det rädslan som segrar.
            </seg>
            <seg xml:id="i-41a665ae52e82ec9-0">
              Det är av vikt att våra principer för rättstaten ligger fast.
              Balansen mellan det öppna samhället och det brottsförebyggande
              arbetet är ett arbete som ständigt måste pågå. I ett öppet och
              demokratiskt samhälle som Sverige måste alla former av hat, främlingsfientlighet
              och fundamentalism bekämpas. Det gäller oavsett om det har sin
              grund i politisk inriktning, religion eller separatism.
            </seg>
            <seg xml:id="i-c8e76fa24c8773f4-0">
              Vi måste dock arbeta med krafttag mot terrorism. Att försvara
              det öppna samhället är ett sätt, men terrorism måste naturligtvis
              även bekämpas med mer konkreta åtgärder. Vi vet att terrorism
              kräver stora summor pengar för att bli framgångsrik. Bakom olika
              aktioner ligger ofta mängder av tid, kontakter och planering.
              Att komma åt finansieringen är därför en viktig komponent bland
              flera andra i arbetet för att sätta dit dem som hotar hela vår
              globala säkerhet såväl som den lokala tryggheten. Regeringspartierna
              vill gärna förklara hur vi ser på saken.
            </seg>
            <seg xml:id="i-3f25fa5948333408-0">
              EU och USA ingick i juli förra året ett avtal om översändande
              av information om banktransaktioner till USA med syfte att bekämpa
              terrorism. Alliansen välkomnar som sagt kommissionens initiativ
              till en diskussion huruvida det på EU-nivå bör införas ett system
              för att spåra finansiering av terrorism. Självklart har vi dock
              synpunkter på om och hur detta ska göras.
            </seg>
            <seg xml:id="i-6166b02cb012e7f1-0">
              Som alltid finns det risker med den här typen av system. Därför
              står vi bakom den motivering rådet från början satte upp för ett
              system, nämligen att rådet vill undvika att stora mängder data,
              bulkdata, rörande oskyldiga EU-medborgare skickas till tredjeland.
              En farhåga när det gäller tillhandahållande av stora mängder personuppgifter
              är att uppgifterna lämnas i bulk snarare än på individbasis. Ett
              system reser en rad frågor av dataskydds-, rättssäkerhets- och
              integritetskaraktär, eftersom det innefattar masslagring och massöverföring
              av data. Likaså är kostnadsaspekten en väldigt viktig fråga.
            </seg>
            <seg xml:id="i-59610ee2a347fce9-0">
              Det bör lyftas fram att det amerikanska programmet har varit
              effektivt och viktigt som instrument i kampen mot terrorism. Ett
              system måste också innefatta viktiga principer såsom ändamålsenlighet,
              dataskydd, datasäkerhet och datalagring. Balansen mellan effektivitet,
              dataskydd, integritet och rättssäkerhet måste därför noggrant
              granskas.
            </seg>
            <seg xml:id="i-27a950463c6294eb-0">
              Skälen att gå vidare skulle dels vara att det behövs ett system
              för att bekämpa terrorism på ett effektivt sätt, dels behovet
              att begränsa den mängd data som skickas till tredjeland. Det är
              viktigt att ett eventuellt system också har en noggrann och tydlig
              reglering samt högt ställda minimiregler på dataskyddsområdet
              samt att man vid val av de olika modeller som föreslås inte hindrar
              att enskilda stater i sitt nationella regelverk ställer högre
              krav på uppgiftsskydd och datasäkerhet.
            </seg>
            <seg xml:id="i-64bde9fa12b0785e-0">
              Herr talman! Oppositionen har lite olika ingångar. Socialdemokraterna
              har reserverat sig mot utskottets förslag. Sverigedemokraterna
              har anslutit sig till den socialdemokratiska linjen, som är att
              de vill gå längre och ha ett system som utvidgas till att användas
              i kampen mot ekonomisk organiserad brottslighet. Det är positivt
              att man ser att systemet behövs, men vi anser till skillnad från
              Socialdemokraterna och Sverigedemokraterna att vi bör ha en stor
              försiktighet när det gäller att utvidga räckvidden av den här
              typen av förslag. Det är viktigt att som kommissionen gör överväga
              vad som bör ingå i tillämpningsområdet för systemet och att vi
              inte öppnar upp räckvidden alltför mycket.
            </seg>
            <seg xml:id="i-72f708fd930f28cb-0">
              Vi vill därför till skillnad från Socialdemokraterna och Sverigedemokraterna
              att systemet strikt begränsas till att bekämpa terrorism och finansiering
              av terrorism. Alla åtgärder som föreslås måste noga övervägas
              så att det som föreslås är nödvändigt och proportionerligt.
            </seg>
            <seg xml:id="i-d3f11802ec616bb9-0">
              Vänsterpartiet och Miljöpartiet har å andra sidan reserverat
              och i stället aviserat att ett system inom EU för att spåra terrorism
              inte behövs. Det är oklart huruvida de anser att vi måste kunna
              bedriva denna kamp också för att komma åt finansieringen.
            </seg>
            <seg xml:id="i-bdad6b746ff18912-0">
              Vi menar att vår ståndpunkt är den ansvarsfulla. Vi anser att
              vi behöver den här typen av samarbete för att komma åt terrorism
              men att vi samtidigt noga måste analysera förslagen och låta försiktighet
              och personlig integritet väga oerhört tungt.
            </seg>
          </u>
          <note xml:id="i-8e444979da2fbc86-0">
            Jag yrkar bifall till utskottets särskilda yttrande.
          </note>
          <u who="unknown" prev="cont" xml:id="i-e6cd1e9c8953af3f-0">
            <seg xml:id="i-60de528f86a7a1e7-0">
              (Applåder)
            </seg>
          </u>
          <note type="speaker" xml:id="i-de34f878104a8008-0">
            Anf. 161 PIA HALLSTRÖM (M):
          </note>
          <u who="pia_hallstrom_daae6f" xml:id="i-592db445e85f7018-0">
            <seg xml:id="i-8b1711cf5f23ae16-0">
              Herr talman! Vi debatterar i kväll EU-kommissionens meddelande
              om att införa ett europeiskt system för att spåra finansieringen
              av terrorism. Förslaget är bara i sin linda, och nu vill EU höra
              medlemsländernas åsikter.
            </seg>
            <seg xml:id="i-14b0e444a77ca44c-0">
              USA initierade 2001 ett system kallat TFTP, terrorist finance
              tracking program, för att bekämpa terrorism och finansieringen
              av terrorism. Uppgifterna hämtas ur en databas hos företaget Swift,
              som sköter transaktioner mellan tusentals banker världen över.
            </seg>
            <seg xml:id="i-f4c0cd127d8853ef-0">
              Sedan TFTP infördes i USA har mer än 2 500 uppgifter översänts
              till myndigheter i andra länder, främst till EU-länder. Informationen
              har varit viktiga ledtrådar i terroristattacker som till exempel
              attackerna i Madrid och London. När Swift flyttade delar av sin
              verksamhet från USA till Europa kunde inte USA ta del av dessa
              data utan ett avtal. Förra året ingick därför EU och USA ett avtal
              om att föra över information om banktransaktioner till USA med
              syfte att bekämpa terrorism. Det finns goda skäl att anta att
              ett europeiskt TFTS-system skulle bli värdefullt i kampen för
              att bekämpa terrorism och finansiering av terrorism.
            </seg>
            <seg xml:id="i-5e5b3e7a97723fc7-0">
              Målet med terrorism är att genom handlingar som skapar skräck,
              skadar och dödar civila uppnå ett ideologiskt mål.
            </seg>
            <seg xml:id="i-09d5fe2b4c4104e0-0">
              Man brukar utnämna de judiska Seloterna till historiens första
              terrorister. Vid tiden för Kristi födelse kämpade de mot det romerska
              imperiets ockupation. Fram till 1990-talets mitt var terrorismen
              främst kopplad till nationella och regionala konflikter. De flesta
              av oss minns säkert grupper som Baader-Meinhof och Röda brigaderna.
            </seg>
            <seg xml:id="i-cb4bc61bf1061d70-0">
              I dag består terrorismen i stor utsträckning av internationella,
              våldsfrämjande nätverk som till exempel al-Qaida men även av religiösa
              sekter som japanska Aum shinrikyo och ensamma förövare som norske
              Anders Behring Breivik.
            </seg>
            <seg xml:id="i-be5763dc84067991-0">
              För att kunna genomföra terroristattentat krävs stora summor
              pengar. Det är därför viktigt att komma åt finansieringen. Finansiering
              av terrorverksamhet innebär att folk från andra länder skickar
              pengar till en aktiv grupp som sedan använder pengarna till terrordåd.
              Pengarna samlas in via nätverk som skickar pengarna vidare till
              det aktuella landet. Somalia, Indonesien, Spanien och England
              är alla exempel på länder som har drabbats av flera terrordåd.
            </seg>
            <seg xml:id="i-a8dca937023b9304-0">
              Herr talman! Det råder ingen tvekan om att TFTP är ett mycket
              effektivt system, men det finns en risk att systemet inkräktar
              på den enskildes personliga integritet. Det finns ändå två skäl
              till att inrätta ett EU-system för att spåra finansieringen av
              terrorism.
            </seg>
            <seg xml:id="i-d0b42f3c4d36df01-0">
              Systemet behövs för att effektivt spåra terrorism och finansieringen
              av terrorism inom EU samt för att begränsa mängden personuppgifter
              som förs över till tredjeland. Skyddet för den enskilde ställs
              på sin spets då en mängd data lagras och överförs till tredjeland.
              Största delen av uppgifterna gäller människor som inte har någonting
              med terrorism att göra.
            </seg>
            <seg xml:id="i-15cf7dd7d3a5cc80-0">
              Tre alternativ finns för hur ett europeiskt TFTS skulle kunna
              vara uppbyggt:
            </seg>
            <seg xml:id="i-c7159ee8d0d3f688-0">
              I samtliga tre alternativ bör man utnyttja de strukturer som
              redan finns. Det kommer att begränsa kostnaden för systemet.
            </seg>
            <seg xml:id="i-f6d2ff81d9dd87f3-0">
              Det är svårt att på ett så tidigt stadium beräkna kostnaden för
              ett EU-system. Mycket beror på vilket alternativ som väljs. Ett
              decentraliserat system skulle innebära stora kostnader för varje
              medlemsstat, eftersom alla funktioner måste byggas upp på nationell
              nivå.
            </seg>
            <seg xml:id="i-ba433d9d72da4e57-0">
              Utskottet delar regeringens uppfattning att det amerikanska systemet
              är effektivt i kampen mot terrorism. Om ett liknande system ska
              införas i EU är det enligt utskottets mening angeläget att verka
              för en väl avvägd balans mellan behovet av systemet och respekten
              för de grundläggande rättigheterna, särskilt den personliga integriteten.
              Vidare måste kostnaderna för systemet stå i proportion till nyttan.
            </seg>
          </u>
          <note xml:id="i-c9e1faca01e6b13f-0">
            Herr talman! Jag vill härmed yrka bifall till förslaget i utskottets
            utlåtande.
          </note>
          <note type="speaker" xml:id="i-2529c01af78961c4-0">
            Anf. 162 ROGER HADDAD (FP):
          </note>
          <u who="roger_haddad_f79cd9" next="cont" xml:id="i-46ad07d0dac27a07-0"/>
          <note xml:id="i-ab242458272ebeda-0">
            Herr talman! Jag vill yrka bifall till förslaget i justitieutskottets
            utlåtande och avslag på samtliga reservationer.
          </note>
          <u who="roger_haddad_f79cd9" prev="cont" xml:id="i-722d3797d940e4fc-0">
            <seg xml:id="i-271a967811a2d305-0">
              Utskottet har yttrat sig över ett meddelande från EU-kommissionen
              om ett EU-system för att spåra finansiering av terrorism som med
              all sannolikhet kommer att presenteras under nästa år.
            </seg>
            <seg xml:id="i-41385126638fb8e2-0">
              Europaparlamentet och EU-kommissionen har de senaste åren vidtagit
              ett antal åtgärder med anledning av de terrorattacker som drabbat
              Europa. De tragiska händelserna i New York för tio år sedan har
              självklart påverkat och påskyndat behovet av bättre underrättelser
              för att förhindra terroristattacker. USA har tack vare uppgifterna
              från företaget Swift till exempel kunnat identifiera och spåra
              finansiärer av terroristnätverket al-Qaida.
            </seg>
            <seg xml:id="i-f59adc822b180896-0">
              Att förebygga terrorism förblir därför en viktig uppgift inom
              det europeiska samarbetet. Det kan vi inte klara av själva. Därför
              är det också viktigt att samarbetet kring utbyte av passageraruppgifter,
              de så kallade PNR-avtalen som berör flygplatserna, också bidrar
              till att man snabbt kan identifiera misstänkta personer som planerar
              terrorattacker.
            </seg>
            <seg xml:id="i-4c55b54788ef4082-0">
              Herr talman! Vi i Sverige måste tydligt ställa upp och bidra
              med vår kunskap. Samtidigt är det nödvändigt för vår egen kontraterrorism
              och vår egen säkerhetspolis att samarbeta internationellt. Bara
              de senaste tio åren har den svenska säkerhetspolisen, tillsammans
              med nordiska och europeiska kolleger, kunnat identifiera misstänkta
              som sedan gripits för finansiering och samröre med islamistiska
              våldsbejakande terrororganisationer. Händelsen i Helsingfors och
              kort efter det gripandet av misstänkta i Köpenhamn är de senaste
              kända fallen som berört vårt absoluta närområde.
            </seg>
            <seg xml:id="i-23612cf4ec7025a2-0">
              När det gäller terrorism måste vi också komma åt dess finansiärer,
              som tidigare kolleger varit inne på. Detta kräver i sin tur insamling
              av information och data. I dag har EU ett avtal som handlar om
              europeiska medborgares banktransaktioner och där det överförs
              information till USA, ett avtal som utskottet bedömer fungerat
              effektivt.
            </seg>
            <seg xml:id="i-b2449e9de2a8f86e-0">
              Även om detta enbart är ett meddelande som vi behandlar finns
              det ett uppdrag till kommissionen att snart presentera ett EU-system,
              men det har utskottet i dagsläget inte tagit ställning till. Däremot
              har vi problematiserat och diskuterat kommissionens olika alternativ.
              Kommissionen säger också att den kommer att bedöma nödvändigheten
              och proportionaliteten i ett sådant förslag.
            </seg>
            <seg xml:id="i-ce7e078b23da36b1-0">
              Ansvariga EU-kommissionären Cecilia Malmström har vidare uttalat
              att ett nytt system måste respektera grundläggande rättigheter
              och garantera en hög nivå på uppgiftsskyddet, något som både justitieutskottet
              och konstitutionsutskottet vill understryka.
            </seg>
            <seg xml:id="i-841c876447d99871-0">
              Herr talman! Det som talar för en europeisk modell för att spåra
              finansiering av terrorism är att ett EU-system förhoppningsvis
              kan bli mer tydligt med en mer restriktiv modell som tydligt rensar
              uppgiftskatalogen och inte minst begränsar tillgången till information
              och att vi också lagrar och använder uppgifter om personer som
              är misstänkta för grova brott. Så ser det inte ut i dag.
            </seg>
            <seg xml:id="i-07736197d72d23d4-0">
              I dag överförs så kallad bulkdata, alltså stora mängder data,
              vilket innebär att information som överförs inte är selekterad
              och att även ej misstänkta personer omfattas. Allt detta skickas
              i dag från EU till USA.
            </seg>
            <seg xml:id="i-bfe7c60ce63eb5c0-0">
              EU-parlamentet har i sin senaste revidering av Swiftavtalet ändå
              fått gehör för en konstruktion som innebär att uppgifterna är
              anonymiserade och att amerikanska myndigheter bättre ska motivera
              sin begäran när man hemställer om uppgifter. Det finns också en
              ombudsman tillsatt som ska övervaka det här arbetet. Europol har
              också fått en mer aktiv roll i hanteringen av uppgifterna.
            </seg>
            <seg xml:id="i-420760a77ce8f50b-0">
              Herr talman! Jämfört med den amerikanska definitionen av terrorism
              och jämfört med det mycket starkare dataskyddet och integritetsskyddet
              i EU skulle ett EU-system därför vara mer renodlat. Vi skulle
              med all säkerhet bättre uppnå de integritetspolitiska ambitionerna
              och värna viktiga principer som inte helt självklart beaktas i
              dagens modell. Exempelvis måste modellen tydligt reglera tillgången
              på data så att inte systemet missbrukas. Med dagens system finns
              det mycket stora risker för missbruk av information som kan drabba
              enskilda medborgare.
            </seg>
            <seg xml:id="i-179595969361c22e-0">
              Herr talman! Miljöpartiet och Vänsterpartiet har inte presenterat
              några förslagsalternativ utan väljer att enbart kritisera nuvarande
              system. Samtidigt undrar jag om de inser skillnaderna mellan ett
              eventuellt EU-system och till exempel det nuvarande som vi kan
              kalla det amerikanska systemet. Frågan är då: Hur vill Vänsterpartiet
              och Miljöpartiet bekämpa terrorism eller finansiering av terrorism.
            </seg>
            <seg xml:id="i-abee93f9b2dd512c-0">
              Sverige ska tydligt motarbeta terrorism. Det är inte längre något
              som händer långt borta, utan vi har själva drabbats av det. Andra
              medlemsländer i EU har drabbats. Vi har också behov av underrättelser
              för att upptäcka när personer eller organisationer i Sverige finansierar
              terroristnätverk. Vi måste vara medvetna om och erkänna att det
              finns. Vi vet att det förekommer även i Sverige, och ändå förordar
              Miljöpartiet och Vänsterpartiet ett avslag.
            </seg>
            <seg xml:id="i-a69797e24444b9b0-0">
              Herr talman! Vi är positiva. Vi måste bli mycket effektivare
              och mycket duktigare på att stoppa terroristattackerna.
            </seg>
          </u>
          <note type="speaker" xml:id="i-feaa3f71da060834-0">
            Anf. 163 JOHAN LINANDER (C):
          </note>
          <u who="johan_linander_6c27ef" xml:id="i-a889ba4ec491934f-3">
            <seg xml:id="i-a2e98a0a085786c0-0">
              Herr talman! Som vi har hört tidigare är det alltså ytterligare
              ett kommissionsmeddelande som vi nu debatterar. Det handlar om
              ett EU-system för att spåra finansiering av terrorism.
            </seg>
            <seg xml:id="i-664ad6b8fb37648d-0">
              Det är ännu ingen fråga. Det finns inget direkt förslag att ta
              ställning till, men det är ändå en viktig fråga. Det är bra att
              vi redan nu har den uppe i riksdagens kammare.
            </seg>
            <seg xml:id="i-331efe70aae9320a-0">
              Bakgrunden är det system som USA byggde efter den 11 september
              2001 för att bekämpa terrorism och finansiering av terrorism.
              Det är ett system som de kallar TFTP, terrorist finance tracking
              program. Som vi tidigare har hört finns det en sammanslutning
              av de stora bankerna, som har en mycket stor del av världens internationella
              finansiella transaktioner, som förkortas Swift. På den tiden hade
              Swift servrar i USA. USA begärde att få ut de här uppgifterna,
              och på det sättet kunde man spåra, analysera och följa betalningsströmmar
              i syfte att upptäcka finansiering av terrorism.
            </seg>
            <seg xml:id="i-49e39d8ad52766fa-0">
              Men sedan bestämde sig Swift för att flytta sina servrar från
              USA till några olika ställen i Europa. Då försvann grunden för
              USA:s TFTP. Man ville fortsätta, och då startade förhandlingar
              med EU om ett avtal för dataskydd, för hur man skulle gå vidare
              och förmedla information till tredjeland och så vidare. En del
              av bakgrunden till det här avtalet mellan EU och USA är att även
              om EU och USA inte hade kommit överens hade USA haft möjlighet
              att få ut uppgifterna eftersom alla Swifts servrar i Europa inte
              finns inom EU. Med det som bakgrund kom man överens om ett avtal.
            </seg>
            <seg xml:id="i-a242f22248a04ed3-0">
              I samband med det gav rådet kommissionen i uppdrag att ta fram
              ett förslag på hur en europeisk motsvarighet skulle kunna se ut.
              Det är alltså det meddelandet från kommissionen som vi nu har
              på vårt bord.
            </seg>
            <seg xml:id="i-82d5506d88c75f94-0">
              Anledningen till att rådet gav det här uppdraget var bland annat
              att man hade sett att det amerikanska TFTP var effektivt. Det
              finns ett antal exempel på när uppgifterna har hjälpt. EU har
              också haft en representant med i den utvärdering som har gjorts
              av TFTP. Dessutom betonade rådet, det är viktigt och Caroline
              Szyber har också varit inne på det, att rådet ville hitta en väg
              för att undvika att stora mängder data, så kallad bulkdata, rörande
              oskyldiga EU-medborgare skulle skickas i väg till tredjeland,
              det vill säga till USA.
            </seg>
            <seg xml:id="i-a8273e8d709f05e1-0">
              Herr talman! Det sista är väldigt viktigt för Centerpartiet.
              Vi är generellt mycket skeptiska till att bygga upp den här typen
              av databaser med uppgifter om miljontals oskyldiga människor för
              att hitta några få skyldiga. Ska EU skapa ett eget system ska
              det vara för att undvika att skicka samma uppgifter till tredjeland.
            </seg>
            <seg xml:id="i-a0105c1c2869610d-0">
              I dagsläget får man ärligt säga att det är svårt att se hur EU
              över huvud taget ska kunna bygga upp något nytt datasystem. Vi
              har ett skrämmande exempel som gäller Schengen Information System,
              det vill säga SIS. Man har jobbat med att uppdatera det gamla
              SIS till ett SIS 2 under en lång rad år, och det har kostat otroligt
              mycket pengar. Det är ännu inte på plats. Man har sagt gång på
              gång att nu ska det bli klart, men sedan visar det sig att det
              inte fungerar. Det senaste budet är att SIS 2 ska vara i drift
              2013. Att med det som bakgrund bygga upp ett nytt datasystem känns
              som ett något vanskligt projekt. Vi tar gärna diskussionen om
              huruvida EU ska bygga upp detta TFTS eller inte.
            </seg>
            <seg xml:id="i-5ae636db54626edc-0">
              Man måste komma ihåg att det är viktigt att kunna nå den här
              formen av data om finansiella transaktioner när det finns en misstanke
              om finansiering av terrorism. Så jobbar Sverige redan i dag. Att
              ge polisen tillgång till de här uppgifterna och att kunna begära
              ut dem i en förundersökning är inte samma sak som att bygga upp
              en stor databas med alla uppgifterna. Det är en fråga om proportionalitet.
              Är det motiverat att inskränka grundläggande rättigheter och skyddet
              av den personliga integriteten för att nå de tillfällen då man
              kan upptäcka finansiering av terrorism?
            </seg>
            <seg xml:id="i-7cb10b3f843de91e-0">
              Skulle man komma fram till att det ska vara ett EU-TFTS är det
              oerhört viktigt att betona att nivån för dataskydd och rättssäkerhet
              ska vara tillräcklig och allt som man kan göra för att förstärka
              skyddet av den personliga integriteten ska tas till vara. Det
              är också en viktig del av konstitutionsutskottets yttrande i den
              här frågan.
            </seg>
            <seg xml:id="i-4be6e2eccb9d4694-0">
              Huruvida det är möjligt att nå en proportionalitet går inte att
              svara på mot bakgrund av det meddelande från kommissionen som
              vi har i dag. Det har inte alls den detaljeringsnivå som gör att
              man kan säga om det här skulle fungera eller inte. Jag kan åtminstone
              inte göra det. Den här debatten kommer att fortsätta. Det kan
              vi vara alldeles säkra på. Det är kanske första gången vi debatterar
              frågan om ett EU-TFTS, det vill säga terrorist finance tracking
              system, som det skulle kallas i EU, men det är definitivt inte
              sista gången.
            </seg>
          </u>
          <note xml:id="i-c5b9bd054fb97c6c-0">
            Herr talman! Med det vill jag yrka avslag på Socialdemokraternas
            och Sverigedemokraternas gemensamma reservation och på Miljöpartiets
            och Vänsterpartiets gemensamma reservation samt yrka bifall till
            förslaget i justitieutskottets utlåtande.
          </note>
          <note type="speaker" xml:id="i-d39a856cd6f5a9c7-0">
            Anf. 164 KENT EKEROTH (SD):
          </note>
          <u who="kent_ekeroth_fa6033" xml:id="i-6540706c379025e8-1">
            <seg xml:id="i-72740073f095e945-0">
              Herr talman! Det är inte bestämt hur förslaget beträffande systemet
              kommer att se ut, men inledningsvis är vi positivt inställda till
              ett sådant system om det visar sig att det kan hjälpa till att
              bekämpa finansiering av terrorism. Jag behöver inte ge mig in
              på bakgrunden till förslaget eller övriga delar i det eftersom
              vi hört det både en, två, tre och fyra gånger, inte minst från
              allianspartierna, utan jag tänkte lite kort berätta varför vi
              anslöt oss till den reservation som Socialdemokraterna lade fram.
            </seg>
            <seg xml:id="i-d97a36b1427d2079-0">
              Vi menar att om ett sådant system skulle kunna innefatta organiserad
              ekonomisk brottslighet, om ett sådant system skulle kunna bidra
              till att den organiserade brottsligheten kan bekämpas på det sättet,
              bör det övervägas i kommissionens utlåtande. Om man då kommer
              fram till att det blir effektivt att använda det mot organiserad
              brottslighet ser jag inte någon anledning till att inte använda
              det, åtminstone i detta skede.
            </seg>
            <seg xml:id="i-2c00cdf588b4bed7-0">
              Pengar får man från olika håll inom den organiserade brottsligheten.
              Det kan handla om narkotikahandel, trafficking, utpressning och
              en mängd andra saker. Om man då kan bekämpa exempelvis pengatvätt
              bekämpar man indirekt om inte annat även alla dessa former av
              brottslighet. Om det visar sig att ett sådant system kan göra
              det ser jag inte några riktiga problem med varför man inte åtminstone
              ska överväga att införa systemet.
            </seg>
            <seg xml:id="i-b559ce58459f3853-0">
              Det är så reservationen är skriven. Det står inte att man ska
              införa det eller hur man ska införa det, utan det står att man
              bör överväga att införa det.
            </seg>
            <seg xml:id="i-8160dbe26a9001e2-0">
              Att bekämpa finansiering av terrorism verkar vara självklart
              för alla utom Vänsterpartiet och Miljöpartiet, och att bekämpa
              organiserad brottslighet borde också vara prioriterat för alla
              partier. Frågan står alltid mellan integritet, som alla talar
              om, och effektiviteten i att bekämpa organiserad brottslighet.
              Jag menar att förmågan att kunna bekämpa den organiserade brottsligheten
              väger över. Det gäller också de ekonomiska delarna av den, eftersom
              det kommer att slå tillbaka på precis alla delar i den organiserade
              brottsligheten.
            </seg>
            <seg xml:id="i-5ba5dcb73a23a199-0">
              Vi menar därför att reservationen är bra och att kommissionen
              även bör överväga detta i sitt ställningstagande. Sedan får vi
              givetvis se vad det hela landar i dels i den delen, om den nu
              skulle gå igenom, dels beträffande förslaget i dess helhet.
            </seg>
          </u>
          <note xml:id="i-f0f148c0182d5580-0">
            Jag yrkar således bifall även till reservation 1.
          </note>
          <note xml:id="i-a8cdb7b3c2ecfadd-5">
            Överläggningen var härmed avslutad.
          </note>
          <note xml:id="i-f4049d98f3f844ed-0">
            17 § Bordläggning
          </note>
          <note xml:id="i-140c4ed8e4a9fb56-0">
            Anmäldes och bordlades
          </note>
          <note xml:id="i-fb58c49bfb3ead88-0">
            18 § Anmälan om interpellationer
          </note>
          <note xml:id="i-02891903e2209c60-0">
            Anmäldes att följande interpellationer framställts
          </note>
          <note xml:id="i-e8e410aa9e53480a-0">
            den 23 november
          </note>
          <note xml:id="i-3db9b905a09c41a2-0">
            Jens Holm
          </note>
          <note xml:id="i-3a85f2b40d732a03-0">
            Agneta Luttropp
          </note>
          <note xml:id="i-3a85f2b40d732a03-1">
            Agneta Luttropp
          </note>
          <note xml:id="i-7f09df6481d3e229-0">
            Isak From
          </note>
          <note xml:id="i-84e985f88fa7a422-0">
            Jonas Sjöstedt
          </note>
          <note xml:id="i-694bdab88497193d-0">
            Interpellationerna redovisas i bilaga som fogats till riksdagens
            snabbprotokoll tisdagen den 29 november.
          </note>
          <note xml:id="i-05cc632875f025c8-0">
            19 § Anmälan om frågor för skriftliga svar
          </note>
          <note xml:id="i-ebdc773e7c727802-0">
            Anmäldes att följande frågor för skriftliga svar framställts
          </note>
          <note xml:id="i-e8e410aa9e53480a-1">
            den 23 november
          </note>
          <note xml:id="i-d06135a2f635a735-0">
            Marianne Berg
          </note>
          <note xml:id="i-632e2fe2c7535e69-0">
            Monica Green
          </note>
          <note xml:id="i-3db9b905a09c41a2-1">
            Jens Holm
          </note>
          <note xml:id="i-a6328cc6ad189909-0">
            Suzanne Svensson
          </note>
          <note xml:id="i-84e985f88fa7a422-1">
            Jonas Sjöstedt
          </note>
          <note xml:id="i-d9b7cc9da26b55f9-0">
            Johan Andersson
          </note>
          <note xml:id="i-f480c5745d076f8b-0">
            Lennart Axelsson
          </note>
          <note xml:id="i-8ee6c5bfc8436f52-0">
            Gunnar Sandberg
          </note>
          <note xml:id="i-03d97b9850d30fb2-0">
            Frågorna redovisas i bilaga som fogats till riksdagens snabbprotokoll
            tisdagen den 29 november.
          </note>
          <note xml:id="i-559a5db8635eb034-0">
            20 § Anmälan om skriftliga svar på frågor
          </note>
          <note xml:id="i-27e7bf1a52a6be1e-0">
            Anmäldes att skriftliga svar på följande frågor inkommit
          </note>
          <note xml:id="i-e8e410aa9e53480a-2">
            den 23 november
          </note>
          <note xml:id="i-0036ff2d26806191-0">
            Peter Persson
          </note>
          <note xml:id="i-0036ff2d26806191-1">
            Peter Persson
          </note>
          <note xml:id="i-2880051de3e7c09d-0">
            Hans Hoff
          </note>
          <note xml:id="i-b28a401f552a6bda-0">
            Lars Mejern Larsson
          </note>
          <note xml:id="i-eb2267c2de9d5ba8-0">
            Helén Pettersson
          </note>
          <note xml:id="i-20005f6d27809a98-0">
            Wiwi-Anne Johansson
          </note>
          <note xml:id="i-0bc3417a0ce8c86b-0">
            Shadiye Heydari
          </note>
          <note xml:id="i-eb2267c2de9d5ba8-1">
            Helén Pettersson
          </note>
          <note xml:id="i-6c8455306b2ad67a-0">
            Svaren redovisas i bilaga som fogats till riksdagens snabbprotokoll
            tisdagen den 29 november.
          </note>
          <note xml:id="i-35b11e14179278b0-0">
            21 § Kammaren åtskildes kl. 19.00.
          </note>
          <note xml:id="i-7d0cb7a40304d40e-0">
            Förhandlingarna leddes
          </note>
          <note xml:id="i-8ac4c1bef5fa18a6-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
