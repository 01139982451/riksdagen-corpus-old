<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--49</head>
          <docDate when="2011-01-01">2011-01-01</docDate>
        </div>
      </front>
      <body>
        <div>
          <note xml:id="i-9f3e8d0b916098b7-0">
            ﻿
          </note>
          <note xml:id="i-e0ac9474b56c5848-0">
            Riksdagens protokoll
          </note>
          <note xml:id="i-e508cb6ee6427705-0">
            2011/12:49
          </note>
          <note xml:id="i-dbf752d6c440284f-0">
            Torsdagen den 15 december
          </note>
          <note xml:id="i-7850ae6e21a5207b-0">
            Kl. 12:00 - 22:33
          </note>
          <note xml:id="i-2d5c44c11450909a-0">
            1 § Justering av protokoll
          </note>
          <note xml:id="i-ab7435b5af7c7172-0">
            Justerades protokollet för den 9 december.
          </note>
          <note xml:id="i-6c21f2446cc428c5-0">
            2 § Avsägelse
          </note>
          <note xml:id="i-7f4e50683144d849-0">
            Andre vice talmannen meddelade att Carina Adolfsson Elgestam
            (S) avsagt sig uppdraget som ledamot i EU-nämnden från och med
            den 1 januari 2012.
          </note>
          <note xml:id="i-19b08fca80efda0c-0">
            Kammaren biföll denna avsägelse.
          </note>
          <note xml:id="i-c2261b858b88b23c-0">
            3 § Anmälan om kompletteringsval till EU-nämnden
          </note>
          <note xml:id="i-3ad2058169c8acc8-0">
            Andre vice talmannen meddelade att Socialdemokraternas riksdagsgrupp
            på grund av uppkommen vakans anmält Börje Vestlund som ledamot
            i EU-nämnden.
          </note>
          <note xml:id="i-1fca059678672893-0">
            Andre vice talmannen förklarade vald från och med den 1 januari
            2012 till
          </note>
          <note xml:id="i-e6970f6a026d8719-0">
            ledamot i EU-nämnden
          </note>
          <note xml:id="i-2bdfa5d092df27bc-0">
            4 § Meddelande om partiledardebatt
          </note>
          <note xml:id="i-475ba4516cf864f3-0">
            Andre vice talmannen meddelade att partiledardebatt skulle äga
            rum onsdagen den 18 januari 2012 kl. 9.00 .
          </note>
          <note xml:id="i-f56b90ab8472c9a4-0">
            5 § Anmälan om inkomna protokollsutdrag från utskott
          </note>
          <note xml:id="i-c9d8abf910b38865-0">
            Andre vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note xml:id="i-229bebd4b20c0e6c-0">
            6 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-8f0a277bda846563-0">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-8368f4238811e944-0">
            KOM(2011)704
          </note>
          <note xml:id="i-ecce7f681517660e-0">
            KOM(2011)439
          </note>
          <note xml:id="i-fbb37c1a9ec8a06d-0">
            KOM(2011)715, KOM(2011)720, KOM(2011)721, KOM(2011)722, KOM(2011)723,
            KOM(2011)724, KOM(2011)725, KOM(2011)726, KOM(2011)727
          </note>
          <note xml:id="i-c5b58bb3938bbcb5-0">
            KOM(2011)728
          </note>
          <note xml:id="i-07eca1c3e11a166c-0">
            KOM(2011)702
          </note>
          <note xml:id="i-2741d2a11b8a04cb-0">
            7 § Anmälan om fördröjda svar på interpellationer
          </note>
          <note xml:id="i-4483a2ef1357caea-0">
            Till riksdagen hade inkommit följande skrivelser:
          </note>
          <note xml:id="i-ddea36c13cf0299a-0">
            Interpellation 2011/12:161
          </note>
          <note xml:id="i-e0f20c77329b56b5-0">
            Interpellation 2011/12:161 Strukturfondernas roll i den regionala
            tillväxten
          </note>
          <note xml:id="i-6adb8a2fc6c7eb0d-0">
            Interpellationen kommer att besvaras onsdagen den 21 december
            2011.
          </note>
          <note xml:id="i-0f56227e3cfc7c57-0">
            Skälet till dröjsmålet är tidigare inbokade arrangemang.
          </note>
          <note xml:id="i-8ff8b829c412b3c8-0">
            Fredrik Ahlén
          </note>
          <note xml:id="i-af259851de7ee911-0">
            Interpellation 2011/12:163
          </note>
          <note xml:id="i-6140e135199715c3-0">
            Interpellation 2011/12:163 Relationen mellan regeringen, Svenska
            kraftnät och EU
          </note>
          <note xml:id="i-6adb8a2fc6c7eb0d-1">
            Interpellationen kommer att besvaras onsdagen den 21 december
            2011.
          </note>
          <note xml:id="i-0f56227e3cfc7c57-1">
            Skälet till dröjsmålet är tidigare inbokade arrangemang.
          </note>
          <note xml:id="i-8ff8b829c412b3c8-1">
            Fredrik Ahlén
          </note>
          <note xml:id="i-aff13ce27ffa6f27-0">
            8 § Hänvisning av ärenden till utskott
          </note>
          <note xml:id="i-14d4ff306c728721-0">
            Föredrogs och hänvisades
          </note>
          <note xml:id="i-71e1678fb046cc62-0">
            den 7 februari 2012
          </note>
          <note xml:id="i-03e7c5de0a868b07-0">
            9 § Sekretess hos Försvarsexportmyndigheten samt vissa ändringar
            om immunitet och privilegier
          </note>
          <note xml:id="i-74bb48bb89898b7b-0">
            Föredrogs
          </note>
          <note type="speaker" xml:id="i-d647d06eab1f6081-0">
            Anf. 1 ANN-BRITT ÅSEBOL (M):
          </note>
          <u who="ann-britt_asebol_cbef76" next="cont" xml:id="i-5791679990589909-0"/>
          <note xml:id="i-4a6e84e2fe3a8e4e-0">
            Herr talman! Konstitutionsutskottets betänkande Sekretess hos
            Försvarsexportmyndigheten samt vissa ändringar om immunitet och
            privilegier behandlar regeringens proposition om offentlighets-
            och sekretesslagen vad gäller handlingar som innehåller uppgifter
            om villkor i slutet avtal hos Försvarsexportmyndigheten. Det är
            glädjande att ett enigt utskott ställer sig bakom regeringens
            proposition.
          </note>
          <u who="ann-britt_asebol_cbef76" prev="cont" xml:id="i-9356198c5c02e884-0">
            <seg xml:id="i-b2e685436e4ff2b1-0">
              Försvarsexportmyndigheten startades i augusti 2010. Tidigare
              låg verksamheten på flera olika myndigheter. Med en enda myndighet
              är det lättare att överblicka och prioritera hur resurser används.
            </seg>
            <seg xml:id="i-f61056a8d95358eb-0">
              Export är en viktig del av den svenska försvarspolitiken. Bildandet
              av myndigheten bygger på en bred politisk enighet om ett försvar
              som har tillgång till teknologi och försvarsmateriel till en rimlig
              kostnad.
            </seg>
            <seg xml:id="i-a24757201fce6229-0">
              Av förordningen med instruktionen för Försvarsexportmyndigheten
              framgår att myndigheten ska bedriva exportrelaterad verksamhet
              inom försvarssektorn genom att genomföra allmänt exportfrämjande
              åtgärder för internationella marknader och organiserade aktiviteter
              vid särskilda exportsatsningar. Försvarsexportmyndighetens uppdrag
              är att främja svensk försvarsexport när exporten är av försvarspolitiskt
              intresse. Myndigheten har därvid tre verksamhetsområden.
            </seg>
            <seg xml:id="i-b0743cac29245a73-0">
              Det första är att främja export. Myndigheten vänder sig till
              stora och små svenska företag inom försvars- och sekretessektorn
              för att stödja dem i exportfrågor, förutsatt att det samtidigt
              är av nytta för det svenska försvaret.
            </seg>
            <seg xml:id="i-6c6d29a53158d191-0">
              Det andra är att företräda Sverige och den svenska staten i försvarsexportaffärer
              mellan länder.
            </seg>
            <seg xml:id="i-de373206e1f713d4-0">
              Det tredje är att sälja övertalig materiel. Man säljer den materiel
              som det svenska försvaret inte längre har användning för. Detta
              görs på uppdrag av Försvarsmakten.
            </seg>
            <seg xml:id="i-6e34c378d42c837c-0">
              De uppgifter som Försvarsexportmyndigheten har enligt myndighetens
              instruktion har övertagits från bland annat Försvarets materielverk.
              Uppgifterna medför omfattande kontakter med företag och myndigheter
              såväl nationellt som internationellt. Merparten av dessa kontakter
              är av affärsmässig karaktär, och i vissa fall resulterar kontakterna
              i att myndigheten ingår avtal med tredje part. För att Försvarsexportmyndigheten
              ska kunna fullgöra sin uppgift behöver uppgifter i ett avtal som
              sluts av Försvarsexportmyndigheten omfattas av samma sekretesskydd
              som uppgifterna i ett avtal som sluts av FMV eller av ett statligt
              affärsverk.
            </seg>
            <seg xml:id="i-6781dc92798faee0-0">
              Herr talman! Betänkandet behandlar också ett upphävande av vissa
              paragrafer i lagen om immunitet och privilegier i vissa fall.
              Genom att ett antal samarbetsavtal har upphört att gälla finns
              det inte längre skäl att ha dessa bestämmelser i lagen.
            </seg>
          </u>
          <note xml:id="i-0323b7f2afe799a6-0">
            Med anledning av att Försvarsexportmyndigheten tagit över uppgifter
            från bland annat Försvarets materielverk behöver också kap. 19
            i lagen om offentlighet och sekretess ändras så att lagen blir
            transparent med den nya myndigheten.
          </note>
          <note xml:id="i-a63346fa1fafe0a7-0">
            De föreslagna lagändringarna föreslås träda i kraft den 1 maj
            2012.
          </note>
          <note xml:id="i-aab28da503b52dcc-0">
            Herr talman! Jag vill härmed yrka bifall till förslaget i utskottets
            betänkande.
          </note>
          <note xml:id="i-58538628605ebb8c-0">
            Överläggningen var härmed avslutad.
          </note>
          <note xml:id="i-d53e8a1fbfacafdd-0">
            10 § Försvar och samhällets krisberedskap budgetåret 2012
          </note>
          <note xml:id="i-74bb48bb89898b7b-1">
            Föredrogs
          </note>
          <note type="speaker" xml:id="i-6e437927e8c75de7-0">
            Anf. 2 PETER HULTQVIST (S):
          </note>
          <u who="peter_hultqvist_bd16a0" xml:id="i-8fccd48cd1f34aee-0">
            <seg xml:id="i-430bad559e911645-0">
              Herr talman! Riksdagen ska nu ta ställning till försvarsutskottets
              betänkande Utgiftsområde 6 Försvar och samhällets krisberedskap
              budgetåret 2012 , som spänner över ett brett fält behandlande
              försvarets ekonomi, EU:s stridsgrupper, grundorganisation, försvarets
              logistik, materiel, forskning, en luftförsvarsutredning och frivilliga
              försvarsorganisationer. Totalt tar riksdagen ställning till anslagen
              till ett tiotal myndigheter. I betänkandet finns två blocköverskridande
              uppgörelser och två tillkännagivanden till regeringen. Jag återkommer
              till detta.
            </seg>
            <seg xml:id="i-47b2edf56e44c3dd-0">
              Den ekonomiska ramen för Försvarsmakten uppgår till 45,5 miljarder
              kronor. På denna punkt råder enighet mellan regeringen och Socialdemokraterna.
              Det finns dock anledning att känna oro för försvarets ekonomi
              långsiktigt. Dels har det nya personalförsörjningssystemet lett
              till ett starkt underliggande ekonomiskt tryck i organisationen,
              dels finns inför framtiden stora behov av förnyelse på materielsidan.
              Det är ingen överdrift att säga att Försvarsmakten utifrån sina
              uppgifter är ekonomiskt underdimensionerad. Sammanlagt anvisar
              Socialdemokraterna 250 miljoner kronor mer än regeringen till
              förband respektive materiel.
            </seg>
            <seg xml:id="i-f382cbe4eea5e318-0">
              Den nya personalförsörjningen finns det all anledning att rikta
              särskild uppmärksamhet mot. Riksdagen tog beslutet att avskaffa
              värnplikten i oenighet och med några få rösters övervikt. Hela
              det beslutsförfarandet var negativt och lever kvar som en skugga
              när det gäller förändringen av försvaret. Det är ingen bra bakgrund
              eller plattform.
            </seg>
            <seg xml:id="i-1820d782320aa2f9-0">
              Riksdagens beslut innebär dock att den nya insatsorganisationen
              ska byggas upp till och med 2014. Då ska den vara bemannad, utrustad,
              utbildad och övad enligt fastställda förbandsmålsättningar. Eftersom
              över 10 000 befattningar ännu inte är besatta och kostnadstrycket
              är starkt är detta en stor utmaning.
            </seg>
            <seg xml:id="i-75d16daeaad9f336-0">
              Försvarsmaktens förmåga att långsiktigt behålla och stimulera
              de heltidsanställda soldaterna är avgörande. Om stora grupper
              av soldater bryter sina kontrakt i förtid leder det till såväl
              merkostnader som försämrad kvalitet. Den nya personalförsörjningen
              ska vara fullt genomförd 2019. En stor osäkerhetsfaktor är också
              det förhållande att riksdagen ännu ej tagit ställning till det
              lagstöd som ska reglera de tidvis anställdas, det vill säga de
              deltidsanställda soldaternas förhållanden.
            </seg>
            <seg xml:id="i-f466744abf79ac46-0">
              Från ekonomisk synpunkt finns stora osäkerheter när det gäller
              personalförsörjningen. Det finns ingen anledning att skönmåla
              situationen vare sig när det gäller rekrytering eller de ekonomiska
              utfallen. I värsta fall leder ett sådant agerande till att man
              blundar för de reella problemen och att kraften för att åtgärda
              dem försvagas på grund av att de ytterst ansvariga politikerna
              inte riktigt vill konfronteras med verkligheten. Riksdagens försvarsutskott
              måste ta sin uppgift att följa upp och successivt utvärdera den
              nya personalförsörjningen på det största allvar. Det är en uppgift
              som försvarsutskottet måste ta till sig och genomföra.
            </seg>
            <seg xml:id="i-6572773b9556f644-0">
              Riksdagens försvarsutskott bör också uppmärksamma och tydliggöra
              de stora konsultkostnader som finns inom Försvarsmakten. I organisationer
              och företag som utsätts för stor kostnadspress är det normalt
              att ordentligt se över konsultkostnader och även dra ned på dessa
              i tider av besparingar. Så gör man i näringslivet, och så gör
              man i offentlig förvaltning. I dag finns ingen tydlig redovisning
              på den punkten. Det handlar om mycket stora belopp, kanske uppemot
              1 miljard kronor. Det är någonting som måste följas upp. Det finns
              en del pengar att göra.
            </seg>
            <seg xml:id="i-21b17e36193db4f1-0">
              När det gäller materielförsörjningen finns det all anledning
              att konstatera de stora framtida behov som föreligger. Enligt
              en kartläggning som riksdagens utredningstjänst har gjort för
              perioden 20122021 finns ett behov av att börja förnyelse och omsättning
              av sådant som fordon, luftvärnsförmåga, taktiskt UAV, del av artillerisystem,
              eldhandvapen, understödsvapen, ubåtar i Västergötlandsklass, korvetter
              i Göteborgsklass, lätt torped, fjärrspaningsradar, signalspaningsfartyget
              Orion och skolflygplanet SK 60. Samtidigt har vi en uppgradering
              av JAS 39 Gripen framför oss som är en nödvändig åtgärd och som
              kommer att resultera i en ekonomisk anspänning. Materielanslaget
              är mycket ansträngt, och behoven är stora.
            </seg>
            <seg xml:id="i-c06c272aa64c12df-0">
              Inom ramen för materielförsörjningen ligger också det strategiska
              utvecklingsarbete som är kopplat till de nationella säkerhetsintressena.
              Från socialdemokratiskt håll vill vi särskilt peka på vikten av
              långsiktiga forsknings- och utvecklingsinsatser när det gäller
              nanoteknik, sensorer och undervattensteknik. Det är av största
              vikt att regeringen tar initiativ till att precisera de nationella
              säkerhetsintressena, detta för att värna svenskt kunnande, teknologi
              och utvecklingsförmåga på för landet från säkerhetssynpunkt avgörande
              områden. Om så inte sker kommer kompetensen och kunnandet i den
              svenska försvarsindustrin att successivt försvagas. Det kommer
              också att drabba vår förmåga till att försörja oss med viktiga
              vapensystem. Jag vill här särskilt markera vikten av att den svenska
              kompetensen och förmågan när det gäller undervattensteknik värnas
              och utvecklas.
            </seg>
            <seg xml:id="i-407a7bbd8c11f83d-0">
              Den luftförsvarsutredning som riksdagen förmodligen kommer att
              besluta om i dag kommer att samla en bred majoritet. Det är tillfredsställande
              att det är en del av en blocköverskridande överenskommelse. Kombinationen
              av en affär där Schweiz köper JAS och där regeringen så småningom
              lägger fram ett förslag om uppgradering av JAS kopplat till en
              luftförsvarsutredning skapar mycket goda utvecklingsförutsättningar
              för den svenska luftförsvarsteknologin.
            </seg>
            <seg xml:id="i-f3b0a708c95914c3-0">
              Luftförsvarsutredningen kan rätt hanterad visa sig vara mycket
              strategisk för att bana vägen för svensk teknologi och kunnande
              på lång sikt. Det bidrar till att positionera Sverige i ett europeiskt
              flygsammanhang.
            </seg>
            <seg xml:id="i-3015972f40cf9660-0">
              När det gäller JAS startade det programmet samtidigt som det
              franska Rafale och det flernationella Eurofighter. Gripen har
              som system mycket hög operabilitet och är i särklass mest kostnadseffektiv
              när det gäller såväl utveckling, styckpris som underhåll. Både
              Rafale och Eurofighter har fått leva med stora förseningar och
              kostnadsöverdrag.
            </seg>
            <seg xml:id="i-b8998c9cc11e6a77-0">
              Gripen delserie 3 levererades i tid och till en lägre kostnad
              än budgeterat. Gripen är som flygplan ett bevis för att den svenska
              modell som lett till ett konkurrenskraftigt och kunskapsintensivt
              näringsliv där regering, myndigheter och forskning samverkar fungerar
              tillfredsställande.
            </seg>
            <seg xml:id="i-138be23b2c0c94e5-0">
              Det är denna typ av samverkan som är viktig för framtiden. Att
              lämna fältet fritt för den så kallade marknaden riskerar att leda
              till både fördyringar och sämre kvalitet. Därför bör regeringens
              materielstrategi revideras och en ny försvarsindustristrategi
              tas fram.
            </seg>
            <seg xml:id="i-088ed963f6e400dd-0">
              Betänkandet omfattas också av en blocköverskridande överenskommelse
              när det gäller Nordic Battlegroup. Mot bakgrund av den uppgift
              som Försvarsmakten har när det gäller att skapa den beslutade
              insatsorganisationen, föra in ett nytt helikoptersystem och möta
              den ekonomiska utmaning som präglar verksamheten är det klokt
              att vänta med ledarskapsåtaganden inom Nordic Battlegroup till
              tidigast 2015. Sverige har tidigare lett Nordic Battlegroup vid
              två tillfällen och varit sjöstyrkechef vid operation Atalanta.
            </seg>
            <seg xml:id="i-1891442ae6c94c0c-0">
              Sverige har medverkat i alla EU:s militära fredsinsatser. Vi
              har ställt upp och tagit vårt ansvar. Dessutom finns det anledning
              att se över Nordic Battlegroup-konceptet i syfte att bredda dess
              roll och se möjligheter i samband med civila behov och humanitära
              katastrofer. Noterbart är att Nordic Battlegroup som stridsgrupp
              ännu ej använts förutom att en del utnyttjades för flygstyrkan
              i Libyen. En översyn är därför viktig.
            </seg>
            <seg xml:id="i-43a172449ad0acb1-0">
              När det gäller vår nära omvärld i Östersjön och Arktis finns
              det anledning att understryka vikten av samverkan mellan länderna
              i Norden och Baltikum. Nordic Battlegroup kan som stridsgrupp
              sättas in i detta strategiska sammanhang. Men den kan också utgöra
              en av många komponenter för att skapa stabilitet och säkerhet.
              De omfattande transporterna av gas och olja i kombination med
              den ökade ryska militära övningsverksamheten i Östersjöområdet
              är sådant som motiverar en höjd ambition när det gäller sjöövervakning
              där Ryssland bör ingå. Men det motiverar också såväl marin närvaro
              som flygnärvaro i anslutning till Gotland. Gotland har en viktig
              strategisk betydelse för Sverige.
            </seg>
            <seg xml:id="i-76e7c6344cf543a8-0">
              Det ökade intresset för Arktis är också något som för svenskt
              vidkommande är av strategisk betydelse. De gränsförändringar i
              Arktis som Ryssland ställer krav på och den ökade militära övningsverksamheten
              i närområdet är självfallet sådant som måste noteras från svensk
              sida. Den samverkan som i dag sker på Nordkalotten där Norge,
              Sverige och Finland kontinuerligt samordnar sina tre flygbaser
              är av stort värde och ett exempel på ett gott och fungerande nordiskt
              samarbete. Jag vill här markera att detta är något som ska stimuleras
              och uppmuntras.
            </seg>
            <seg xml:id="i-4320a16ec71687b1-0">
              Förändringarna inom Förvarsmakten logistik är en av de bitar
              i betänkandet som det inte råder någon enighet om. Försvarsutskottets
              majoritet yrkar avslag på regeringens krav på ett bemyndigande
              när det gäller rätten att fatta beslut om avgörande förändringar
              inom Försvarsmaktens logistikverksamhet. Genom ett bemyndigande
              blir riksdagen i princip ett rundningsmärke, och regeringen överlåter
              till myndigheterna att arbeta fram en myndighetskompromiss som
              blir svår att ifrågasätta. Regeringen måste i stället lägga korten
              på bordet i denna utomordentligt viktiga fråga och stora förändring
              och redovisa för riksdagen vad man egentligen vill göra. Det duger
              inte att gömma sig bakom myndigheterna och att vi sedan ska ta
              ställning till en myndighetskompromiss.
            </seg>
            <seg xml:id="i-61ed4b29f8cca02c-0">
              Verksamheten inom Försvarsmakten logistik är Försvarsmaktens
              största. Den omfattar 3 600 anställda inom verkstäder, it, drift,
              underhåll och kommunikation. Med de anställda inom Försvarets
              materielverk berör de planerade förändringar som handlar om sammanslagningar,
              tydligare förhållande mellan beställare och utförare samt privatiseringar
              totalt 5 000 personer. Vi vet inte i dag vad som i fortsättningen
              ska vara militärt eller civilt, eller graden av privatisering
              och bolagisering. Vet regeringen själv detta? Var går den bortre
              gränsen för privatiseringar för regeringens egen del?
            </seg>
            <seg xml:id="i-f53798f0b054bf0b-0">
              Det svenska försvaret står under de närmaste åren inför många
              stora utmaningar. Vid sidan av den nya personalförsörjningen,
              åtagandena på materielsidan och behovet av strategi för försvarsindustrin
              är försvarets folkliga förankring långsiktigt en stor utmaning.
              De frivilliga försvarsorganisationerna har här en viktig uppgift
              och måste anslagsmässigt behandlas så att stabilitet kan råda
              i deras verksamhet. Därför måste de åter få en budgetpost i statsbudgeten.
              Det är en uppfattning som försvarsutskottets majoritet står bakom.
            </seg>
          </u>
          <note xml:id="i-08edcebe34817927-0">
            Mot bakgrund av detta yrkar jag bifall till utskottets förslag
            i ärende 5 EU:s stridsgrupper och luftförsvarsutredning, ärende
            7 försvarslogistik, ärende 8 frivilliga försvarsorganisationerna
            samt bifall till S-reservationerna 1, 4 och 6.
          </note>
          <note xml:id="i-63deab042eabb460-0">
            I detta anförande instämde Clas-Göran Carlsson, Roza Güclü Hedin
            och Eva Sonidsson (alla S).
          </note>
          <note type="speaker" xml:id="i-f88a3f66dddc517f-0">
            Anf. 3 CECILIA WIDEGREN (M):
          </note>
          <u who="cecilia_widegren_1c7149" next="cont" xml:id="i-c5e06e95fa8e00c1-0">
            <seg xml:id="i-b451367856af3325-0">
              Herr talman! Alliansregeringen har på riksdagens bord lagt en
              ansvarsfull budget för statens finanser under de kommande åren.
              Sverige har en stark ekonomi jämfört med den globala oro som råder
              i vår omvärld.
            </seg>
            <seg xml:id="i-285e6aa1e21120bf-0">
              Jobben och arbetslinjen är i fokus. Det gäller även försvarets
              ekonomi och de kommande förutsättningarna för Försvarsmakten.
              Det är en jobbreform för unga som Försvarsmakten nu håller på
              att genomföra. Den röda tråden går alltså även här. Om några år
              kommer Försvarsmakten att vara en av Sveriges största ungdomsarbetsgivare;
              på vissa orter, som Skövde, Enköping och Halmstad, kommer det
              att vara den absolut största. De kommande åren kommer 4 000 unga
              människor att anställas per år.
            </seg>
            <seg xml:id="i-837d7e39de869cca-0">
              Sverige sticker ut i vår omvärld. När Sveriges försvarsminister
              åker på möten i EU, Nato och FN företräder han Sverige och det
              svenska försvaret med svensk försvarsekonomi i balans. Det sticker
              ut jämfört med länderna i vårt närområde och länder längre bort.
            </seg>
            <seg xml:id="i-9c51c95c0829cdc7-0">
              Det är inga drastiska nedskärningar som vi måste hantera här
              i kammaren i dag, något som andra länder tvingas till. Men ta
              inte detta för givet. Det är inte självklart. Det är något som
              vi dag kan vara glada över när vi diskuterar en ekonomi i balans
              med något vidare ramar än tidigare år. Det är unika förutsättningar.
              En stark svensk försvarsminister har under de gångna åren genomfört
              detta tillsammans med myndigheterna.
            </seg>
          </u>
          <note xml:id="i-270bdc1d6aa5e319-0">
            Jag yrkar bifall till förslaget i utskottets betänkande, med
            undantag av punkterna 7 och 8, och därmed till alliansregeringens
            budgetproposition.
          </note>
          <u who="cecilia_widegren_1c7149" prev="cont" xml:id="i-2dc66a46d5d47a7b-0">
            <seg xml:id="i-4500c61146ac0b25-0">
              Herr talman! Alliansregeringen genomför nu en omfattande reformering
              av det svenska försvaret. Med solidaritetsförklaringen som grund
              tonar nu steg för steg ett nyare, mer användbart, mer tillgängligt
              och flexibelt svenskt försvar fram. Vi ska skydda vårt land och
              vårt närområde, och vi ska fortsatt bidra till internationell
              solidaritet. Grunden för reformeringen är en enig försvarsberedning
              från 2008.
            </seg>
            <seg xml:id="i-cbc2ec4aaec7195c-0">
              Oppositionspartiet Socialdemokraterna har under en längre tid
              varit sökande efter vägen i försvarspolitiken. Det är glädjande
              att se att ramarna för försvaret nu ligger på samma nivå som alliansregeringens.
              Därmed kan vi gemensamt börja diskutera innehållet. Ibland har
              vi gemensamma vägar, ibland olika, för hur vi ska nå de uppsatta
              målen.
            </seg>
            <seg xml:id="i-4b1bfe70c269dfdd-0">
              Jag tror att det är ett bra steg för Sveriges skattebetalare
              när vi nu jobbar för att öka tryggheten för alla. Vi jobbar med
              solidaritet i praktiken, och vi är faktiskt överens om de yttre
              ramarna.
            </seg>
            <seg xml:id="i-aecffa14ad037972-0">
              Försvars- och säkerhetspolitiken kräver och har krävt breda och
              långsiktiga överenskommelser över blockgränserna. Därför är det
              glädjande att flera av riksdagens partier nu är villiga till mer
              ansvar och mer långsiktighet för att trygga dessa så viktiga frågor.
            </seg>
            <seg xml:id="i-7052d7f346b14927-0">
              Miljöpartiet tar viktiga steg för att synliggöra sambandet mellan
              civila och militära hot och medel för att samutnyttja detta framöver.
              Det kommer att gynna skattebetalarna. Det kommer också att gynna
              den försvarspolitiska debatten i Sveriges riksdag. Vi allianspartier
              gläds över dessa rörelser som vi kan se från två av riksdagens
              oppositionspartier. De är därmed våra samarbetspartier i de här
              frågorna. Vi ser fram mot framtida diskussioner.
            </seg>
            <seg xml:id="i-f5e17dfdb96b6373-0">
              Varje dag är svenska män och kvinnor soldater, sjömän, officerare,
              civilanställda beredda att riskera sina liv för att rädda andras,
              som i dag i insatserna i Afghanistan och Kosovo till exempel.
            </seg>
            <seg xml:id="i-72415a589f3c7bed-0">
              Herr talman! Det är glädjande att vi presenterar ett par sexpartiöverenskommelser
              i det här budgetbetänkandet. Betydelsen av försvarets säkerhetspolitiska
              samarbete i Norden med de baltiska länderna och inom EU är viktiga.
              Sverige har under en följd av år aktivt bidragit till EU:s fredsfrämjande
              krishanteringsoperationer och krishanteringsberedskap. Sverige
              har tillsammans med andra länder som ramnation vid ett par tillfällen
              och även tidigast från 2015 visat sig vara intresserade av att
              leda de stridsgrupper som vi har samlat inom EU:s krishantering.
              Sverige har till dags dato bidragit till EU:s samtliga militära
              krishanteringsinsatser. Jag vill särskilt notera den flyginsats
              som vi, med ett brett samförstånd i Sveriges riksdag, gjorde och
              tog ur Nordic Battlegroup 2011 för att göra en insats i Libyen.
            </seg>
            <seg xml:id="i-ece9f6d427138a56-0">
              Genom medverkan och ledarskap i EU:s stridsgrupper tar Sverige
              ansvar för fred och säkerhet i och utanför vårt närområde. Snabbinsatsförmågan
              bidrar till EU:s möjlighet att hantera kriser och stärker därmed
              EU som utrikes- och säkerhetspolitisk aktör.
            </seg>
            <seg xml:id="i-b0a3697346c4f97a-0">
              Med det nya användbara försvaret kommer stående kontrakterade
              förband att vara tillgängliga för olika uppgifter, till exempel
              som snabbinsatsstyrka inom EU:s ram. Några särskilda förband kommer
              därför inte att behöva organiseras. För svensk militär handlar
              det om att flagga om från en svensk flagga till en EU-flagga i
              de fall Sveriges riksdag fattar ett sådant beslut.
            </seg>
            <seg xml:id="i-256fa395746a86d0-0">
              Herr talman! En svensk luftförsvarsutredning kommer att tillsättas
              parlamentariskt med fokus på hur det svenska luftförsvaret kommer
              att se ut efter 2040. Som Peter Hultqvist sade fattar utskottet
              redan i dag beslut om en utveckling av JAS Gripen i en E/F-version
              om Brasilien eller annat land väljer att inleda förhandlingar
              om anskaffning av en E/F-variant. Det gör det möjligt för regeringen
              att beställa upp till tio uppgraderade JAS Gripen.
            </seg>
            <seg xml:id="i-90fcf25287c5cf37-0">
              Personalförsörjningsreformen är det som vi i utskottet lägger
              mest krut på. Det är en viktig fråga för Sverige en jobbfråga.
              Sveriges största ungdomsarbetsgivare kommer nu att bli en offentlig
              myndighet. Det förpliktar myndigheten att fokusera på att vara
              en modern arbetsgivare också i morgon. Det bygger också på att
              vi tillsammans kan finansiera det. En av de förutsättningar som
              fanns med i uppdraget från Försvarsberedningen 2008 var att inte
              bara reformera utan också fullt ut finansiera den reform som vi
              nu genomför. Därför anser vi att det är viktigt att frigöra medel
              från materiell logistikförsörjning och stödverksamheter. Myndigheterna
              har själva sagt sig vara beredda att ta fram de konkreta förslag
              som ska göra detta möjligt. Det handlar inte om att förändra hela
              myndigheter. Vi skulle mycket väl kunna bemyndiga regeringen att
              genomföra det som är en förutsättning för att vi ska kunna ha
              en ekonomi i balans.
            </seg>
            <seg xml:id="i-123809ad39b1a996-0">
              Jag ser med oro på att Socialdemokraterna i stället hotar att
              försena den finansiering som vi i sak är överens om. Varför försena
              någonting som vi redan nu kan fatta beslut om? Jag tror att det
              skulle skada reformen, inte minst för unga människor.
            </seg>
          </u>
          <note xml:id="i-0dae5d30097402b6-0">
            I detta anförande instämde Abdirizak Waberi (M).
          </note>
          <note type="speaker" xml:id="i-8dd18f83268c4e39-0">
            Anf. 4 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-1">
            <seg xml:id="i-d469f6e63be6dede-0">
              Herr talman! Varför är det så svårt att skriva en proposition?
              Varför är det så svårt att skapa en proposition om Försvarsmaktens
              logistik? Om regeringen nu vill göra förändringar och hänvisa
              till en utredning, varför kan man då inte lägga fram ett förslag
              som vi i demokratisk ordning får ta ställning till i parlamentet?
              Varför ska man ha ett bemyndigande och skaffa sig själv hela rätten
              att hantera detta och sedan skjuta över på myndigheten att ta
              fram ett förslag och göra en myndighetskompromiss vid sidan av
              det demokratiska förfarandet så att det i stort sett blir ett
              faktum som vi har att acceptera? Så kommer det att se ut i praktiken.
              Det tycker jag inte är en demokratisk ordning.
            </seg>
            <seg xml:id="i-7827579946a9507b-0">
              Detta innehåller så många stora viktiga principiella frågor.
              Vi vet inte vad som kommer att vara militärt och civilt. Vi vet
              inte vad som ska bolagiseras och privatiseras och hur långtgående
              saker och ting ska vara. Det kanske vore klokt att, i stället
              för att ta omvägen och göra riksdagen till ett rundningsmärke,
              skriva en proposition och kanske till och med prata med oppositionen
              innan man skriver propositionen. På det sättet skulle man få en
              mer demokratisk behandling av detta.
            </seg>
            <seg xml:id="i-136ef79ddfe7dd79-0">
              Om man lägger ihop dem som finns inom Försvarsmakten logistik
              och Försvarets materielverk handlar det här alltså om 5 000 personer.
              Det handlar om grunderna i försvarsverksamheten. Försvarsmakten
              logistik är dessutom den största enheten i det svenska försvaret.
            </seg>
            <seg xml:id="i-4de351a80c87b5f8-0">
              Jag anser att man har all anledning att skriva en proposition
              här. Varför gör man inte det?
            </seg>
          </u>
          <note type="speaker" xml:id="i-a5468a38ce9ebacb-0">
            Anf. 5 CECILIA WIDEGREN (M) replik:
          </note>
          <u who="cecilia_widegren_1c7149" xml:id="i-9daad1465aff49f1-0">
            <seg xml:id="i-e5de59036e08e77d-0">
              Herr talman! Peter Hultqvist inledde sitt anförande med att säga
              att han var orolig över finansieringen av den reformering av personalförsörjning
              som vi nu genomför. Det är kärnan i detta. Via en proposition
              som ligger på riksdagens bord väljer vi här i dag att möjliggöra
              detta genom att fatta ett beslut redan här i dag.
            </seg>
            <seg xml:id="i-c9998d046bafeac3-0">
              Jag menar att Peter Hultqvist på det här sättet kommer att försena
              den nödvändiga finansiering som han själv efterfrågar i ett läge
              när de myndigheter som befinner sig i de här förändringsprocesserna
              kunde få mandat att fungera som expertmyndigheter. Vi har förslagen
              på hur vi bäst löser ut den framtida logistik- och stödverksamheten.
              Låt oss ta fram de förslagen så genomför vi dem! Myndigheterna
              har själva sagt att de är beredda att göra detta och tycker att
              det vore väldigt bra.
            </seg>
            <seg xml:id="i-a44c155d0895e24c-0">
              Då undrar jag: Varför ska försvarsutskottets politiker ha synpunkter
              på experterna, som varje dag jobbar med detta, när vi redan i
              dag kan fatta ett beslut via en proposition? Därmed kan vi också
              undanröja den oro som är så stark hos Peter Hultqvist om att finansieringen
              inte är tillräckligt bra. Precis som jag sade i mitt inledningsanförande
              har försvaret i Sverige inte bekymmer med sin ekonomi. Det är
              i vår omvärld som försvarsekonomierna ser sämre ut. Vi riksdagsledamöter
              kan redan i dag se till att vi inte skjuter den finansieringen
              på framtiden utan tar ansvar för den i dag.
            </seg>
            <seg xml:id="i-0a096708faac708e-0">
              Jag tycker att Peter Hultqvist själv är svaret skyldig. Varför
              ska vi skjuta på den finansiering som vi i dag kan fatta beslut
              om via en proposition?
            </seg>
          </u>
          <note type="speaker" xml:id="i-41ecd04ef757715f-0">
            Anf. 6 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-2">
            <seg xml:id="i-1d7bcd350fc1c50b-0">
              Herr talman! Det är alltså experterna som ska bestämma, och så
              ska experter ta fram en myndighetskompromiss som vi ska konfirmera.
              Har regeringen ingen uppfattning om vad man vill med den här stora
              myndigheten och hur den ska se ut? Eller är det så att man har
              en uppfattning som man inte vill lägga upp på bordet och att man
              i stället vill gömma sig bakom experter och myndigheter och driva
              igenom det här på ett sådant sätt att riksdagen egentligen inte
              har någon praktisk roll mer än att så småningom konfirmera ett
              beslut?
            </seg>
            <seg xml:id="i-0a0f4a241cd7b6fd-0">
              Jag tycker faktiskt att man också ska värdera demokratin i sammanhanget.
              Hela den här verksamheten innehåller oerhört många olika komponenter
              som är principiellt viktiga att ta ställning till. Det är regeringen
              som fördröjer det här genom sin oförmåga att presentera en proposition
              som är genomarbetad. Detta är inte genomarbetat. Det är bara ett
              bemyndigande som innebär att man gör riksdagen till ett rundningsmärke.
              Jag tycker att det är att visa dålig respekt för riksdagen att
              hantera det på det här viset.
            </seg>
            <seg xml:id="i-77ce1d95ce6dea2d-0">
              Regeringen hade kunnat använda tiden till att ta fram ett förslag
              och lägga det på riksdagens bord. Man hade kunnat använda tiden
              till att föra djupa resonemang om de här frågorna och hur de ska
              komponeras ihop, men nu kommer man lite arrogant till riksdagen
              och säger: Vi vill ha ett bemyndigande, och tar ni inte det här
              orsakar ni ekonomiska problem.
            </seg>
            <seg xml:id="i-b995a939f0ffbb3f-0">
              Man kan använda vilken utpressningsargumentation man vill, men
              demokratin måste också ha sin gång. En process måste vara genomskinlig.
              Vi måste ha möjlighet att påverka detta innan myndighetskompromissen
              presenteras för att sedan konfirmeras.
            </seg>
            <seg xml:id="i-a56254aa078e0f6b-0">
              Eller är det så att regeringen inte har kraft att ta fram ett
              förslag, inte har kraft att skriva en enskild proposition om detta?
              Har man bara kraft till att säga att man vill ha ett bemyndigande
              för att sedan skjuta in det på myndighetssidan? Är det så det
              fungerar?
            </seg>
          </u>
          <note type="speaker" xml:id="i-bbf8135674e1f57d-0">
            Anf. 7 CECILIA WIDEGREN (M) replik:
          </note>
          <u who="cecilia_widegren_1c7149" xml:id="i-9daad1465aff49f1-1">
            <seg xml:id="i-098fe8d5af6afd7a-0">
              Herr talman! Jag konstaterar att Peter Hultqvist fortfarande
              är svaret skyldig när det gäller hur han ska finansiera den försening
              som han vill bidra till genom det riksdagsbeslut som han föreslår
              här i dag.
            </seg>
            <seg xml:id="i-3d008c509b2d6925-0">
              Jag beklagar att man inte ser expertmyndigheten som en möjlighet
              att ro hem en sådan här förändring. Det handlar om två myndigheter
              som befinner sig i förändring i dag och som vill redovisa olika
              förslag på hur de kan göra det här möjligt. Vi har haft en utredare
              som har lagt fram en utredning som grund för det arbetet. Vi har
              en proposition på riksdagens bord i dag som möjliggör att man
              fortsätter detta.
            </seg>
            <seg xml:id="i-ffc440e46d4616e8-0">
              När vi pratar om samarbete mellan Försäkringskassan och Arbetsförmedlingen
              bemyndigar vi gärna de myndigheterna att själva fortsätta samarbetet
              för att bryta det utanförskap som är så tydligt här i Sverige.
              De myndigheterna kan få det uppdraget. De kan samverka. Det är
              först när vi förändrar hela myndighetsstrukturer som frågan bör
              hamna på riksdagens bord. Myndigheter är våra redskap och ska
              göra saker enligt de beslut vi fattar, men vi ska inte lägga oss
              i hur de genomför de uppgifter och uppnår de mål som Sveriges
              riksdag lägger fast.
            </seg>
            <seg xml:id="i-b9b6ebe480e0fdc3-0">
              Jag tror att det här handlar om att det finns socialdemokrater
              som är oroliga över att någon annan än en statlig aktör ska sköta
              logistiken. Jag tror att det handlar om en oro för att andra aktörer,
              minst lika bra som statens aktörer, kan sköta detta framöver.
              Om myndigheterna ser det som en möjlighet att andra aktörer, små
              och medelstora företag och entreprenörer, runt om i Sverige kan
              sköta logistik likväl som en statlig aktör tycker jag att det
              är välkommet. Det är ingenting som jag tycker ska få lägga en
              våt filt över den här debatten. Vi ska få ut det bästa möjliga
              för de skattepengar som vi här inne fattar beslut om. Men när
              det gäller hur det ska göras har vi myndigheter som redskap för
              att genomföra det.
            </seg>
          </u>
          <note type="speaker" xml:id="i-e08330c5a9b02bfd-0">
            Anf. 8 PETER RÅDBERG (MP):
          </note>
          <u who="peter_radberg_0b0188" xml:id="i-d97232a61f290eb7-0">
            <seg xml:id="i-74e357364174b733-0">
              Herr talman! Under det kalla kriget stod världens till numerären
              största armé bokstavligen runt hörnet i form av Sovjetunionen.
              Då kunde vi prata om ett reellt hot mot vårt land. I dag är vi
              rörande överens om att den ryska militära kapaciteten är långt
              ifrån den som de förfogade över i mitten av 1980-talet. Ryssland
              år 2011 är inte Sovjetunionen som det såg ut 1985. Det borde samtliga
              riksdagspartier här i kammaren vara ense om.
            </seg>
            <seg xml:id="i-2738fff6fa993087-0">
              I dag är så gott som hela Östeuropa EU-medlemmar och integrerade
              i Europa. De baltiska länderna har också blivit EU-medlemmar och
              är dessutom medlemmar av Nato.
            </seg>
            <seg xml:id="i-0b68af11ae270772-0">
              Vi känner alla till att Ryssland har en relativt omodern försvarsmakt,
              och trots att deras förändringsvilja är stor och de har ekonomiska
              resurser att öka investeringsgraden i nytt försvarsmateriel kommer
              det att dröja länge innan Ryssland kan mäta sig med västländernas
              stridsförmåga. Ryssland dras också med strukturella och kulturella
              problem inom de väpnande styrkorna.
            </seg>
            <seg xml:id="i-6776ab33a03e43c0-0">
              Allt detta vet regeringen och vår underrättelsetjänst. Det vet
              också den europeiska underrättelsetjänsten. De famlar inte i luften,
              utan de har bra kontroll på vad som händer i vår omvärld.
            </seg>
            <seg xml:id="i-166bed423ddb54c6-0">
              Tittar vi sedan på hur den militära utvecklingen går i vår omvärld,
              förutom Ryssland, kan vi se att i stort sett alla europiska länder
              har gått ifrån sin värnplikt och dessutom skär ned ganska mycket
              på sitt försvar.
            </seg>
            <seg xml:id="i-8272a881b944d7eb-0">
              Genom EU-medlemskapet och vår solidaritetsförklaring har Sverige
              tagit ett historiskt steg mot att försöka lösa eventuella kriser
              och konflikter tillsammans med andra. Sverige ska inte vara passivt
              om en konflikt utbryter, men vi ska agera utifrån ett FN-mandat.
            </seg>
            <seg xml:id="i-d56b4280b7e7d106-0">
              Den arabiska våren och situationen i Libyen var ett bra exempel
              på detta. Vi lever inte i något vakuum, som många vill hävda.
              Gårdagens stater löste sina konflikter genom stora arméer som
              skulle sättas in om något skulle hända. I dag har den militärtekniska
              utvecklingen blivit så bra att vi inte längre behöver dessa massarméer.
              I dag handlar det mer om precisionsförmåga, teknisk utveckling,
              rörlighet och tillgänglighet än om att räkna antalet huvuden.
            </seg>
            <seg xml:id="i-1669f7c17e1ad51e-0">
              Herr talman! Vad går Ryssland åt för håll?
            </seg>
            <seg xml:id="i-e741942654bd2ead-0">
              Jag kan inledningsvis säga att jag som så många andra är orolig
              över de vägval som Ryssland har gjort och som de står inför. Politiskt
              går Ryssland helt fel väg. Det visade det senaste valet för ett
              par veckor sedan där ett omfattande valfusk uppdagades. Många
              partier hindrades dessutom att registrera sig för att få delta
              i valet. Möjligheterna för den fria pressen att verka är mycket
              begränsade. Dessutom går demokratiseringsutvecklingen åt fel håll,
              och korruptionen är utbredd.
            </seg>
            <seg xml:id="i-dc61344c4f80ab68-0">
              Ryssland har i dag utvecklat sig till Europas värsting i korruption
              och ligger på plats 154 av 178 undersökta länder på Transparency
              Internationals rankning över de mest korrumperade länderna i världen.
              Den stora frågan är hur vi ska förhålla oss till detta faktum.
              Den samlade borgerligheten vill upprusta för att försöka mota
              Olle i grind. Folkpartiet och Kristdemokraterna är två partier
              som hittills har använt rysskräcken som ett argument för att rusta
              upp. Deras svar på rysskräcken har hittills handlat om att upprusta
              Gotland.
            </seg>
            <seg xml:id="i-d9f0db4f81c273b3-0">
              Miljöpartiet anser det sänder helt fel signaler. Vi ska naturligtvis
              ha ett försvar som är optimalt, men att lägga så mycket pengar
              på till exempel materielanslagen tycker vi är oansvarligt. Det
              är dessutom kontraproduktivt. Jag förklarar detta närmare om en
              liten stund.
            </seg>
            <seg xml:id="i-9f97ccb4d11a3352-0">
              Riksdagen har ställt sig bakom målen för vår säkerhet, vilka
              ska vara utgångspunken för vårt arbete med såväl samhällets krisberedskap
              som vår militära förmåga. Dessa mål är befolkningens liv och hälsa,
              samhällets funktionalitet och förmågan att upprätthålla grundläggande
              värden som demokrati, rättssäkerhet och mänskliga rättigheter.
              Det som hotar något av de ovanstående målen är ett säkerhetshot.
              Om man har dessa tre mål för vad som är vår säkerhet bör vi få
              en helt annan debatt i denna kammare, men tyvärr handlar säkerhetspolitiken
              inte särskilt mycket om dessa tre mål för säkerhet.
            </seg>
            <seg xml:id="i-e9343c9d1e0fc44f-0">
              Det är den traditionella försvarsdebatten jag hör år ut och år
              in. Vi ska utveckla stridsflygplanet Gripen för minst 40 miljarder
              kronor för våra operativa behov, säger försvarsministern. Men
              de hot som står framför vår dörr är av en helt annan karaktär.
              En del av dessa är naturligtvis väpnade angrepp men också terrorism,
              organiserad brottslighet, avbrott i vitala system och flöden,
              finanskris, massarbetslöshet, politisk extremism, hot mot demokratin
              och rättssystemen, socialt utanförskap, hot mot värdegrunder,
              klimatförändringar, naturkatastrofer, pandemier etcetera.
            </seg>
            <seg xml:id="i-9eda2170d0433f33-0">
              Tittar vi på vad EU skriver ser vi följande: Inom EU har den
              gemensamma säkerhetsstrategin, Ett säkert Europa i en bättre värld,
              som utgångspunkt att säkerhet är en förutsättning för utveckling.
              Där sägs bland annat att storskalig aggression mot något enskilt
              medlemsland i EU bedöms i dag som inte troligt. I stället betonas
              att de hot som Europa står inför är betydligt mer diversifierade,
              mindre synliga och mindre förutsägbara än tidigare.
            </seg>
            <seg xml:id="i-6645adcc7f77b2a7-0">
              FN:s säkerhetsråd har slagit fast behovet av att förebygga väpnade
              konflikter genom att angripa grundorsaker som fattigdom, brist
              på demokrati och mänskliga rättigheter samt överutnyttjande av
              naturresurser.
            </seg>
            <seg xml:id="i-a923c5f6e9250598-0">
              Internationellt samarbete som stärker demokratiska institutioner
              och främjar långsiktigt hållbar utvecklig är fundamentalt för
              att stärka säkerheten. Det är just det vi i Miljöpartiet år ut
              och år in försökt påtala i den svenska debatten. En fråga till
              försvarsministern är om han håller med om denna analys från EU
              eller om förvarsministern har någon annan uppfattning. En kommentar
              från försvarsministern skulle vara vägledande.
            </seg>
            <seg xml:id="i-1de40a343c29c9b8-0">
              Som nämnts tidigare har Schweiz deklarerat att de är intresserade
              av att köpa 22 JAS Gripen-plan från Saab och Sverige. Hur det
              går med den frågan får vi se när Schweiz haft sin folkomröstning
              och parlamentet sagt sitt. Skulle Schweiz välja att köpa JAS betyder
              det att regeringen får möjlighet att utveckla tio JAS Gripen-plan
              på grund av att riksdagen kommer att godkänna det som vi i Miljöpartiet
              anser vara lite av en gummiparagraf och som lyder: Om Brasilien
              eller något annat land köper Gripen ska även Sverige få möjlighet
              att anskaffa tio JAS Gripen E/F.
            </seg>
            <seg xml:id="i-a1e2c0517c5b9322-0">
              Miljöpartiet har länge kritiserat regeringen för deras usla underlag
              gällande försvaret i allmänhet och Gripen i synnerhet. Riksdagen
              har fattat beslut om att anskaffa JAS 39 Gripen E/F med ett näst
              intill obefintligt underlag som grund. Det går inte att säga annat
              än att anskaffningsprocessen i den här JAS-historien är mycket
              märklig då Försvarsmakten ännu inte har kommit in med en kravspecifikation
              över vilka uppgifter planet ska kunna lösa eller vilka övriga
              specifikationer planet ska ha. Försvarsmakten har inte ens sagt
              att man behöver planet. Först i mars 2012 väntas Försvarsmaktens
              kravspecifikationer presenteras.
            </seg>
            <seg xml:id="i-86a29233f7b40eaa-0">
              Att hela den här processen är helt bakvänd verkar inte bekymra
              stora delar av denna kammare. För försvarsindustrin med Saab och
              Investor i spetsen är detta självfallet en del av affärsidén.
              Man prackar på skattebetalarna ett plan, inte anpassat för svenska
              behov utan ett plan anpassat och byggt för exportmarknaden. Hanteringen
              av JAS Gripen blir extra svårsmält då Saab och Investor använder
              sig av tvivelaktiga försäljningsmetoder med sina olika motköpsupplägg
              motsvarande hela värdet och i en del fall till och med mer.
            </seg>
            <seg xml:id="i-988aa97c6cc25b8c-0">
              Skulle Schweiz gå vidare efter folkomröstning och beslut i deras
              parlament bakbinds den svenska riksdagen och Sverige måste bygga
              tio JAS E/F enligt det bristfälliga beslut jag tidigare hänvisade
              till. Frågan är om det är så svensk krigsmaterielanskaffning ska
              gå till.
            </seg>
            <seg xml:id="i-584b81fe0f282adf-0">
              Låt säga att riksdagen fattar beslut om anskaffning av nytt stridsflygplan.
              Vore det då inte rimligt att Försvarsmakten själv beslutar vilka
              uppgifter ett nytt stridsflygplan bör kunna utföra och vilka specifikationer
              planet bör ha för att kunna utföra uppgifterna? Nu har ju försvarsindustrin
              tagit fram ett plan helt utifrån sina egna exportbehov. Det är
              bara Saabs intressen som ligger till grund för det planet. Inte
              ens den svenska flygindustrin drar någon nytta av det. En helhetssyn
              saknas.
            </seg>
            <seg xml:id="i-b6c6b2cd0df0871d-0">
              Det som jag har svårt att förstå är att vi i dag har en svensk
              Volvomotor i våra Gripenplan, en så kallad RM12-motor som Volvo
              Aero kan utveckla och då i princip komma upp i samma kapacitet
              som den amerikanska motor som regeringen vill beställa för det
              framtida Gripen E/F. Den fråga som svenska folket måste få svar
              på är varför ni prioriterar amerikansk industri framför svensk.
              Men den frågan vänder jag mig i första hand till försvarsministen
              men också till socialdemokraterna Peter Hultqvist och Håkan Juholt.
            </seg>
            <seg xml:id="i-06c4dc4a69a2dd44-0">
              Volvomotorn har endast gått i 700 timmar, av en livslängd på
              4 000 timmar. Det betyder att den motor som nu finns i Gripenplanet
              utnyttjats i endast 17,5 procent av sin livstid. Om regeringen
              tillsammans med Saab bestämmer sig för att satsa på Gripen E/F,
              en super-JAS, innebär det ett helt nytt skrov, ny motor, ny radar,
              större bränsletank, kraftigare beväpning etcetera. Vi talar alltså
              om ett helt nytt plan. Det kommer att bli vår generations största
              industriprojekt om det går igenom.
            </seg>
            <seg xml:id="i-ca7d4e05f8d75245-0">
              Huvudfrågan är vilka operativa behov regeringen ser när man vill
              beställa ett sådant plan. Det ska också ses i ljuset av det jag
              nyss talade om, nämligen vår gemensamma säkerhet. Väljer regeringen
              och Socialdemokraterna en E/F-motor framför en Volvo RM12-motor
              kommer Volvo att lägga ned sin verksamhet vad gäller motorer till
              Gripen. Det är inget hot utan den verklighet som Volvo Aero kommer
              att stå inför om riksdagen fattar detta beslut. Om Volvo inte
              får några fler uppdrag kommer deras kompetens att snabbt utarmas,
              vilket får till följd att verksamheten inom kort kommer att läggas
              ned. Hur förhåller sig försvarsministern till detta faktum?
            </seg>
            <seg xml:id="i-69737f138829e4da-0">
              Alternativet är naturligtvis att fortsätta på den C/D-plattform
              vi har och bygga vidare med nya censorer, radar, uppgradering
              av motorn etcetera. JAS har redan på ett märkligt sätt ätit ur
              flygvapnets operativa förmåga. Stridsledningssystemet är i gungning,
              vapen saknas i stor utsträckning, det svenska bassystemet är skrotat
              och piloterna får alltför lite tid att flyga.
            </seg>
          </u>
          <note xml:id="i-d5ac4fa3b5999174-0">
            Jag vill avslutningsvis yrka bifall till reservationerna 2, 4,
            6 och 11.
          </note>
          <note type="speaker" xml:id="i-0e23b51f31126746-0">
            Anf. 9 ALLAN WIDMAN (FP):
          </note>
          <u who="allan_widman_49f05b" xml:id="i-3169bc11c89ecd35-0">
            <seg xml:id="i-e90c84ade7dac19a-0">
              Herr talman! Det är emellanåt viktigt att erinra om att försvaret
              av Sverige ytterst är ett ansvar som vilar på riksdagsledamöternas
              axlar. Det borde höja graden av allvarskänsla hos oss alla.
            </seg>
            <seg xml:id="i-3042776dbb06a881-0">
              Det är naturligtvis också alltid viktigt att så tidigt som möjligt
              uppmärksamma de risker som finns i försvars- och säkerhetspolitiken.
              Så är det oavsett om riskerna gäller hot utifrån som drabbar eller
              kan drabba Sverige eller om det är projektrisker inom Sverige,
              risker för att vi inte når de mål vi ska och risker för att vi
              underpresterar.
            </seg>
            <seg xml:id="i-4fdb749cfb1a91db-0">
              När det gäller hot och risker utifrån måste jag instämma i det
              som Peter Rådberg säger. Den ryska försvarsmakten är bara en strimma
              av vad den var på 1980-talet. Men det är också viktigt att komma
              ihåg att detsamma gäller även den svenska Försvarsmakten. Numerärt
              talar vi i dag om mindre än 10 procent av den förbandsmassa som
              Sverige förfogade över under det kalla krigets slut.
            </seg>
            <seg xml:id="i-00413860e9a17bdf-0">
              Det är måhända också riktigt som EU påstår och som jag förstår
              att Peter Rådberg instämmer i, att väpnade angrepp mot enskilda
              medlemsländer i EU inte framstår som troliga. Men detta är bara
              en sak som vi måste förhålla oss till. Det andra man måste förhålla
              sig till är vilka konsekvenser som uppstår, särskilt för militärt
              alliansfria länder, om detta icke-troliga ändå inträffar.
            </seg>
            <seg xml:id="i-59bbf6ee81793a1c-0">
              Herr talman! År 2009 utpekades ett tydligt mål för den svenska
              insatsorganisationen. Det sades att vår insatsorganisation om
              ca 50 000 soldater skulle kunna användas inom en vecka. Jag tycker
              att det är bra med starka och tydliga ambitioner, men dessa ambitioner
              ställer också krav på att vi har uppsikt över de varningstecken
              som kan dyka upp.
            </seg>
            <seg xml:id="i-db42a3231366365a-0">
              I den nya insatsorganisationen är det tänkt att det ska ingå
              2 500 reservofficerare. Vi har nu blivit varse att någon grundläggande
              reservofficersutbildning i Sverige inte har genomförts över huvud
              taget de senaste tio åren. Vi kan konstatera att de som utbildades
              på 90-talet och 80-talet inte svarar mot de krav som ställs på
              officerare i en modern insatsmiljö.
            </seg>
            <seg xml:id="i-c1d59ec579103001-0">
              Jag har noterat att man i Försvarsmaktens personalplanering i
              dag är över 8 000 yrkesofficerare. Ambitionen är att dessa drygt
              8 000 om två år ska vara ca 3 000. Det handlar om omgalonering,
              alltså att få personal av viss grad med vissa arbetsuppgifter
              att söka andra arbetsuppgifter inom ramen för en ny grad. Även
              om man lyckas med detta finns det en stor övertalighet.
            </seg>
            <seg xml:id="i-316ca925ae99932b-0">
              För en dryg vecka sedan ställde jag frågan till överbefälhavaren
              hur många nya heltidsanställda soldater som kommer att rekryteras
              under nästa år. Jag har fortfarande inte erhållit något svar på
              den frågan. Vad jag däremot vet är att man i Försvarsmakten nu
              resonerar utifrån att Insatsorganisation 2014 ska förverkligas
              2019. Bland dem, också forskare, som följer den här processen
              finns det tveksamheter också vad beträffar det senare årtalet.
            </seg>
            <seg xml:id="i-281fb11f5140e227-0">
              Jag är en av dem som läser försvarsministerns blogg. Jag noterade
              att försvarsministern funderade över de teoretiska bärighetskrav
              som nu gäller inom Försvarsmakten för antagning till den militära
              grundutbildningen. Jag tycker att det är väldigt bra att försvarsministern
              funderar över detta, inte bara i termer av hur vi ska kunna behålla
              dem som vi rekryterar och låter genomgå grundläggande militär
              utbildning utan också i termer av folkförankring: Hur ska det
              försvar som vi nu bygger kunna bli en spegelbild av vårt samhälle
              och därmed åtnjuta samhällets förtroende och engagemang? Jag vågar
              påstå att den här kammaren har anledning att återkomma till personalförsörjningen
              framöver.
            </seg>
            <seg xml:id="i-fb15dae6d4c81e1a-0">
              Det är också viktigt att notera att det i detta sammanhang inte
              på något sätt är en hjälp att den församlade politiska oppositionen
              kräver propositioner för en rationalisering och en effektivisering
              av det som kallas för den bakre logistiken. Ända sedan 2004 har
              det rått total politisk enighet i Sverige om att vi måste prioritera
              kärnverksamheten, i första hand förbandsanslagen, på bekostnad
              av den mycket omfattande stödorganisation som den lilla insatsorganisationen
              i dag har.
            </seg>
            <seg xml:id="i-a013bc920abd72f5-0">
              Jag uppfattar till och med att det också bland alla berörda statliga
              myndigheter råder enighet om den här ambitionen. Att då kräva
              en formenlig proposition för att styra upp den inre organisationen
              i två myndigheter blir i en tidskritisk verksamhet som denna subversivt.
              Det är Sveriges försvar som kommer att få betala priset för denna
              fördröjning.
            </seg>
            <seg xml:id="i-da6dc05a3a8ceb65-0">
              Affärsidén uttryckt i redovisningstermer är att ta resurser från
              materielanslaget och föra över dem till förbandsverksamhet. Jag
              tror att viss rationalisering är möjlig, men samtidigt måste vi
              förstå att förbandsanslag och materielanslag är kommunicerande
              kärl. Om man år efter år överför pengar riskerar det att påverka
              inte bara förbandsanslaget utan också de ambitioner som finns
              i materielanslaget.
            </seg>
            <seg xml:id="i-d131c2bc249d5952-0">
              Vi befinner oss just nu i en period av omfattande förnyelse.
              Det handlar om helikoptrar, ubåtar, robotar och fordonspark och
              kanske också ett förmågelyft när det gäller stridsflyg. Överbefälhavaren
              har varnat för behov av ökade anslag efter 2014, och jag tror
              att han har mycket goda skäl till det.
            </seg>
            <seg xml:id="i-d86388fd40567492-0">
              Jag vill avslutningsvis påminna om att siffran 50 000 soldater
              i sig är ganska irrelevant, åtminstone i termer av försvarsförmåga.
              Det räcker inte med 50 000 individer. Dessa 50 000 individer måste
              inordnas i militära förband. Dessa förband måste vara samövade,
              och det är bara när detta system är byggt som vi uppnår den önskvärda
              krigsdugligheten för dessa militära förband.
            </seg>
            <seg xml:id="i-5d784dada2417648-0">
              Sedan några år tillbaka planerar vi återigen för ett försvar
              av Sverige. Detta är utomordentligt glädjande. Som det heter i
              Strategiska högkvarteret på Lidingövägen 24: Den strategiska timeouten
              är nu över. Det är dock min bestämda övertygelse att den försvarsplaneringsprocess
              som nu åter har satts i gång kommer att transformeras till stridsplaner
              på regional och nationell nivå. När de stridsplanerna görs upp
              kommer det att uppstå ett behov av att Sverige återigen kan organisera
              och öva sig i brigadformatet.
            </seg>
            <seg xml:id="i-c195e88f291e9be7-0">
              Brigaderna är vår lägsta taktiska nivå. Det är först på den nivån
              som vi får full effekt av alla de delfunktioner som finns i våra
              markstridskrafter. Det paradoxala är att vi i dag har det som
              krävs för att bygga brigaden. Vi har underhållsbataljoner och
              ingenjörsbataljoner. Vi har artilleribataljoner och mekaniserade
              bataljoner. Vi har till och med, herr talman, brigadstaber som
              nu organiseras. Det enda vi behöver göra är att sätta dessa samman
              och därefter öva dem.
            </seg>
            <seg xml:id="i-01ca3d351be23edc-0">
              Det finns många viktiga försvarspolitiska frågor för ögonblicket.
              Men, herr talman, jag nöjer mig med att konstatera att vid sidan
              av militär förmåga på vår största ö, Gotland, är just brigaderna
              avgörande för svensk försvarsförmåga.
            </seg>
          </u>
          <note xml:id="i-d4abeb8706a3d80a-0">
            Med detta yrkar jag bifall till utskottets förslag med undantag
            av punkterna 7 och 8.
          </note>
          <note type="speaker" xml:id="i-4dce66f7e5f3049d-0">
            Anf. 10 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-3">
            <seg xml:id="i-40a88b071915087d-0">
              Herr talman! Jag får först tacka Allan Widman för ett intressant
              reflekterande anförande. Jag tycker att detta med reservofficerarna
              är en intressant reflexion. Folkförankringen, det underliggande
              ekonomiska trycket, situationen 2014, funderingarna kring personalförsörjningen,
              krigsdugligheten för förbanden och övningarna på brigadnivå allt
              detta är värdefulla reflexioner och synpunkter.
            </seg>
            <seg xml:id="i-b3e361790d1915ca-0">
              Jag spårar också en öppenhet i fråga om att personalförsörjningssystemet
              som det ser ut kanske inte är optimalt och att man kanske måste
              vara beredd på att göra förändringar under pågående process. Det
              är någonting som jag sätter värde på.
            </seg>
            <seg xml:id="i-0267d44aec97315e-0">
              Det jag skulle vilja beröra särskilt är Gotland. Vi har sagt
              från vår sida vi skriver det i vår motion, och jag sade det i
              mitt anförande att en ökad marin närvaro, ökad flygnärvaro och
              breddade uppgifter för hemvärnet på Gotland markerar Gotlands
              position. Det är viktigt. Vi måste också se med öppna ögon på
              den ökade övningsverksamheten på den ryska sidan. Allan Widman
              säger att det är en strimma av vad det var.
            </seg>
            <seg xml:id="i-aeaeacc4d75a9a6a-0">
              Men då kanske man ska fråga sig: Var går nyanserna i en debatt?
              Vad är rimligt att säga och inte säga?
            </seg>
            <seg xml:id="i-c37bc63d2f823938-0">
              Vice statsministern talade i somras om 5 000 man på Gotland,
              att vi skulle placera en brigad där. Jag riktade en fråga till
              försvarsministern om det verkligen var regeringens uppfattning,
              det vice statsministern redogjorde för i samband med Almedalsveckan.
              Jag fick ett svar på den frågan som inte var ett tydligt ja eller
              nej, men det lutade mer åt ett nej.
            </seg>
            <seg xml:id="i-d8810befc5918e5f-0">
              Vad är då Allan Widmans uppfattning? Är den bild jag ger av marin
              närvaro, flygnärvaro och utvecklat hemvärn en realistisk nivå?
              Eller vill du också ha en brigad på Gotland?
            </seg>
          </u>
          <note type="speaker" xml:id="i-de7f5d3195a7a2d7-0">
            Anf. 11 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-1">
            <seg xml:id="i-36668d15b4e89f4d-0">
              Herr talman! Jag tror att i det som både försvarsministern och
              Överbefälhavaren har upprepat de senaste åren, att den nu pågående
              personalförsörjningsreformen är en samhällsreform av monumentala
              mått, ligger det nästan i sakens natur att under resans gång särskilt
              som denna resa ser ut att bli mycket lång måste man kunna göra
              justeringar. Jag redogjorde för att jag på en punkt har märkt
              hur försvarsministern har kommit att reflektera över antagningskraven
              till grundläggande militär utbildning.
            </seg>
            <seg xml:id="i-1fb02f5b50dfdcf1-0">
              Att komma tillbaka när det gäller en nationell försvarsdimension,
              efter en strategisk timeout på säg tio till tolv år, är ingen
              lätt sak. Jag misstänker att en sådan process, som jag gärna medverkar
              till det tror jag att många andra partier också gör måste tas
              stegvis. Möjligen måste den också inledas i en liten, begriplig
              skala.
            </seg>
            <seg xml:id="i-5df86f3bc84626e6-0">
              Jag tror att om en sådan återuppbyggnad påbörjas är Gotland inte
              bara det strategiskt naturliga valet. Det är också ett format
              som gör det möjligt för oss att visa på ett exempel.
            </seg>
            <seg xml:id="i-20a5f5d8a4ef4e36-0">
              I samband med förra försvarsbeslutet var Folkpartiet starkt pådrivande
              för att det skulle finnas stridsvagnar förhandslagrade på Gotland.
              Det är svårt att i trängda lägen föra tung materiel över sjön
              på ett säkert sätt. Det där var en början, som Folkpartiet sedan
              vill ska byggas på med att dessa stridsvagnar övas på Gotland
              och eventuellt bemannas med personal folkbokförd på Gotland.
            </seg>
            <seg xml:id="i-c1a04c9fca2361d4-0">
              Det här är en lång process, Peter Hultqvist. Om den en dag slutar
              i att det finns en brigad utgångsgrupperad på Gotland, så verkligen
              inte mig emot!
            </seg>
          </u>
          <note type="speaker" xml:id="i-45da4837923b1463-0">
            Anf. 12 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-4">
            <seg xml:id="i-f47486dc1275d260-0">
              Herr talman! Det var ett intressant svar, på det sättet att det
              Allan Widman nu presenterar är Folkpartiets vision när det gäller
              Gotland, lite långsiktigt, successivt. Det är så jag måste tolka
              det. Folkpartiets vision när det gäller Gotland är 5 000 man,
              en brigad, där stridsvagnsplaceringen tydligen är början på den
              uppbyggnaden.
            </seg>
            <seg xml:id="i-15f6b50ad906ffc5-0">
              Jag tycker att marin närvaro, flygnärvaro och utvecklat hemvärn
              är mycket mycket viktigare än de här stridsvagnarna. Jag tror
              att det är av mycket större betydelse. Det är mycket modernare
              och mycket mer tänkande anpassat till den tid och den miljö som
              det här gäller. Kan det vara så att Folkpartiet tänker lite väl
              gammaldags när det gäller detta?
            </seg>
            <seg xml:id="i-c458f2ca7c143c2c-0">
              Det är ändå så att 5 000 man av hela den försvarsorganisation
              vi ska ha i framtiden, med de beslut som riksdagen har fattat,
              innebär en monumental koncentration av försvaret på Gotland. Det
              blir som en befäst ö. Det är på något vis Folkpartiets vision.
            </seg>
            <seg xml:id="i-4ae6d324c6655d26-0">
              Man måste inse att Gotland är strategiskt. Man måste se den ökade
              övningsverksamheten på den ryska sidan. Man måste realistiskt
              ta till sig detta, men man måste lägga sig på realistiska nivåer.
            </seg>
            <seg xml:id="i-ffa13b27181659ac-0">
              Om du ser till hela Sveriges behov när det gäller Östersjön,
              Arktis, den nationella försvarsförmågan i hela landet, med de
              40 hemvärnsbataljonerna, det behov vi har med insatsstyrkor i
              utlandet och annat: Kan det verkligen vara en rimlig prioritering?
              Du är en kunnig man jag vet det och du har förmåga att reflektera.
              Är detta verkligen rimligt? Kanske man till och med kan säga att
              det blev lite fel i somras?
            </seg>
          </u>
          <note type="speaker" xml:id="i-a38937aab1e57418-0">
            Anf. 13 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-2">
            <seg xml:id="i-61577af06ee89a6b-0">
              Herr talman! Nej, jag tycker inte att det var fel. Nej, Folkpartiet
              kör inte alltid politiken genom backspegeln, om jag uttrycker
              det så.
            </seg>
            <seg xml:id="i-c5a3c874b13f2dd9-0">
              I mitten av 80-talet försvarades Arlanda flygplats av sju bataljoner
              plus en hel infanteribrigad, med sammantaget kanske över 10 000
              soldater. Det framtida insatsförsvaret, är vi alla överens om,
              ska bestå av 50 000 man. Nu frågar Peter Hultqvist mig: Kan en
              tiondel av det finnas på Gotland? Ja, det kan det. Även om Gotlands
              yta inte motsvarar en tiondel av Sverige vill jag påstå att Gotlands
              strategiska läge väl skulle motivera detta.
            </seg>
            <seg xml:id="i-c13ab7d7a332f9ac-0">
              Sedan är det viktigt att notera att om man för ett stridsvagnsförband
              nu förs det stridsvagnar till Gotland till Gotland och har det
              utgångsgrupperat där kommer det att ställa krav på understöd.
              Det handlar om krav på understöd från mekaniserade förband, krav
              på understöd från markbaserat luftvärn och andra enheter. Det
              var naturligtvis med den tanken bakom som Folkpartiet 2009 verkade
              för en sådan här ordning.
            </seg>
          </u>
          <note type="speaker" xml:id="i-516c844258426f93-0">
            Anf. 14 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-1">
            <seg xml:id="i-a9390cbb33f1af71-0">
              Herr talman! Jag tänkte komma in på en liknande fråga. Folkpartiet
              har ju förändrat sig rätt mycket de senaste åren när det gäller
              synen på försvaret. Jag sade inledningsvis att massarméernas tid
              är förbi och förde ett resonemang kring detta. Men 5 000 man på
              Gotland betyder ju någon form av massarmé. Vad tar man bort i
              stället? Om man förlägger så många soldater på ett ställe måste
              det få konsekvenser någon annanstans.
            </seg>
            <seg xml:id="i-a0b8dc6b20de011f-0">
              Det är lite grann den där rysskräcken, som jag var inne på, som
              fortfarande finns kvar. Det är väl Georgienkriget som ligger bakom
              detta. Jag blir mer och mer förvånad varje gång jag funderar på
              detta. Jag försökte beskriva verkligheten, som vi är överens om
              du höll ju med om det, Allan Widman. Jag får inte ihop den delen.
            </seg>
            <seg xml:id="i-83ae14706cbbc585-0">
              Min andra fråga gäller det som jag försökte lägga större vikt
              vid i mitt anförande, nämligen JAS Gripen. Vad är Folkpartiets
              uppfattning där? Delar Allan Widman regeringens uppfattning att
              det är en E/F-variant som ska gälla? Eller har du någon annan
              uppfattning? Det handlar om svensk industri. Det känns lite märkligt
              att jag som miljöpartist pratar om och nästan värnar om svensk
              försvarsindustri. Volvo kommer att läggas ned det är ett faktum.
              Det vet alla försvarsministern måste veta detta. Man lägger ned
              den delen av Volvo om riksdagen kör igenom det här. Det är ungefär
              5 procent av Volvos omsättning vi pratar om. Det är ett faktum.
              Vad är Allan Widmans uppfattning?
            </seg>
          </u>
          <note type="speaker" xml:id="i-85a4e60e533a4ea7-0">
            Anf. 15 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-3">
            <seg xml:id="i-96eb90c47edd6997-0">
              Herr talman! Som liberal har jag alltid haft svårt att förhålla
              mig till industrins behov som en del av allmänintresset för en
              politiker. Låt oss kanske lämna de industriella konsekvenserna
              därhän. Dem får industrierna hantera när konsekvenserna uppstår.
            </seg>
            <seg xml:id="i-38d62726f4fd52fd-0">
              Icke förty menar jag och Folkpartiet att ett förmågelyft för
              det svenska stridsflyget måste ske utifrån svenska operativa behov.
              Det är skattebetalarnas ingång i den här saken. Det är deras intresse
              att de tiotals miljarder som detta kommer att kosta motsvaras
              av en större förmåga, en förmåga som Sverige har ett behov av.
            </seg>
            <seg xml:id="i-454820502de06761-0">
              Här gäller det att vara mycket grannlaga, från myndigheternas
              sida, från regeringens sida men också från riksdagens egen sida
              när man bestämmer sig för vad som är det allra viktigaste.
            </seg>
            <seg xml:id="i-3eba62572edbfcab-0">
              Som det mycket lilla land som Sverige är, med sina begränsade
              resurser, kommer vi inte att ha möjlighet att genomföra förmågelyft
              i alla de delar som vi i ett annat läge skulle kunna önska oss.
              Vi måste välja att göra prioriteringar. Det är det ena.
            </seg>
            <seg xml:id="i-56061763dbd21df3-0">
              Det andra är att vi förmodligen måste göra de prioriteringarna
              under en lång rad år då teknologin förändras mycket snabbt. Därmed,
              herr talman, blir också det som ibland populärt kallas tajmning
              i ett förmågelyft allt viktigare. Vi ska göra rätt sak som kan
              motiveras utifrån svenska operativa behov, och vi ska också göra
              det vid absolut rätt tillfälle.
            </seg>
          </u>
          <note type="speaker" xml:id="i-632f70087d758d1d-0">
            Anf. 16 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-2">
            <seg xml:id="i-e19f1e36b7bf6a48-0">
              Herr talman! Det var glädjande att höra från Allan Widman att
              det är de svenska operativa behoven som ligger som prioritet nummer
              1. Jag delar helt din uppfattning i den delen.
            </seg>
            <seg xml:id="i-526496272d71c4be-0">
              Då drar i alla fall jag slutsatsen att det inte behövs någon
              E/F-variant. Om vi ska ha det krävs det att detta plan kan säljas
              på den internationella marknaden. Då vet vi hur det har sett ut
              sedan 1982. Det har inte gått så bra, bortsett från att vi får
              se hur det går med Schweiz. Det blir i vanlig ordning vi skattebetalare
              som för stå för detta.
            </seg>
            <seg xml:id="i-9dcb8f65dc0a5cea-0">
              Det gläder mig i alla fall att Allan Widman säger att det är
              de svenska operativa behoven som ska styra.
            </seg>
            <seg xml:id="i-badf1407f3c695b7-0">
              Men jag fick inget riktigt svar beträffande Gotland, de 5 000
              soldater som skulle komma dit. Det får ju viss effekt någon annanstans.
              Vad är det som Folkpartiet eventuellt ska dra ned på och lägga
              ned någon annanstans?
            </seg>
          </u>
          <note type="speaker" xml:id="i-961e7db9156941c7-0">
            Anf. 17 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-4">
            <seg xml:id="i-c368717a4bea6886-0">
              Herr talman! Jag tyckte att jag var nog tydlig i replikskiftet
              med Peter Hultqvist när jag sade att den framtida insatsorganisationen
              ska ha 50 000 soldater all-in-one. Om en tiondel av dessa soldater
              så småningom hamnar på Gotland tycker jag mot bakgrund av öns
              strategiska läge att detta är en inte alls orimlig fördelning.
            </seg>
            <seg xml:id="i-5331f3917d15c534-0">
              Det är ett problem att vi i försvarspolitiken alltför ofta uppehåller
              oss vid numerären det må gälla stridsflygplan eller soldater.
              Det viktiga är ju vad dessa enheter, när de förs samman till förband
              och sedan blir samövade, förmår att uträtta. Det är oftast något
              helt annat.
            </seg>
          </u>
          <note type="speaker" xml:id="i-649b304e3b45d4e4-0">
            Anf. 18 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-e9ad45cb26b5f66c-0">
            <seg xml:id="i-208ee3ddfabf504e-0">
              Herr talman! Jag vill återigen lyfta fram Sveriges geopolitiska
              läge. Sverige är en del av den skandinaviska halvön som ligger
              längst i väster på den väldiga landmassa som utgör Europa och
              Asien. Längst i öster, med Ryssland emellan oss, ligger en annan
              halvö, den koreanska. I Sverige diskuterar vi insatsförsvar och
              ett nära samarbete med demokratier i Europa och Nordamerika. I
              Nordkorea handlar det om invasionsförsvar, isolering och absolut
              inga allianser.
            </seg>
            <seg xml:id="i-922442454b240efb-0">
              Visst måste vi noga analysera utvecklingen i Ryssland, på den
              koreanska halvön, i Mellanöstern och så vidare, men låt oss ändå
              glädjas över att det kalla kriget är slut, att järnridån har fallit
              och att Sverige deltar i det stora europeiska fredsprojekt som
              EU utgör.
            </seg>
            <seg xml:id="i-08e5c92cbf93b2f7-0">
              Men isolationistiska tankar finns också i Sverige. Det finns
              de som menar att Sveriges säkerhet främjas bäst genom en återgång
              till ett nationellt inriktat invasionsförsvar och en mer isolationistisk
              politik, bland annat genom att Sverige lämnar Europeiska unionen.
              Denna uppfattning finns i dag representerad i Sveriges riksdag
              genom de två ytterkantspartierna Vänsterpartiet och Sverigedemokraterna.
            </seg>
            <seg xml:id="i-8fccf1bd62207962-0">
              EU är ett oerhört viktigt fredsprojekt. Utan EU skulle Europa
              snabbt riskera att åter bli en mycket farligare världsdel. Den
              inskränkta nationalismen härjade i Europa före de båda fruktansvärda
              världskrigen, och det vore tragiskt och farligt om den åter skulle
              börja frodas.
            </seg>
            <seg xml:id="i-d40a078c7e2d90b3-0">
              Försvars- och säkerhetspolitiken är självfallet mycket viktig
              för Sverige. Centerpartiet anser att det är av stort värde med
              en bred samsyn i dessa frågor. Det är en styrka för vårt land.
              Det är också avgörande för våra svenska soldaters stora insatser
              för fred och säkerhet i främmande land att de känner starkt stöd
              från en bred majoritet i Sveriges riksdag.
            </seg>
            <seg xml:id="i-4bb7b6e4788a01e0-0">
              Jag vill uttrycka stor respekt för våra soldater och för det
              utmärkta sätt som de ständigt löser sina svåra uppgifter på i
              de internationella fredsinsatserna.
            </seg>
            <seg xml:id="i-b747e1871d8e87de-0">
              Därför är det bra med sexpartiuppgörelsen om Sveriges insats
              i Afghanistan. Jag hälsar också med stor tillfredsställelse att
              samma sex partier har enats i dagens utskottsbetänkande vad gäller
              Sveriges deltagande i EU:s stridsgrupper genom Nordic Battlegroup
              och även att genomföra en mycket framtidsinriktad luftförsvarsutredning.
            </seg>
            <seg xml:id="i-2afb35907d56acb3-0">
              Däremot var det trist för något år sedan, när en konstellation
              som kallade sig de rödgröna förra hösten lade fram en gemensam
              budgetmotion där de föreslog att försvarsbudgeten skulle skäras
              ned med 2 miljarder kronor. De ville också liksom Sverigedemokraterna
              ha kvar värnplikt i vissa former.
            </seg>
            <seg xml:id="i-e6043854ef0a7eb4-0">
              Försvarsutskottets ordförande hette då Håkan Juholt. I dag är
              Peter Hultqvist ordförande, men jag spårar den nya partiordförandens
              ande över den försvarspolitiska motion som Socialdemokraterna
              har väckt i år och som jag välkomnar i viktiga delar.
            </seg>
            <seg xml:id="i-1bc83ba39530d5af-0">
              Inte ens Vänsterpartiet eller Miljöpartiet står i dag kvar på
              2-miljardersbesparingen, men de ligger ändå nära den nivån, vilket
              jag starkt beklagar. Socialdemokraterna gör däremot en mycket
              stark omsvängning och markering när de tillför 2 miljarder kronor
              i sin budgetmotion och alltså landar på samma nivå som regeringen.
              Det är ett stordåd i det tysta starkt jobbat!
            </seg>
            <seg xml:id="i-dc8842569a109b89-0">
              Jag välkomnar likaså att Socialdemokraterna nu är beredda att
              vara med och stötta vår försvarsmakt i den svåra men nödvändiga
              omställningen till en personalförsörjning baserad på frivillighet.
              Även här är det betydelsefullt att goda krafter från olika partier
              i försvarsutskottet kan påverka och följa denna komplicerade process.
            </seg>
            <seg xml:id="i-2e02e06a25579de1-0">
              Är då Sveriges försvarsbudget och Sveriges militära samarbeten
              helt optimala i dag? Det tål alltid att funderas kring. Låt mig
              rikta perspektivet ett antal år framåt.
            </seg>
            <seg xml:id="i-d28a604572d00009-0">
              En hel del talar faktiskt för att vår försvarsbudget på sikt
              behöver öka. Jag har själv länge pekat på att vi i Sverige har
              halkat efter våra nordiska grannländer. För några decennier sedan
              avsatte Sverige 2,5 procent av bnp eller bni till försvaret mest
              i Norden. I dag avsätter vi under 1,2 procent minst i Norden.
            </seg>
            <seg xml:id="i-ad84063c42a0a91c-0">
              ÖB visar också på behovet av ökade försvarsanslag inför nästa
              försvarsbeslut, om inte vår försvarsförmåga ska reduceras. Försvaret
              och dess olika förmågor blir alltmer tekniskt avancerade och komplicerade,
              och försvarsmaterielen blir allt dyrare, liksom informations-
              och ledningssystem och andra nödvändiga kompletterande system.
            </seg>
            <seg xml:id="i-c724bcb53add3b86-0">
              Ryssland är efter en mycket djup nedgång av försvaret på väg
              att successivt bygga upp det igen. Samtidigt sker nu i många Natoländer,
              och även i andra länder, betydande nedskärningar av försvarsanslagen
              med anledning av pressade nationella ekonomier och finanskrisen.
              Som Cecilia Widegren sade berörs inte Sverige av detta, vilket
              är positivt.
            </seg>
            <seg xml:id="i-7eed873fa9ae969a-0">
              Det är alldeles uppenbart att de resurser som vi satsar på vårt
              försvar kan utnyttjas allra effektivast ju närmare och mer långtgående
              som vi kan acceptera att samarbeta med andra demokratier, andra
              länder, till exempel om inköp och service av försvarsmateriel,
              om gemensamma utbildningar och övningar och om specialisering
              av förmågor, kanske även i riktning mot visst operativt samarbete.
            </seg>
            <seg xml:id="i-a7d420e8e1638aa3-0">
              Samtidigt gäller det motsatta om vi isolerar oss i Sverige, med
              egna tekniska lösningar och standarder och utan nära samarbeten
              med andra. Då blir det väldigt dyrt att på egen hand skapa säkerhet.
              Tänk lite på det, vänsterpartister och sverigedemokrater!
            </seg>
            <seg xml:id="i-c069cfb95f36a586-0">
              Nästa försvarsbeslut, herr talman, närmar sig raskt. Det är dags
              för regeringen att sätta Försvarsberedningen, med en representant
              för varje riksdagsparti, i arbete med att göra omvärldsanalyser
              och andra nödvändiga analyser i enlighet med vad Alliansen uttryckte
              i sitt valmanifest.
            </seg>
            <seg xml:id="i-fb80c48dc7c15f8c-0">
              Det är också det har Centerpartiet föreslagit lämpligt att låta
              omvärldsanalysen innefatta en analys av Sveriges militära samarbeten
              och hur de bör utvecklas. Det gäller samarbetet med länderna i
              Norden, inom EU och med Nato. Hur djupt och nära kan till exempel
              samarbetet i Norden utvecklas, givet de begränsningar som finns?
              Här famlar försvarsmakterna lite. Jag tycker att det skulle behövas
              en politisk styrning.
            </seg>
            <seg xml:id="i-f881c18301244f28-0">
              Centerpartiet är tryggt med Sveriges militära alliansfrihet.
              Men mycket vatten har runnit under broarna de senaste decennierna,
              och man ska inte längre överdriva dramatiken mellan att vara det
              mest aktiva landet i Natos partnerskap för fred eller att vara
              medlem.
            </seg>
            <seg xml:id="i-7803f8489d6ee07b-0">
              Sverige omfattas redan av två solidaritetsklausuler inom EU,
              rätt närliggande Natos § 5, för övrigt. Och vi har själva ensidigt
              utsträckt denna solidaritet även till Norge och till Island. Argumenten
              för alliansfrihet är väl kända liksom det djupt rotade stödet
              för detta i landet. Ändå är det viktigt att analysera verkligheten
              och bredda debatten i dessa viktiga frågor. Alternativet, att
              utgå från gamla sanningar som inte bör vägas mot den oerhörda
              omvärldsförändring som har skett och sker, är en mycket passiv
              linje.
            </seg>
            <seg xml:id="i-b4edeafa75c4ef48-0">
              Jag vill understryka den ekonomiska aspekten, som jag tror väger
              allt tyngre. Man får en betydligt större utväxling på försvarsanslagen
              ju mer dessa kan fungera inom ramen för ett utvecklat och förtroendefullt
              samarbete med andra demokratier och vice versa.
            </seg>
            <seg xml:id="i-f3b185b84541b633-0">
              Herr talman! I aktuell svensk omvärlds- och försvarsdebatt tar
              analysen av Ryssland naturligtvis mycken plats, liksom även de
              växande energiflödena i Östersjön, i Barents hav och så vidare.
            </seg>
            <seg xml:id="i-4e22060f0e70788f-0">
              Vårt stora grannland Ryssland, och dess utveckling och avsikter,
              har alltid varit centralt för Sveriges säkerhetsanalyser. Efter
              över 200 år utan krig med Ryssland, inbegripet två världskrig
              i Europa, reses åter frågan om hur Ryssland kan bli ett reellt
              hot mot Sverige och kanske främst Gotland.
            </seg>
            <seg xml:id="i-adb0f499cdfa3fe2-0">
              Utöver redan stationerade stridsvagnar finns det förslag från
              Folkpartiet och vice statsminister Jan Björklund om att återupprätta
              pansarregemente 18 och stationera en brigad på Gotland på flera
              tusen man, vilket diskuterades här förut.
            </seg>
            <seg xml:id="i-a209f08714ee24ea-0">
              Det finns nu en gasledning i Östersjön mellan Ryssland och Tyskland
              som i betydande grad har diskuterats i den försvarspolitiska debatten.
              Den är nu på plats, men de helt dominerande energimängderna transporteras
              i ständigt växande grad genom den väldiga fartygstrafiken.
            </seg>
            <seg xml:id="i-cf705cfe14c73597-0">
              När det gäller Sveriges relation med Ryssland är jag snarare
              en duva än en hök, kanske något av en duvhök vad vet jag? Det
              kan vara så att exempelvis energiflödenas utveckling gör att det
              finns behov av en ökad närvaro av det svenska försvaret i Östersjön
              och på Gotland. Denna analys bör ingå i den omvärldsanalys som
              bör göras inför nästa försvarsbeslut i dialog med riksdagens partier.
              Hur en sådan här eventuell förändring i så fall ska ske och vilka
              effekter det kan få för försvaret i övrigt har jag i dag inte
              tillräckligt underlag för att bedöma. De mindre anpassningar som
              Peter Hultqvist nämnde känns dock rätt naturliga.
            </seg>
            <seg xml:id="i-97186925a22f7b2e-0">
              Vårt svenska försvar genomgår nu en historisk och genomgripande
              förändring när vi styr om personalförsörjningen från tvång till
              frivillighet. Det innebär stora utmaningar, men färdriktningen
              är den rätta. Till exempel blir det nu betydligt mer rationellt
              att delta i fredsinsatser som NBG eller i andra liknande sammanhang.
              Jag ser gärna att Sverige även kan öka sitt deltagande i FN-ledda
              fredsinsatser, till exempel i Afrika. Det finns dock orsaker till
              att vårt deltagande nu är så litet, till exempel att trupp från
              närliggande länder prioriteras.
            </seg>
            <seg xml:id="i-1d41565f8a5ec9a9-0">
              Det finns mycket mer att säga, men mina allianskolleger har utvecklat
              och kommer att utveckla betänkandet i övrigt på ett bra sätt.
            </seg>
          </u>
          <note xml:id="i-5d2bef778095b560-0">
            Jag vill därmed, herr talman, yrka bifall till förslaget i utskottets
            betänkande med undantag för punkterna 7 och 8.
          </note>
          <note xml:id="i-0dae5d30097402b6-1">
            I detta anförande instämde Abdirizak Waberi (M).
          </note>
          <note type="speaker" xml:id="i-d21e6b3afb96fbad-0">
            Anf. 19 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-3">
            <seg xml:id="i-dea725498d7bb7ba-0">
              Herr talman! Jag glömde att prata om luftförsvaret, eller, rättare
              sagt, jag hann inte. Men jag kan i alla fall glädjas åt att den
              luftförsvarsutredning som nu kommer att tillsättas kommer att
              utreda hela vårt luftförsvar. Det tar jag tacksamt emot. Det gäller
              allt från JAS till helikoptrar och stridsledningssystem. Det är
              en överenskommelse som vi har gjort mellan regeringen, Socialdemokraterna
              och Miljöpartiet.
            </seg>
            <seg xml:id="i-407ef91b4ed75826-0">
              Staffan Danielsson tar ofta upp bnp som begrepp och säger att
              vi har halkat efter. Men Staffan Danielsson kan titta på övriga
              Europa. Jag håller med om att vi när det gäller bnp ligger på
              den undre delen. De andra ligger på ungefär 1,21,3 procent av
              bnp. Men jag tycker att det är ett trubbigt instrument för att
              se om vi har en bra försvarsmakt.
            </seg>
            <seg xml:id="i-ad883bc1d6d17b3d-0">
              Du kan titta på konsumentprisindex. Då har vi samma köpkraft
              i dag som vi hade på 70-talet. Då får du helt andra siffror. Jag
              förstår aldrig varför Staffan Danielsson inte tittar på konsumentprisindex,
              som jag tycker är det mest relevanta i det här sammanhanget.
            </seg>
            <seg xml:id="i-c3a383c47904a28e-0">
              När det gäller försvarsmateriel glömmer man ofta i sådana här
              debatter att Sverige har Europas absolut största anslag för försvarsmateriel
              i budgeten. Det är JAS gripen som tar det mesta. Vi ligger på
              ca 30 procent. Det finns inget annat europeiskt land som har så
              stort materielanslag i sin budget som Sverige.
            </seg>
            <seg xml:id="i-a5ad7431293a84e7-0">
              Jag skulle gärna vilja att Staffan kommenterar detta. En del
              av detta, som jag sade i mitt anförande, gäller naturligtvis JAS.
              Håller Staffan med både Allan Widman och mig om att det är de
              svenska operativa behoven som ska gälla och att det inte ska vara
              Saab som företag som ska styra den här typen av verksamhet?
            </seg>
          </u>
          <note type="speaker" xml:id="i-9298e93e43cb04e0-0">
            Anf. 20 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-e9ad45cb26b5f66c-1">
            <seg xml:id="i-4bc2ca742fdcb84c-0">
              Herr talman! Tack för frågorna, Peter Rådberg!
            </seg>
            <seg xml:id="i-7d764847596eef7f-0">
              När man jämför hur mycket vi satsar på försvaret i olika länder
              i världen är detta det internationellt vedertagna mått som finns
              för att jämföra mellan länder. Hur mycket satsar vi i procent
              av bnp? Sedan kan man alltid i varje land jämföra med sitt eget
              KPI och så vidare. Men detta är, tycker jag, en relevant jämförelse
              och den ifrågasatte inte Peter Rådberg. Där har vi halkat efter.
            </seg>
            <seg xml:id="i-ff0b5b5af95649af-0">
              Jag tycker att Sverige, som det största landet i Norden, inte
              ska halka efter och ligga sämre. De nordiska länderna ligger snarare
              på 1,5 procent. Detta är någonting som man bör ta med inför nästa
              försvarsbeslut.
            </seg>
            <seg xml:id="i-bdb4139220764f1d-0">
              Sedan gäller det frågan om hur mycket försvarsmateriel Sverige
              köper i förhållande till andra länder och i förhållande till budgeten.
              Länderna placerar sina anslagsposter lite olika. När det gäller
              Sverige kommer det lite mer i försvarsmateriel, vidmakthållande,
              underhåll och så vidare. Jag tror nog att vi ligger i samma härad.
              Vill vi ha ett starkt flygvapen och ett starkt försvar kostar
              det en del materiel, och det är det som talar för ökat internationellt
              samarbete med andra demokratier.
            </seg>
            <seg xml:id="i-459bf0318f210e57-0">
              De svenska operativa behoven ska självfallet styra våra svenska
              beställningar. Om försvaret ska ha E/F eller inte ska styras av
              vilket flygplan försvaret i framtiden behöver för att svenskt
              försvar och svenska stridsflygplan ska kunna matcha de andra stridsflygplanen
              som finns i vår omvärld på 2030-talet.
            </seg>
            <seg xml:id="i-7d275924c2aa1ca4-0">
              Jag noterar att Miljöpartiet har kommit ut som försvarsindustrikramare
              här och kraftfullt argumenterar för en flygmotor från Volvo Aero
              i JAS. Jag måste ödmjukt erkänna att jag inte har den fulla överblicken
              över vad som är bäst för Sveriges nationella förmåga när det gäller
              detta. Här lyssnar jag noga på vad Försvarsmakten och FMV kommer
              att säga, eftersom det väl är de som är bäst skickade att bedöma
              vad Sverige behöver. Men jag noterar att Peter Rådberg redan vet
              bättre än de.
            </seg>
          </u>
          <note type="speaker" xml:id="i-98b71e057909908b-0">
            Anf. 21 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-4">
            <seg xml:id="i-6e065ffedbe99ac3-0">
              Herr talman! Det jag försökte säga i talarstolen var att vi går
              före. Försvarsmakten har inte satt ned foten. Det kommer de att
              göra i mars. Men här kommer ett riksdagsbeslut som i princip säger
              att vi ska gå före Försvarsmaktens beslut. Jag tycker att det
              är väldigt bakvänt.
            </seg>
            <seg xml:id="i-16b37de9542ae995-0">
              När det gäller de svenska operativa behoven pratar Staffan Danielsson
              om att vi ska vara bäst. Men i den värld vi i dag lever i, när
              hela Östeuropa har blivit EU-medlemmar och de tre baltiska länderna
              är både Nato- och EU-medlemmar, måste man väl på något sätt utgå
              från den verklighet som är i dag och inte från 1953 under kalla
              kriget. Frågan är vad vi ska med detta E/F-plan till. Den typ
              av plan vi har redan nu och som vi använde i Libyen räckte mycket
              gott.
            </seg>
            <seg xml:id="i-0a3ffc841b29e9ea-0">
              Vi har i det här fallet en Volvo Aero-motor som är väl anpassad
              och som dessutom kan uppgraderas om man så skulle önska. Varför
              inte utnyttja detta? Varför köpa ett helt nytt plan för dessa
              pengar? Detta kommer naturligtvis att gräva ganska djupa hål i
              den materielbudget vi har och som Staffan Danielsson är väldigt
              mån om att öka. Det skulle kunna vara ett sätt, för man får ju
              plocka pengarna någonstans ifrån.
            </seg>
            <seg xml:id="i-5647a1e3e37491c6-0">
              Nästa fråga är: Behöver vi all den materiel som vi har i dag
              utifrån den hotbild vi ser? Vi utgår hela tiden från nuläget,
              och så ska man bara ha mer och mer. Men det kan också vara så
              att vi inte behöver en stor del av den här materielen, utan vi
              kan avveckla den.
            </seg>
          </u>
          <note type="speaker" xml:id="i-e1740689786d77d2-0">
            Anf. 22 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-e9ad45cb26b5f66c-2">
            <seg xml:id="i-2fb31520eba5a814-0">
              Herr talman! Jag tror att det är strategiskt väldigt viktigt
              att Sverige har ett bra försvar med en stark marin, en armé och
              inte minst ett flygvapen. Sveriges flygplan är säkert inte alltid
              bäst i varje enskild detalj, men de är bra.
            </seg>
            <seg xml:id="i-0c72058111c49408-0">
              Den schweiziska regeringen formulerade det hela ungefär lika
              väl som den norska regeringen tidigare formulerade sig illa. Norge
              sade att det är dyrt och dåligt med JAS, vilket ingetdera stämmer.
              JAS kostade 24 miljarder. Norrmännen påstod att de amerikanska
              planen kostade 20 miljarder. Det visar sig bli 72 miljarder eller
              något sådant. Norge borde ha köpt JAS i sitt eget intresse, tror
              jag.
            </seg>
            <seg xml:id="i-a864780f2a392239-0">
              Schweiz säger däremot att JAS är bra. Det är inte i topp i alla
              enskilda delar, men det är ett mycket prisvärt och effektivt stridsflygplan,
              så det köper man. Sverige har utvecklat detta med en enorm kompetens
              i landet. Det betyder mycket för vår utveckling på olika sätt
              att bibehålla denna kompetens, så jag tror att det är tryggt att
              vi håller oss till det utmärkta alternativ vi har.
            </seg>
            <seg xml:id="i-50ef9511062e7ca6-0">
              Sedan får vi diskutera. Att JAS kommer att exporteras och att
              Sverige ska köpa en del E/F tycker jag vore ett bra beslut. Efter
              debatten om det här betänkandet kommer vi att besluta att regeringen
              ska återkomma med precisa förslag på detta område. Efter det att
              Försvarsmakten har lagt fram sina förslag och utrett frågan får
              vi sedan se om de kommer till samma slutsats som Peter Rådberg
              om vilken typ av motor det ska vara i planen eller om de kommer
              till en annan slutsats. Jag avvaktar det underlaget.
            </seg>
          </u>
          <note type="speaker" xml:id="i-c33af9f27ea99da9-0">
            Anf. 23 MIKAEL JANSSON (SD):
          </note>
          <u who="mikael_jansson_78d74b" next="cont" xml:id="i-89a97632d6a3e52d-0"/>
          <note xml:id="i-14622d7970973f0b-0">
            Herr talman! Jag vill inledningsvis yrka bifall till SD:s reservation
            5 och till förslaget i utskottets betänkande på punkt 4, 6, 7,
            8, 9 och 10.
          </note>
          <u who="mikael_jansson_78d74b" prev="cont" xml:id="i-f1797614e097a5aa-0">
            <seg xml:id="i-dd2b4cb34a35132c-0">
              För närvarande är det en artskillnad och inte en gradskillnad
              mellan Sverigedemokraternas och regeringens försvarspolitik. Mycket
              av det jag kommer att nämna är alltså förslag som är inkompatibla
              med regeringens huvudinriktning för långsiktig försvarsplanering.
            </seg>
            <seg xml:id="i-f9d4ae8d9406f82b-0">
              Sverigedemokraterna motsätter sig den nuvarande inriktningen
              av det svenska försvaret till ett renodlat insatsförsvar. Vi motsätter
              oss också all överstatlig inriktning av försvaret. Sverigedemokraterna
              vill bygga ett svenskt försvar i form av ett modernt invasionsförsvar,
              något vi kallar existensförsvar existensförsvar, därför att hotbilderna
              i dag är bredare och ibland mer diffusa. Eftersom vi anser att
              det svenska försvaret är eftersatt vill vi ha en paus i de internationella
              insatserna för att kunna ekonomiskt och substantiellt återrusta
              vår förmåga att värna Sverige.
            </seg>
            <seg xml:id="i-66da2258cae505db-0">
              Varje land har en armé, sin egen eller någon annans. Har Sverige
              en egen försvarsmakt kan vi hävda politisk vilja. Har Sverige
              endast skydd av en EU-försvarsmakt eller Nato kan vi inte hävda
              vår stat eller den svenska nationen. Har vår försvarsmakt avsevärd
              kapacitet kan vi samverka i Nordefco för ett nordiskt skalskydd
              men även med Nato i Partnerskap för fred. Om Baltikum hotas ska
              Sverige kunna bistå och säkra Natos inskeppning sjö- och luftvägen.
            </seg>
            <seg xml:id="i-44afffff897f8ce7-0">
              Sverigedemokraterna anser inte att den dagsaktuella hotbilden
              är dimensionerande för det svenska försvaret. Vi ska dimensionera
              oss för faktiska styrkeförhållanden i vår omvärld. Att producera
              nationell försvarsförmåga tar decennier, medan hotbilder och politiska
              förskjutningar sker snabbt. Oavsett hotbilder bör Sveriges försvar
              ha en lägsta förmågenivå som inte får underskridas.
            </seg>
            <seg xml:id="i-6a735baeba288f0d-0">
              Det kommer att ta lång tid att åter bygga upp ett nationellt
              existensförsvar, och Sverige bör under uppbyggnadsfasen ha en
              preliminär planering med försvar mot strategiska kupper och lågintensiva
              angreppsformer. Under uppbyggnadsfasen till ett existensförsvar
              bör vidare prioriteras skydd av särskilt viktiga totalförsvarsobjekt,
              såsom riksledningen, högsta militärledningen, kärnkraftverk, känsliga
              infallsportar såsom flygplatser och hamnar samt vissa särskilda
              områden såsom Gotland och Norrbotten.
            </seg>
            <seg xml:id="i-74f41bf3d05a78c7-0">
              Försvaret bör efter en återuppbyggnad ha en sådan styrka och
              sammansättning att det skapar en så hög tröskeleffekt att presumtiva
              angripare i det längsta avhåller sig från ett anfall. Vid ett
              anfall bör vårt försvar ha en sådan styrka att det kan föra en
              strategisk defensiv i syfte att vinna den tid som krävs för att
              planerad hjälp utifrån ska kunna tas emot.
            </seg>
            <seg xml:id="i-b7fbcf917076076c-0">
              Det återuppbyggda försvaret blir en hörnpelare i samhällets hela
              krisberedskap även mot icke militära hot. Försvaret bör åter listas
              som en myndighet med delansvar för allmän krisberedskap. Den allmänna
              krisberedskapen bör till del kunna vara dimensionerande för försvaret.
            </seg>
            <seg xml:id="i-167b1b118099590c-0">
              Konflikterna i vår omvärld visar att folklig förankring är en
              viktig del i försvarsförmågan. Det moderna kriget är en systemkapprustning,
              där den som ligger efter kan vara chanslös. Samtidigt är det nästan
              omöjligt att kuva ett folk som gemensamt hävdar sin rätt och som
              har en inre förankring för ett utdraget försvar.
            </seg>
            <seg xml:id="i-5510a764e965d285-0">
              Herr talman! Sverigedemokraterna hävdar folkhemstanken. Vi anser
              att folkhemstanken har en avsättning även i en högre försvarsförmåga.
              Urholkningen av anslagen till försvaret har lett till en ohållbar
              situation. Kostnadsökningarna inom försvaret är dessutom större
              än i det civila samhället. Med ord enbart kan vi inte fylla Försvarsmakten
              med innehåll. I vår budgetmotion för 2012 får försvaret 948 miljoner
              mer och från 2014 mer än 5 miljarder mer än regeringen ger. Vi
              hoppas på en större faktisk försvarsvilja och ambition bland fler
              partier så att vi kan höja försvarsanslagen.
            </seg>
            <seg xml:id="i-f7676ef2c3a2d3ea-0">
              I vår stora omställningsplan för ett existensförsvar som Stellan
              Bojerud initierat kallar vi huvudförbanden för fältarmén och hemvärnet
              i sin uppgraderade form för territorialarmén. Röstar kammaren
              för vårt förslag, och vi får Bojeruds plan realiserad med början
              år 2012, kommer 32 500 soldater och officerare att vara krigsplacerade
              i fältarmén år 2020, vilket är sex mekaniserade brigader och militärkommando
              Gotland. Territorialarmén kommer då att bestå av 43 500 soldater.
              Varje år efter 2020 växer personalreserven. Andelen värnpliktiga
              i fältarmén planeras vara 65 procent.
            </seg>
            <seg xml:id="i-985304fead461f2a-0">
              Upplands flygflottilj sätts upp år 2014. Marinen ges åter regional
              indelning i tidigare infrastruktur och Marinbas öst i Berga sätts
              upp 2014. Marinbas väst och Härnösands marindetachement sätts
              upp år 2015.
            </seg>
            <seg xml:id="i-f4269feb2f58df8c-0">
              För ett utbyggt existensförsvar saknas utrustning, men mycket
              av materielen finns dock i förråd, som till exempel stridsvagnar
              och stridsfordon. Vi ska inte mer sälja av viktig förrådsställd
              materiel. Vi bör bevara all militär infrastruktur.
            </seg>
            <seg xml:id="i-388a8693b2a2a39e-0">
              Kanske är jag väl optimistisk när jag hoppas på kammarens omedelbara
              stöd för SD:s förslag till ny arméstruktur, men i planeringen
              för kommande luftförsvar finns en majoritet där SD ingår, i alla
              fall så långt som till det beslut riksdagen har fattat om en luftförsvarsutredning.
            </seg>
            <seg xml:id="i-7a9fcc6c3e629260-0">
              Den utredningen ska inte föregripas, men två saker vet vi redan.
              Sverige har ett modernt stridsflyg i en volym som de flesta anser
              tillräcklig. Men Gripenplanen bör uppgraderas till den så kallade
              E/F-versionen. Sverigedemokraterna har i sin flerårsbudget, till
              skillnad från regeringen, budgeterat för en uppgradering av de
              svenska planen till E/F oavsett om andra länder köper E/F eller
              inte.
            </seg>
            <seg xml:id="i-a89bfa86970656b5-0">
              Nu vet vi att vår optimism om E/F-versionen var riktig. Saab
              har en order från Schweiz på 22 nya Gripen.
            </seg>
            <seg xml:id="i-9ff57ed1dff8209b-0">
              Även om vi i statens budget inte får räkna in dynamiska effekter
              i flerårsplanen ska man veta att Sverige är lyckligt lottat som
              till stor del kan materielförsörjas med inhemskt producerat försvarsmateriel.
              Den ekonomiska återgången i form av skatter, efterfrågan, gynnad
              export, men framför allt av spin off-effekter är mycket stor.
            </seg>
            <seg xml:id="i-a2b9c84266968982-0">
              Även vårt luftvärn är till stor del producerat i Sverige och
              av yppersta klass. På luftvärnssidan är problemet för liten volym.
              Vi kan snabbt flytta vårt luftvärn för att skydda olika delar
              av landet, men vad händer i ett skymningsläge där vi behöver luftvärn
              över hela ytan? För full effekt behöver Gripen samverka med luftvärn
              i hela landet. Inte minst det fast förankrade hangarfartyget Gotland
              behöver ständigt luftvärn.
            </seg>
            <seg xml:id="i-b9bc6fee5d3661d5-0">
              Försvarsstrukturutredningen, FSU, har resulterat i flera stora
              åtgärdsförslag. Så stora är åtgärderna att genomförs de kommer
              inte Försvarsmakten att kunna lösa sina uppgifter enligt förordningen.
              FSU tycks utpeka den väpnade striden som Försvarsmaktens enda
              egna verksamhet, resten ska lämnas till marknaden.
            </seg>
            <seg xml:id="i-9bb89aa73182c8db-0">
              Värt att notera är att de svenska utvecklade försvarsmaterielsystemen
              internationellt sett har hållit hög kvalitet och är billiga i
              rådande system. I dag beställer Försvarsmakten en produkt i taget
              från Försvarets materielverk. Detta föregås av en noggrann långsiktig
              planering. I FSU föreslås att Försvarets materielverk i stället
              ska hyra ut materiel till Försvarsmakten. Försvarsmakten skulle
              då förlora flexibilitet och i stället för att fördela egna anslag
              för att nå operativa mål få lämna förslag till FMV som FMV inte
              behöver ta hänsyn till.
            </seg>
            <seg xml:id="i-24e5462e250ab2e3-0">
              Statligt finansierad forskning och utveckling är väldigt viktig
              för industrin. Att utredaren föreslår att FoU-anslagen ska minska
              betydligt är alarmerande. De produkter vår försvarsindustri ska
              konkurrera mot på världsmarknaden är så gott som uteslutande initierade
              med statliga FoU-medel.
            </seg>
            <seg xml:id="i-9f9a3c77102dd752-0">
              Förslaget från FSU är en enhet och kan antingen bifallas eller
              avslås. Sverigedemokraterna säger nej till utredningsförslagen.
              Sveriges försvarsindustrier och Försvarsmaktens stödresurser är
              och bör fortsatt förbli komponenter i säkerhets- och försvarspolitiken,
              liksom det är i andra länder.
            </seg>
            <seg xml:id="i-8c54a517c5a3593c-0">
              När det gäller internationella materielsamarbeten instämmer vi
              i Riksrevisionens rekommendation att man bör göra en avvägning
              från fall till fall av vilket tillvägagångssätt som är mest effektivt
              för att anskaffa materiel: modifiering, upphandling eller utveckling,
              med eller utan internationellt samarbete.
            </seg>
            <seg xml:id="i-2beb41636e2a59ca-0">
              Sverige har av tradition en stark försvarsindustri som stammar
              från de dagar då vi hade ett invasionsförsvar med strävan efter
              säker försvarsmaterielförsörjning. I dag är vår egen försvarsmakt
              en liten beställare och kan alltmer sällan sätta normer för produktion
              hos vår egen försvarsindustri.
            </seg>
            <seg xml:id="i-0e57689aa573e6e9-0">
              Svenska försvarsföretag och internationella försvarsföretag med
              produktion i Sverige kan i längden ha mycket att vinna på att
              det råder öppen upphandling hos alla medlemsländer. Svåra problem
              kan dock drabba vår industri om svensk upphandlande myndighet
              oftast använder öppen upphandling och andra medlemsländer oftast
              riktad upphandling. Det kan ta år innan tydliga prejudikat växer
              fram och lika marknader kan bli verklighet.
            </seg>
            <seg xml:id="i-3fe9cf0fc14ff18e-0">
              Sverige bör skydda sig på samma sätt som alla andra länder genom
              att upprätta en försvarsindustristrategi där vi tydligt definierar
              våra säkerhetspolitiska intressen kopplade till särskilda kompetenser
              i fråga om tillverkning av eller handel med försvarsmateriel.
              När Sverige upphandlar försvarsmateriel bör vi använda undantagsregeln
              i artikel 346 i EUF-fördraget på ett liknande sätt som andra medlemsländer
              gör som har viktig försvarsindustri.
            </seg>
            <seg xml:id="i-1e65323504c2933b-0">
              Sverige bör ha krav på motköp i syfte att gynna svenska små och
              medelstora innovationsföretag som då får del av viktiga underleverantörsmarknader.
            </seg>
            <seg xml:id="i-bbd4424a1a2a22c2-0">
              I försvarsupphandlingsdirektivet finns en viktig ingång i artikel
              21.4 där Sverige som upphandlare kan begära att en kontraktspart
              inom EU ska lägga ut en del av kontrakten på underentreprenad
              till tredje part. Även detta gynnar ekonomiskt viktiga innovationsföretag.
            </seg>
            <seg xml:id="i-35e36bef2b2298bd-0">
              Försörjningstryggheten bör genomsyra försvarsmaterielförsörjningen
              av vår försvarsmakt.
            </seg>
            <seg xml:id="i-f3f468fdac4fe464-0">
              Jag ser att min talartid har gått ut. Jag får hoppa över sista
              sidan i mitt manus.
            </seg>
          </u>
          <note type="speaker" xml:id="i-4223166858ea82a8-0">
            Anf. 24 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-5">
            <seg xml:id="i-2120019d94400870-0">
              Herr talman! När man lyssnar på Mikael Jansson hör man en lovsång
              till svensk försvarsindustri. Det är ingen måtta på detta.
            </seg>
            <seg xml:id="i-075e3e5e73efb8fc-0">
              Du inledde med att säga att hotbilden är bredare utan att egentligen
              beskriva hur du såg på den hotbilden. Jag var själv mycket noga
              i mitt anförande med att säga just att hotbilden är bredare och
              annorlunda. Jag beskrev då hur jag såg på hotbilden. Jag misstänker
              att det är någon form av Rysslandsskräck som ligger bakom Sverigedemokraternas
              och Mikael Janssons hotbild. Därför skulle jag vilja att du utvecklade
              vad du menar med att den är bredare.
            </seg>
            <seg xml:id="i-e91b7ca104d30d4e-0">
              När man läser Sverigedemokraternas synpunkter på materieldelen
              under 1:3 och 1:4 kan man se att ni lägger nästan 3 miljarder,
              2,9 miljarder kronor, på detta. Det är en fruktansvärt stor satsning
              på materielsidan. Utifrån samma utgångspunkt som jag hade med
              Staffan Danielsson noterar jag att vi alltså har hela Europas
              största materielanslag räknat i budgeten och du vill lägga på
              ytterligare. Ni måste kunna förklara vad ni vill göra med det
              materielanslaget.
            </seg>
            <seg xml:id="i-d28c1d06903c201d-0">
              Den sista frågan gäller Gripen E/F. Varför är Sverigedemokraterna
              motståndare till att utveckla den motor som finns i Volvo Aero
              i dag? Den kan komma upp i ungefär samma kapacitet. Det har Volvo
              visat vid flera tillfällen. Varför vill ni slänga den motorn på
              sophögen och köpa en helt ny för i runda slängar 4050 miljarder
              kronor?
            </seg>
          </u>
          <note type="speaker" xml:id="i-928f727e1b8eadd0-0">
            Anf. 25 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-fb6f48d0deaf87c7-0">
            <seg xml:id="i-6f61913dc8cec1b4-0">
              Herr talman! En bredare hotbild finns det generellt. Terrorism
              är en komponent. Datoriseringen av samhället innebär att vi är
              sårbarare. Att vi säger existensförsvar i stället för invasionsförsvar
              beror just på att det finns nya hotbilder som inte fanns tidigare.
            </seg>
            <seg xml:id="i-1fae59b91fd7a735-0">
              Rysslandsskräck är det inte som ligger bakom det vidgade begreppet.
              Att Ryssland har en stark försvarsmakt räknar vi in. Det finns
              en kapacitet som gör att vi måste sätta en lägsta nivå på vårt
              försvar för att stå beredda inför att framtiden förändras.
            </seg>
            <seg xml:id="i-5d74210a55b5466b-0">
              På materielsidan är vi lyckligt lottade. Mycket av de materielpengar
              vi lägger när vi köper inhemska system kommer tillbaka mångfalt
              i vår samhällsekonomi.
            </seg>
            <seg xml:id="i-8aedd9efe6c044a7-0">
              Angående motorn till nya JAS vill jag gärna se att vi kan ha
              en Volvomotor i den, men vi får ta hänsyn till Saabs arbete med
              planet och vad de säger är lämpligt för att uppgradera effekten
              av planet, den operativa förmågan. Kan vi i riksdagen verka för
              att vi får en Volvomotor i planet och det är rimligt enligt Saabs
              specifikationer är det jättebra för min del.
            </seg>
          </u>
          <note type="speaker" xml:id="i-3e4d8e75f518252f-0">
            Anf. 26 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-6">
            <seg xml:id="i-3202fba53c2341c1-0">
              Herr talman! Det är spännande att höra vad Mikael Jansson säger
              om hotbild, terrorism och sårbarhet. Då pratar han om it-hot och
              cyberhot och så vidare. Frågan är hur alla dessa materielanslag
              ska hjälpa.
            </seg>
            <seg xml:id="i-7fca97de03203859-0">
              Det är fråga om en helt annan hotbild som kräver helt andra former
              av tänkande. Det var det jag försökte säga i mitt anförande. Då
              vore det bra om Sverigedemokraterna kunde precisera den hotbilden
              och inte generellt säga att det är en ökad hotbild och sedan lägga
              3 miljarder på ökade anslag för försvarsmateriel. Bilden går inte
              ihop.
            </seg>
            <seg xml:id="i-2d2f4dd132f8bee0-0">
              Mikael Jansson säger att Ryssland har stor kapacitet. Jag tror
              att det är precis tvärtom just nu. Alla är väl rätt överens om
              att Ryssland ligger otroligt lågt i fråga om den militära kapaciteten,
              men vi vet också att de har satsat enormt mycket pengar. Deras
              mål tio år framåt, fram till omkring 2020, är att uppnå en viss
              nivå. Vi får se hur det går med det för Ryssland. Men i dag ligger
              de otroligt lågt.
            </seg>
            <seg xml:id="i-33fdf2caaeb64de0-0">
              Alla är överens om att den militära hotbilden över huvud taget
              inte finns från rysk sida. Frågan är hur man ska möta den hotbild
              vi är överens om.
            </seg>
            <seg xml:id="i-cf1b87ce28c28189-0">
              Det är ändå glädjande att Mikael Jansson kan tänka sig att utnyttja
              den Volvo Aero-motor som finns och den uppgraderade version som
              eventuellt ska komma.
            </seg>
          </u>
          <note type="speaker" xml:id="i-f1e196afcf249c05-0">
            Anf. 27 MIKAEL JANSSON (SD) replik:
          </note>
          <u who="mikael_jansson_78d74b" next="cont" xml:id="i-89a97632d6a3e52d-1">
            <seg xml:id="i-3e0391e9c93f0403-0">
              Herr talman! Frågan gällde hotbilder, ökat hot för terrorism
              samt minskad sammanhållning och folkförankring inom försvaret.
              Vi lägger en hel del pengar på materielsidan. Sverigedemokraterna
              lägger mer pengar än Miljöpartiet på sikt på försvaret. I vår
              flerårsplan lägger vi betydligt mer pengar än regeringen och ännu
              mycket mer än Miljöpartiet. Det finns utrymme.
            </seg>
            <seg xml:id="i-9fca1bf726192803-0">
              Vi kan blicka tillbaka på invasionsförsvaret och landskapsregementena.
              De utgjorde en fantastisk beredskap för kriser som inte finns
              i dag. I vårt armésystem finns sex brigader med en geografisk
              indelning. De utgör en möjlighet att möta terrorism, och de kan
              lösa uppkomna kriser i det civila samhället. Försvaret bör alltmer
              kunna möta den typen av hotbilder.
            </seg>
            <seg xml:id="i-5e6399f884dde9cc-0">
              Vi vill ha mer pengar till försvarsmaterielsidan, en bredare
              arméstruktur och närmare koppling till krisberedskapen. Vi vill
              också lista försvarsmyndigheten som en myndighet som på papperet
              har ansvar för krisberedskapen.
            </seg>
          </u>
          <note xml:id="i-6070b2861e69f974-0">
            Ajournering
          </note>
          <note xml:id="i-807a94c058bf514f-0">
            Kammaren beslutade kl. 13.52 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u who="mikael_jansson_78d74b" prev="cont" xml:id="i-f1797614e097a5aa-1">
            <seg xml:id="i-4b45a9487638bc2c-0">
              Återupptagna förhandlingar
            </seg>
            <seg xml:id="i-3c696a8d705ea6b0-0">
              Vi övergår nu till statsministerns frågestund. Jag vill hälsa
              statsministern välkommen.
            </seg>
            <seg xml:id="i-9b56ea414dd32bef-0">
              Jag vill också fästa kammarens uppmärksamhet på att vi bland
              åhörarna under statsministerns frågestund har en delegation från
              Montenegros parlament under ledning av talman Ranko Krivokapić.
              Varmt välkommen!
            </seg>
            <seg xml:id="i-4f7c20ad35970ff1-0">
              Antalet utbildningsplatser på högskolan
            </seg>
          </u>
          <note xml:id="i-12fff443eee23147-0">
            11 § Statsministerns frågestund
          </note>
          <note xml:id="i-c7cc965334f15bf6-0">
            Anf. 28 FÖRSTE VICE TALMANNEN:
          </note>
          <note type="speaker" xml:id="i-ef86e6ae02a2734b-0">
            Anf. 29 HÅKAN JUHOLT (S):
          </note>
          <u who="hakan_juholt_de6fcf" xml:id="i-8f000e02bfffff6e-0">
            <seg xml:id="i-6ea4b695d0b3a980-0">
              Fru talman, statsministern! Jag har under denna höst haft möjlighet
              att extra mycket resa runt om i Sverige och har vid de tillfällena
              valt att besöka universitet och högskolor i Skövde, Umeå, Växjö,
              Trollhättan, Östersund och Sundsvall.
            </seg>
            <seg xml:id="i-d565dae4cfbf4441-0">
              På de platser jag kommer till möts jag från skolledningar av
              beskedet att de skär ned på antalet studieplatser. På Mittuniversitetet
              säger rektorn Anders Söderholm att man aldrig haft ett sådant
              söktryck som nu. Arbetslösheten är hög bland våra ungdomar, och
              söktrycket är större än någonsin. Men rektorn sitter och planerar
              för att skära bort 1 500 platser.
            </seg>
            <seg xml:id="i-e470ecc7d694ae78-0">
              Såväl Norge som Danmark har nu en större andel högskoleutbildade
              än Sverige. Högskolorna och universiteten är direkt avgörande
              för tillväxt och utveckling i hela landet och för att möjliggöra
              för våra ungdomar att förverkliga sina drömmar om ett liv.
            </seg>
            <seg xml:id="i-edc6c86587d4a3a1-0">
              Vad är det för tanke bakom detta, och vem är ansvarig för att
              det nu sker?
            </seg>
          </u>
          <note type="speaker" xml:id="i-45c87bff3342f115-0">
            Anf. 30 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-0">
            <seg xml:id="i-f6475309664debce-0">
              Fru talman! Mitt intryck är att vi med kvalitetsförstärkningar
              har gjort det mer intressant och värdefullt att ägna sig åt högskolestudier.
              Detta är naturligtvis intimt förknippat med konjunkturens olika
              växlingar.
            </seg>
            <seg xml:id="i-08d8fe2c1f31b1dd-0">
              En utbyggnad skedde här för bara ett par år sedan till följd
              av den lågkonjunktur som då var. Det kan finnas kopplingar till
              det. Till vilken högskola och vilket universitet man söker spelar
              också lite grann roll, vilket vi för övrigt tycker kan vara en
              poäng.
            </seg>
            <seg xml:id="i-3717b193666aef26-0">
              Vad som också skett är att vi avgiftsbelagt avseende möjligheten
              för vissa utländska studenter att studera här, något som tidigare
              inte var fallet. Vi tror att det helt enkelt blev så i ett Europa
              där allt fler lade på avgifter att många sökte sig till Sverige
              enkom av det skälet att det var gratis att studera här knappast
              för att söka sig till det ställe där kvaliteten uppfattades som
              allra bäst.
            </seg>
            <seg xml:id="i-5fd9dc66a3c47fad-0">
              Vi tycker att det är en bättre ordning att säkerställa att resurserna
              går till svenska studenter som studerar och att i stället jobba
              med stipendier för de studenter från länder utanför EU som söker
              sig hit. Det är en del av de förklaringar jag kan se till det
              som Håkan Juholt beskriver.
            </seg>
          </u>
          <note type="speaker" xml:id="i-67c143458108d2a6-0">
            Anf. 31 HÅKAN JUHOLT (S):
          </note>
          <u who="hakan_juholt_de6fcf" xml:id="i-8f000e02bfffff6e-1">
            <seg xml:id="i-4f6fe4b172436ed1-0">
              Fru talman! Det är inte riktigt det som rektorer runt om i landet
              reagerar på, utan det är att de har ett söktryck som är större
              än någonsin tidigare. De får skära bort platser och säga nej till
              studenter som är berättigade att studera och som är arbetslösa
              på grund av att det inte avsätts resurser till denna form av utbildning.
            </seg>
            <seg xml:id="i-e287e17fcf4e716a-0">
              Vi socialdemokrater har lagt fram ett budgetförslag om 8 700
              fler högskole- och universitetsplatser och om 6 500 fler platser
              i yrkeshögskolan. Dessutom anslår vi det är jag övertygad om att
              statsministern vet 300 miljoner kronor mer än regeringen till
              åtgärder för att höja kvaliteten på universitet och högskolor.
            </seg>
            <seg xml:id="i-5caa058139244e67-0">
              Det handlar således inte om kvalitet, och det handlar inte om
              att stänga ute utländska studenter. Det handlar om att ni för
              en politik som stänger ute svenska arbetslösa ungdomar som är
              berättigade att få en högre utbildning.
            </seg>
            <seg xml:id="i-6c45fbe229137624-0">
              Jag undrar: Vad är tanken bakom detta, och vem är ansvarig för
              att det sker?
            </seg>
          </u>
          <note type="speaker" xml:id="i-de4da6209f2ace23-0">
            Anf. 32 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-1">
            <seg xml:id="i-be9b0bc95d621641-0">
              Fru talman! Problemet med de papper som ni socialdemokrater skriver
              är att ni ensamma inte är ett regeringsalternativ. Ni måste komma
              överens med andra partier för att det ni föreslår ska kunna tas
              på allvar. Dessutom är era förslag inte fullständigt finansierade.
              Er budget är kraftigt underfinansierad. Vidare bygger det hela
              på en lång rad skatteökningar och förslag om andra saker som är
              skadliga för ekonomin. Alltså går det inte ihop.
            </seg>
            <seg xml:id="i-abc2ee97ce160db5-0">
              Vår uppfattning är att vi visst har tillförsäkrat universitet
              och högskolor ökade resurser just med en kvalitetsinriktning under
              senare år. Men en stor förändring har varit att vi avgiftsbelagt
              avseende möjligheten att ta in utländska studenter. Jag försvarar
              det. Jag tycker att svenska skattepengar huvudsakligen ska inriktas
              på att gå till svenska studenter som studerar. Men det här har
              betytt en del för högskolornas och universitetens finansiering.
              Naturligtvis ska vi löpande pröva detta. Det kommer vi att göra
              kopplat till hur konjunkturen utvecklas och i de samtal vi ska
              ha inför kommande budgetar.
            </seg>
            <seg xml:id="i-2f79db56457accd4-0">
              Klimatutsläppen
            </seg>
          </u>
          <note type="speaker" xml:id="i-a714ed1b9f27e34f-0">
            Anf. 33 ÅSA ROMSON (MP):
          </note>
          <u who="asa_romson_f891ec" xml:id="i-40ba86924f6d903a-0">
            <seg xml:id="i-0193439b6db6a3e4-0">
              Fru talman! I helgen avslutades FN:s klimatmöte. Världens länder
              enades faktiskt om att börja förhandla om ett brett klimatavtal
              med bindande utsläppsbegränsningar för alla länder.
            </seg>
            <seg xml:id="i-bef9ebdd151cd3e1-0">
              Men det här är en långsam process. Alla där nere på mötet som
              jag talade med var övertygade om att mycket större insatser behövs,
              dessutom mycket snabbare, för att vi ska kunna möta klimathotet
              mot vårt samhälle.
            </seg>
            <seg xml:id="i-f40a8aa2a06c2540-0">
              Nästa vecka släpps de senaste siffrorna över utsläppen från svensk
              sida. Jag tror att du, Fredrik Reinfeldt, liksom jag är medveten
              om att det pekar mot ökade utsläpp i Sverige för år 2010. Det
              tycker jag är orimligt med tanke på att vi lever i en tid när
              alla åtgärder behövs. När så många företag och inte minst svenska
              kommuner visar på metoder för att kraftigt minska utsläppen är
              det orimligt att vi stillasittande här accepterar ökade utsläpp.
            </seg>
            <seg xml:id="i-ce7c51a0a39f78e2-0">
              Min fråga till statsministern är helt enkelt: Vilka ytterligare
              åtgärder för att minska klimatutsläppen avser regeringen att komma
              till riksdagen med?
            </seg>
          </u>
          <note type="speaker" xml:id="i-1eda7ae59718fa8f-0">
            Anf. 34 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-2">
            <seg xml:id="i-a8a6c5648c79b44a-0">
              Fru talman! Jag tycker att det är väldigt allvarligt att det
              beskrivs att vi stillasittande ser på utvecklingen när Sverige
              kanske är det land som har de mest och bäst utvecklade klimatprogrammen
              i världen.
            </seg>
            <seg xml:id="i-3bd18270b12c3649-0">
              När det gäller CO2-skatter och gröna certifikat har Miljöpartiet
              för övrigt varit med och påverkat för att få en hel del på plats.
              Vi ska inte till svenska folket sända beskrivningen baserad på
              att det är som att ingenting görs.
            </seg>
            <seg xml:id="i-c94c3b170c0f50ac-0">
              Jag tror att vi mycket väl kan se växande utsläppsemissioner
              för år 2010 kopplade till att vi haft en extremt kall vinter och
              att vi dessutom haft tillväxttal på 56 procent.
            </seg>
            <seg xml:id="i-2cd1e2a92c1883b8-0">
              Det vi försöker åstadkomma i världen är att emissionsökningar
              frikopplas från tillväxtökningar. Om man tittar på basåret 1990
              och framåt ser man att Sverige är ett exempel på att detta är
              möjligt. Däremot är vi i växande grad bekymrade över snabbväxande
              ekonomier runt om i världen.
            </seg>
            <seg xml:id="i-212506c7f6e20b2f-0">
              Åsa Romson och jag kan väl vara överens om att åtagandena fortfarande
              inte är tillräckliga för att klara tvågradersmålet. Fler borde
              göra som Sverige som ju lovar en 40-procentig emissionsminskning
              fram till år 2020.
            </seg>
          </u>
          <note type="speaker" xml:id="i-45d9e57e6852ff02-0">
            Anf. 35 ÅSA ROMSON (MP):
          </note>
          <u who="asa_romson_f891ec" xml:id="i-40ba86924f6d903a-1">
            <seg xml:id="i-9b10b0be8c91e44c-0">
              Fru talman! Ja, men jag har fortfarande inte fått svar på vilka
              ytterligare, vidare, åtgärder regeringen anser behövs även i det
              svenska samhället. Detta med stillasittande får väl ändå konstateras
              när regeringen i klimatpropositionen 2009 och inför den beredning
              som gjordes själv sade nej till åtta av tio förslag som där lades
              fram. Man sade nej till åtgärder som skulle ha begränsat klimatutsläppen
              med fyra miljoner ton per år.
            </seg>
            <seg xml:id="i-39ba58b8519c00c4-0">
              Det handlar om satsningar på en utbyggd, modern tågtrafik, om
              stöd till lantbrukare när det gäller att effektivt ta hand om
              metanutsläpp och att göra biogas samt om avgifter på långväga
              långtradartrafik åtgärder som vi i dag ser att jämförbara länder
              i Europa trycker på. Genom att ta tag i de åtgärdsförslag som
              faktiskt ligger på bordet skulle vi minska utsläppen och ge jobb
              i Sverige.
            </seg>
            <seg xml:id="i-941b3ac9be6b7701-0">
              Jag undrar helt enkelt hur länge det ska dröja innan också den
              svenska regeringen på allvar tar ett samlat grepp om klimatutmaningen
              och ser att man inte bara kan vila på lagrarna efter gamla beslut.
            </seg>
          </u>
          <note type="speaker" xml:id="i-4edbcc4684897314-0">
            Anf. 36 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-3">
            <seg xml:id="i-ea4740e69937d8ab-0">
              Fru talman! Det gör vi inte. Jag har själv varit med och höjt
              CO2-skatten över tusenkronorsnivån per utsläppt ton.
            </seg>
            <seg xml:id="i-d9232d79f284815d-0">
              Jag tror att vi båda känner att det behövs högre ambitioner för
              klimatet, men jag noterar att vi gör olika vägval. Åsa Romson
              tycker att det huvudsakligen ska göras mer här i Sverige. Jag
              tycker att det globala problemet kräver ett globalt svar.
            </seg>
            <seg xml:id="i-bb1402acd59e9b2d-0">
              Med Åsa Romsons synsätt blir det, tror jag, lätt så att vi skjuter
              på en förändring till följd av att industri och annat som inte
              kan vara konkurrenskraftiga och överleva i Sverige flyttar till
              Kina eller Östeuropa. Det ser ut som att våra emissionsutsläpp
              då minskar. Men det enda vi gjort är att vi har gjort en förflyttning
              till miljöer där det släpps ut ännu mer.
            </seg>
            <seg xml:id="i-ad1a05a64b68103f-0">
              Dessutom tycker jag att det är bra att vi när tåg och många andra
              insatser nämns också minns att det man i fattiga utvecklingsländer
              ofta med fem öre kan göra för att påverka klimatet oftast kostar
              över fem kronor i Sverige. Det spelar också roll; vi har inte
              hur mycket resurser som helst. Här tycker jag tyvärr att Miljöpartiet
              gör det väl enkelt för sig. Det är ett globalt svar som krävs.
            </seg>
            <seg xml:id="i-9254d14495833273-0">
              Reglerna för arbetskraftsinvandring
            </seg>
          </u>
          <note type="speaker" xml:id="i-c19c9a4bdfa621d4-0">
            Anf. 37 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-75dd2c250d2d26e0-0">
            <seg xml:id="i-edef97588ef9349a-0">
              Fru talman, statsministern! Jag läste i Svenska Dagbladet om
              omfattande fusk bland kinesiska företagare som sökt arbetstillstånd
              i Sverige. En myndighet under UD, Invest Sweden, ska ha satt i
              system att hjälpa till att fuska med uppehållstillstånd. Invest
              Sweden har hjälpt tomma fuskbolag med etablering i Sverige, och
              därmed har kineser kunnat få uppehållstillstånd på falska grunder.
            </seg>
            <seg xml:id="i-a4830c8d2c8913f0-0">
              Regeringen har nu tillsatt en granskning av Invest Swedens verksamhet
              som ska vara klar den sista december i år. Om det framkommer indikationer
              på omfattande och strukturerat fusk, är regeringen då beredd att
              skärpa lagstiftningen så att inte fler kan missbruka reglerna
              för arbetskraftsinvandring?
            </seg>
            <seg xml:id="i-29fe4c3ac0048295-0">
              Jag vill också på förekommen anledning ha det sagt att vi alla
              är medvetna om att statsministern tycker att det i grunden är
              positivt att människor kommer till Sverige för att arbeta och
              att statsministern ogillar att man ställer grupper mot varandra.
              Jag efterfrågar heller ingen recension av Sverigedemokraternas
              politik. Det vore för en gångs skull bra om statsministern i stället
              för att komma med sina vanliga floskler valde att svara på frågan.
            </seg>
          </u>
          <note type="speaker" xml:id="i-66426cea7021c2da-0">
            Anf. 38 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-4">
            <seg xml:id="i-aff3396709f3ff1c-0">
              Fru talman! Det är alltid enklare när frågeställaren också kan
              ge svaret själv.
            </seg>
            <seg xml:id="i-f39065812857f581-0">
              Låt mig konstatera att vi har väldigt öppna och liberala regler
              som möjliggör arbetskraftsinvandring till Sverige. Vi har inte,
              likt en del andra länder, skapat poängsystem så att det bara är
              de allra mest välutbildade som kan komma hit och jobba. Jag försvarar
              att vi har den typen av regler.
            </seg>
            <seg xml:id="i-04b4ba05672501ae-0">
              Alla regler missbrukas. Utan regler blir det svartekonomi. Då
              finns fenomenen och det fungerar ännu sämre, men då blir det inte
              lika omdiskuterat. Regler som inte efterlevs ska givetvis tillrättaföras,
              men svaret blir inte att skärpa lagstiftningen om man inte följer
              lagstiftningen. Svaret blir i så fall att se till att lagstiftningen
              bättre följs.
            </seg>
            <seg xml:id="i-039e049ed144ecbf-0">
              Sedan gör vi möjligen olika tolkningar av huruvida detta är bra
              för Sverige eller inte. Min bestämda uppfattning är och det kunde
              jag också säga för stora delar av Europa att vi behöver bli bättre
              på att attrahera människor att komma hit och arbeta, för att säkra
              vår egen välfärdsfinansiering och försörjning i framtiden. Sverigedemokraterna
              får då redogöra för sitt synsätt.
            </seg>
          </u>
          <note type="speaker" xml:id="i-5b954181413845d2-0">
            Anf. 39 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-75dd2c250d2d26e0-1">
            <seg xml:id="i-a7a136249b4b0f30-0">
              Fru talman! Vi har tidigare hört om hur utländsk arbetskraft
              på olika sätt utnyttjas som ett resultat av regeringens fria arbetskraftsinvandring.
              Kvinnor sexualutnyttjas, och människor får jobba betydligt mer
              än 40 timmar i veckan till betydligt lägre löner än enligt de
              kollektivavtal som finns. Man köper sig arbetstillstånd. Det finns
              andra sätt där människor utnyttjas i ert system.
            </seg>
            <seg xml:id="i-720c651f01d89d4a-0">
              Här uppdagas nu en ny form av utnyttjande av otydliga och otillräckliga
              regler. Är det inte dags att återgå till de tidigare, funktionella
              regler som gällde för arbetskraftsinvandring, där företagens behov
              av kvalificerad arbetskraft faktiskt tillgodosågs och där fusket
              reducerades till ett minimum?
            </seg>
          </u>
          <note type="speaker" xml:id="i-2e11e76c7a9e390b-0">
            Anf. 40 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-5">
            <seg xml:id="i-20282575a9cda635-0">
              Fru talman! Sverige införde dessa regler i december 2008, och
              genom detta sätt att ställa frågor skulle vi alltså tro att sexförsäljning
              och liknande har blivit ett problem efter det. Det är ett orimligt
              påstående.
            </seg>
            <seg xml:id="i-2b70f7b49826a98e-0">
              Vi har haft problem med illegal invandring eftersom vi före denna
              regelförändring i realiteten hade stängt Sverige för möjligheten
              att komma hit och arbeta. Människor söker sig till arbete i alla
              fall, men under sken av en svartekonomi med sämre villkor. Vi
              har förbättrat förutsättningarna för människor som kommer hit
              och arbetar.
            </seg>
            <seg xml:id="i-154d6a3fbec2e5a6-0">
              Jag vill också understryka att detta handlar om människor som
              kommer från länder utanför EU. Vi har även fria arbetskraftsrörelser,
              utan övergångsregler, när det gäller Europeiska unionens medborgare.
              Jag är väl medveten om att Sven-Olof Sällström förmodligen har
              synpunkter även på det. Inte? Okej, om ni stöder det kan jag säga
              att det där finns väldigt mycket av de fenomen du diskuterar,
              också förknippat med att diskutera villkor för dessa människor.
            </seg>
            <seg xml:id="i-8f68ede059917ff0-0">
              Till slut måste man ställa sig frågan: Är det långsiktigt bra
              eller dåligt för Sverige att vi får hit fler som jobbar? Mitt
              svar är att det är bra. Det som inte sköts ska naturligtvis rättas
              till.
            </seg>
            <seg xml:id="i-a67cb4d0c705bb0f-0">
              Utvisningspolitiken
            </seg>
          </u>
          <note type="speaker" xml:id="i-ef707a52faf10d5f-0">
            Anf. 41 LARS OHLY (V):
          </note>
          <u who="lars_ohly_9f9bb3" xml:id="i-bf27f1d759f2a058-0">
            <seg xml:id="i-ef6b819192f62e4d-0">
              Fru talman! De senaste dagarna har vi sett ytterligare några
              exempel på svensk utvisningspolitik som har blivit aktuella i
              medierna.
            </seg>
            <seg xml:id="i-3d94fb54b4583c50-0">
              Ganna Chyzhevska, som regeringen med benäget bistånd från myndigheter
              vill utvisa, ska enligt regeringen utvisas trots att hon är 91
              år, dement och kommer att fråntas möjligheten att leva med sina
              nära och kära.
            </seg>
            <seg xml:id="i-502bc4f93798f96e-0">
              De senaste dagarna har även familjen Danielian i Ånge uppmärksammats.
              De har varit i Sverige i elva år. De har tre pojkar: Haik, 17,
              David, 15, och Valerik, 13. Valerik har alltså bott i Sverige
              sedan han var två år. Det är en svensk familj enligt alla begrepp,
              men de ska utvisas med regeringens politik.
            </seg>
            <seg xml:id="i-c449e65d03fd163b-0">
              Migrationsminister Billström vägrar svara på pojkarnas kamraters
              frågor. Till exempel Elias Pettersson säger: Varför skickar man
              ut en familj som har bott i Ånge i elva år?
            </seg>
            <seg xml:id="i-8effaaac16288dfe-0">
              Carl Nyberg frågar: Varför är inte barnkonventionen inskriven
              i lagen?
            </seg>
            <seg xml:id="i-8336ae20634f1ffa-0">
              Kan kanske statsministern ge ett svar till dessa barn?
            </seg>
          </u>
          <note type="speaker" xml:id="i-0ecf028a6628fc95-0">
            Anf. 42 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-6">
            <seg xml:id="i-5ec4324ebf4c1cf9-0">
              Fru talman! Det är alltid svåra fall, och de beskrivs ofta medialt
              som enskilda fall. Människor känner i hjärtat att de förstår dessa
              människors situation.
            </seg>
            <seg xml:id="i-e06a0161ccef708e-0">
              Om logiken ska vara att det är mediebeskrivna fall vi ska göra
              utslag gentemot hamnar vi dock lätt i en situation där vi inte
              längre agerar rättssäkert, det vill säga att alla inte får samma
              behandling. Detta är nämligen grundat i lagstiftning, och även
              om Lars Ohly ställer frågor som om han inte skulle veta detta
              vet han att det inte är regeringen som avgör. Vi har fört bort
              detta från regeringens bord att fatta beslut om.
            </seg>
            <seg xml:id="i-7670d058023f45c2-0">
              Vad som nu har hänt är att det ena fallet har hamnat i Europadomstolen,
              och Sveriges regering har därför författat ett yttrande. Det har
              dock helt baserats på Migrationsverkets och migrationsdomstolarnas
              utgångspunkter, eftersom det är dit vi har förlagt beslut om detta
              i Sverige. Det tycker jag för övrigt är en god ordning som jag
              försvarar. Vi har haft brett stöd för det i Sveriges riksdag,
              och det säkerställer dessutom just den rättssäkerhet jag annars
              tror står i fara. Då blir det mer beroende av vem som engagerar
              sig i vilket fall. Jag tycker att alla ska behandlas lika inför
              Svea rikes lag.
            </seg>
          </u>
          <note type="speaker" xml:id="i-3c1ea3a6b7d2868a-0">
            Anf. 43 LARS OHLY (V):
          </note>
          <u who="lars_ohly_9f9bb3" xml:id="i-bf27f1d759f2a058-1">
            <seg xml:id="i-15f5f648b3fc389d-0">
              Fru talman! Om resultatet då är att barn utvisas ur Sverige tycker
              alltså statsministern att det är rätt. Sedan kan statsministern
              känna vad som helst, men det är fegt och ansvarslöst att påstå
              att statsministern inte har någon möjlighet att ändra. Om ni som
              regering vill att vi ska ha en annan migrationspolitik som ser
              till att människor med behov får stanna i Sverige inklusive Ganna
              Chyzhevska, 91 år, och inklusive Valerik, David och Haik skulle
              ni kunna ordna det, men ni fegar och smiter ifrån ansvar.
            </seg>
            <seg xml:id="i-2e98e1fa34e9d335-0">
              Du svarar inte heller på frågorna från dessa barn, lika lite
              som migrationsminister Billström har gjort. Det finns några barn
              till som har frågor, till exempel Samuel Österlund. Han frågar:
              Bryter inte det här mot barnkonventionen?
            </seg>
            <seg xml:id="i-763d76484de390ee-0">
              Vad är svaret på det, statsministern?
            </seg>
            <seg xml:id="i-dff9e3198c07059f-0">
              Emma Salthammer säger: Tänker inte du på familjen?
            </seg>
            <seg xml:id="i-baa0d39ca13642c5-0">
              Frågan är ställd till migrationsminister Billström, men kanske
              kan statsminister Reinfeldt svara på den i stället.
            </seg>
            <seg xml:id="i-85fd2a28588b5d33-0">
              Fanny Lindgren säger: Varför fick vi inte säga hej då?
            </seg>
            <seg xml:id="i-5502ef8ea2316065-0">
              Detta är frågor från barn som har sett hur deras kamrater har
              utvisats fast de har bott i Sverige i nästan hela sitt liv.
            </seg>
            <seg xml:id="i-736624c508bd2da5-0">
              Den sista frågan är från Isak Hallmin. Han säger till migrationsminister
              Billström: Tycker du om ditt jobb?
            </seg>
            <seg xml:id="i-6a6baf5dc5f2919d-0">
              Kanske kan statsministern svara.
            </seg>
          </u>
          <note type="speaker" xml:id="i-d9f4ff1194dc0698-0">
            Anf. 44 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-7">
            <seg xml:id="i-4bcb2571800cfcc1-0">
              Fru talman! Jag tycker att det är bra när ett statsråd vet under
              vilka lagar och regler man verkar. Vi har till exempel inte ministerstyre
              i Sverige. Vi har till exempel inte möjligheten för enskilda statsråd
              att utöva den typen av inflytande Lars Ohly efterfrågar. Efter
              många år i politiken tror jag också att Lars Ohly egentligen vet
              det.
            </seg>
            <seg xml:id="i-890eeff65efdf0eb-0">
              Vi har även fört bort möjligheten från Sveriges regering till
              Migrationsverket och migrationsdomstolar att fatta beslut i dessa
              ärenden, med brett stöd i Sveriges riksdag. Det är vår uppfattning
              att domstolar som sista instans säkerställer en bättre rättssäkerhet
              och rättsordning än vad som tidigare var fallet. Detta tycker
              jag är försvarligt i varje läge.
            </seg>
            <seg xml:id="i-eaa67e50c90a4fb3-0">
              Det finns dock en till viktig utgångspunkt, och det är att det
              ibland låter som att Sverige har helt fri, oreglerad invandring.
              Det har vi inte; vi har reglerad invandring. Reglerad betyder
              regler vissa regler för att få komma in, vissa regler för att
              få stanna. Det är därför det också måste vara en rättssäker hantering
              som gör att alla behandlas lika när vi följer dessa regler.
            </seg>
            <seg xml:id="i-ea47940a7bc462e6-0">
              I grunden är vi mer överens om reglerad invandring i Sveriges
              riksdag än vad det ibland låter som från olika talarstolar.
            </seg>
            <seg xml:id="i-b7ecf141311b923d-0">
              Sverige och den internationella ekonomiska krisen
            </seg>
          </u>
          <note type="speaker" xml:id="i-b11a978601a60c94-0">
            Anf. 45 GUSTAV BLIX (M):
          </note>
          <u who="gustav_blix_e0d05f" xml:id="i-d2364556f5d56cfa-0">
            <seg xml:id="i-0a14b5a5614ca98a-0">
              Fru talman! När statsministern tidigare denna vecka var här i
              kammaren för att rapportera från förra veckans EU-toppmöte diskuterade
              vi bland annat läget i de europeiska ekonomierna. Vi diskuterade
              bland annat problemet att många av de problem som finns i Europas
              ekonomi ägs av huvudstäderna snarare än av Bryssel och att det
              inte är i Bryssel vi enklast löser problemen.
            </seg>
            <seg xml:id="i-5dbe405600628a1a-0">
              Jag tror att statsministern och jag är överens om att ett problem
              är den bristande sjukdomsinsikten och bristen på kraftfulla åtgärder
              för att få i gång europeisk tillväxt.
            </seg>
            <seg xml:id="i-56cd8585bb621ce2-0">
              Vi ser nu rapporter, inte bara från länder som Grekland där det
              råder depression utan också från andra europeiska länder, om att
              ekonomin mattas av. Andra konjunkturbedömare ser nu också hur
              detta sker till och med i tillväxtländer som Kina. Allt detta
              kommer i förlängningen också att påverka ekonomin i Sverige, som
              är ett litet och mycket exportberoende land med stor handel med
              omvärlden.
            </seg>
            <seg xml:id="i-a2de3eafce748a92-0">
              Mina frågor till statsministern är helt enkelt: Hur bedömer regeringen
              det ekonomiska läget just nu? Och vilka åtgärder ser statsministern
              som viktigast för att fortsatt ta ansvar för inte bara tillväxt
              utan också för företagande, jobb och välfärd i Sverige?
            </seg>
          </u>
          <note type="speaker" xml:id="i-f53012a57eb515ed-0">
            Anf. 46 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-8">
            <seg xml:id="i-dcc3ca4d103c3c39-0">
              Fru talman! I skarp kontrast mot många andra länder har Sverige
              nu haft två goda år vad gäller tillväxtsiffror. Vi har också 2010
              och 2011 som ensamt land i Europeiska unionen haft balans eller
              till och med överskott i våra offentliga finanser.
            </seg>
            <seg xml:id="i-c3eb80ed37f5fb56-0">
              Men det är korrekt, som Gustav Blix beskriver, att den avmattning
              som nu sker runt om i Europa är en ekonomisk avmattning i sig.
              Dessutom är möjligheterna att möta den med olika efterfrågestimulanser
              i princip uttömda eftersom de offentliga finanserna runt om i
              Europa är i så dåligt skick. Det gör att i realiteten sjunker
              också efterfrågan på svenska produkter. Vi har våra största exportmarknader
              i Tyskland och Norge i vår absoluta närhet, och det är klart att
              när deras efterfrågan minskar, minskar också våra möjligheter
              att sälja våra produkter.
            </seg>
            <seg xml:id="i-3a91b00cf226294a-0">
              Därför ser vi framför oss en avmattning. Det är viktigt då att
              vi inte spelar bort det kanske viktigaste kort som vi har men
              som andra saknar, nämligen god ordning i de offentliga finanserna.
            </seg>
            <seg xml:id="i-32dbc3b838d779a9-0">
              Vi har sett till att drivkrafterna för jobb är bra i Sverige.
              Vi har sänkt kostnader för att anställa. Och vad man verkligen
              skulle kunna göra runt om i Europa, om man saknar budgetmedel,
              är snarare att öppna sina marknader, att avreglera. Vi trycker
              på för att mer av det ska göras. Det är just nu rätt tillfälle.
            </seg>
            <seg xml:id="i-7a179301ce3f3fe3-0">
              Stödet till ekonomisk stabilitet i Europa
            </seg>
          </u>
          <note type="speaker" xml:id="i-46ece880c1ed5e77-0">
            Anf. 47 CARL B HAMILTON (FP):
          </note>
          <u who="carl_b_hamilton_f30000" xml:id="i-87bc7c10a6603f75-0">
            <seg xml:id="i-6739e8eaf05dbd0b-0">
              Fru talman! Låt mig fortsätta lite där Gustav Blix startade.
              Förra veckans toppmöte handlade väldigt mycket om ekonomi, men
              då på lång sikt. Dels handlade det om de frågor som Gustav Blix
              tog upp om den långsiktiga tillväxten, dels frågan om att förhindra
              ett upprepande av skuldkrisen. De åtgärder som man kom överens
              om vid toppmötet var ju väldigt mycket inriktade på det.
            </seg>
            <seg xml:id="i-6722fe49b3655a0f-0">
              Men det var också en åtgärd som var av mer kortsiktig karaktär,
              nämligen att bygga på den här brandväggen så att en skuldkris
              i ett land inte smittar av sig på andra, att de banker som drabbas
              av problem inte ska smitta ned andra banker. Där har Sverige åtagit
              sig att vara med genom IMF, Internationella valutafonden, för
              att stödja stabiliseringen av Europa.
            </seg>
            <seg xml:id="i-6b25ed9f0cc6f002-0">
              Detta möts av kritik i Sverige, och det kan statsministern möjligen
              bemöta. Men hur stort är detta åtagande? Vet vi det i dag? Finns
              det något annat att säga i frågan om vår IMF-medverkan?
            </seg>
          </u>
          <note type="speaker" xml:id="i-f76534914c6cb4c8-0">
            Anf. 48 Statsminister FREDRIK REINFELDT (M):
          </note>
          <u who="unknown" next="cont" xml:id="i-1edf3b5875af988d-0">
            <seg xml:id="i-062756d4f6d5832b-0">
              Fru talman! Grundlösningen på de problem som finns i Europa är
              att de mest skuldtyngda och problemtyngda länderna gör mer själva.
              Brandväggen är ett sätt att säkra lån för väldigt skuldtyngda
              länder under förutsättning att de gör det arbetet. Man kallar
              det för brandvägg för att det mer ska vara som en sorts försäkring.
              Det är inte säkert att den ska användas, men man ska veta att
              den typen av muskler finns att tillgå detta för att lugna nervösa
              marknader. Vi tror att den behöver byggas upp och bli starkare.
            </seg>
            <seg xml:id="i-f3c4b37ee222a169-0">
              Vi har sagt att vi är villiga att bidra via IMF, Internationella
              valutafonden, för att komplettera de många insatser som eurozonens
              länder själva gör. Varför gör vi det? Jo, dels därför att man
              får de bästa av villkor, marknadsmässiga, dels att det tar bort
              mycket av riskerna. Det är helt försvarbart inför svenska skattebetalare.
            </seg>
            <seg xml:id="i-b88eb114b4958239-0">
              Jag såg att riksbankschefen har nämnt belopp på hundramiljardersnivå
              som det från svensk sida i så fall skulle handla om. Men jag vill
              understryka att vi har sagt att det måste ske med en rättvis bördefördelning,
              alltså förutsatt att också andra går med. Vi har inte fått entydiga
              signaler om detta, annat än att Sverige och Danmark har varit
              tydliga, men det skulle behövas att fler säger till om detta.
              Det tror vi är ett mycket verkningsfullt sätt att stödja de viktiga
              åtgärder som nu behövs i Europa.
            </seg>
            <seg xml:id="i-238f8a4565609bc6-0">
              Utsläppsminskningar
            </seg>
          </u>
          <note xml:id="i-d942a1fd2307a7a6-0">
            Anf. 49 ULRIKA CARLSSON i Skövde (C):
          </note>
          <u who="unknown" prev="cont" xml:id="i-09cbd27e9d34c724-0">
            <seg xml:id="i-4f292721df923601-0">
              Fru talman! Klimatmötet i Durban blev en framgång på flera sätt.
              Det finns nu en väg framåt för att hantera de gemensamma klimatutmaningarna.
            </seg>
            <seg xml:id="i-4a057213d9ecdc2b-0">
              Sveriges miljöminister Lena Ek har fått mycket beröm, både för
              sin kunskap och för sitt engagemang. Avgörande för hur man kunde
              nå det här resultatet var att man kunde bygga allianser med EU,
              Afrikas länder och en del andra länder.
            </seg>
            <seg xml:id="i-7aeb62423e045009-0">
              Samtidigt delar jag statsministern syn att det är bekymmersamt
              att man inte kom längre i arbetet med att besluta om utsläppsminskningar
              och uppföljningar av detta, eftersom vi är på väg mot en global
              temperaturhöjning klart över två grader.
            </seg>
            <seg xml:id="i-51e38752de4479fe-0">
              Men det är alldeles tydligt att EU har haft en avgörande roll
              som en samlande kraft under mötet i Durban och att EU:s ambitioner
              på klimatområdet tas på största allvar av andra parter i de här
              samtalen. Givet utfallet i Durban, att såväl Kina som Indien och
              USA har gått med på ett ramverk och en färdplan för ett nytt klimatavtal,
              undrar jag om statsministern anser att EU nu bör driva linjen
              att nå 30 procents utsläppsminskningar till 2020.
            </seg>
          </u>
          <note type="speaker" xml:id="i-39d284efb75ea87b-0">
            Anf. 50 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-9">
            <seg xml:id="i-912e6e534b00e8d6-0">
              Fru talman! Syftet är att tillsammans åstadkomma att vi kan begränsa
              temperaturökningen till två grader. Det kommer att kräva globala
              svar. Varför? Jo, Europeiska unionens emissioner täcker bara 1314
              procent av de samlade utsläppen, det vill säga att vi inte kan
              lösa detta själva.
            </seg>
            <seg xml:id="i-779cb8df304c7f59-0">
              Europeiska unionen är den enda del i världen som har legalt bindande,
              gränsöverskridande emissionsminskningar, som vi alltså i lagstiftning
              har slagit fast ska gälla fram till 2020. Den typen av åtaganden,
              lika långtgående, finns faktiskt inte i andra delar av världen.
            </seg>
            <seg xml:id="i-bcc70c881c190a9d-0">
              Vi har sagt 20 procents reduktion gemensamt. Det kan betyda olika
              i olika länder. Varför säger vi då inte 30 procent? Förutsättningarna
              för det är att vi då måste veta hur det fördelar sig mellan EU:s
              27 medlemsländer. Det är nämligen vissa länder som har sagt: Ska
              vi öka åtagandena ytterligare vill vi att det ska vara frivilligt.
              Då säger en grupp av länder: Då vill vi inte göra mer. Då får
              länder som vill ta på sig ytterligare åtaganden ta på sig både
              egna åtaganden och andra länders åtaganden. Det kan ha påverkan
              på svenska jobb och svensk välfärd. Det är skälet till att jag
              har varit lite försiktig.
            </seg>
            <seg xml:id="i-1903b38e84bcdf24-0">
              Jag gör gärna den här typen av ökningar, men det ska i så fall
              göras på ett sådant sätt att alla är med. Och det kan jag ännu
              inte lova, men vi trycker på för det.
            </seg>
            <seg xml:id="i-4305c154dbe108e2-0">
              Skolavslutningar i kyrkan
            </seg>
          </u>
          <note type="speaker" xml:id="i-aa73d48c24d16d1e-0">
            Anf. 51 MIKAEL OSCARSSON (KD):
          </note>
          <u who="mikael_oscarsson_725142" xml:id="i-8a8c6592b4b1cd8b-0">
            <seg xml:id="i-eefa7e499e0b968f-0">
              Fru talman, herr statsminister! Det tycks tyvärr ha blivit en
              svensk tradition att någon skola varje vinter inte längre vågar
              fira julavslutningen i kyrkan. Men uppenbarligen har Skolverket
              i sina instruktioner gjort en misstolkning eftersom utbildningsministern
              säger att det är tillåtet att hålla traditionella avslutningar
              i kyrkan med den lag vi har i dag. Med traditionella avslutningar
              menar han förstås exempelvis psalmsång och att en präst eller
              pastor deltar.
            </seg>
            <seg xml:id="i-7f9b36f7e3251b78-0">
              Nu har Skolverkets korståg gått så långt att man kan misstänka
              att de snart förordar att skynken hängs över Jesusbarnet om en
              kyrksal ändå används, för faktum är att Skolverket redan nu förordar
              censur anno 2011. Om en präst deltar i en julavslutning kräver
              Skolverket att skolledaren i förväg kontrollerar vad hon eller
              han ska säga. Det är vad Skolverket säger i sina riktlinjer.
            </seg>
            <seg xml:id="i-72ab08b7bebaacb0-0">
              Står statsministern bakom denna utveckling eller vill statsministern
              i likhet med mig ge Skolverket en julklapp som innehåller en lektion
              i grundläggande rättigheter som den om yttrandefrihet?
            </seg>
          </u>
          <note type="speaker" xml:id="i-2b2a6d845b10afba-0">
            Anf. 52 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-10">
            <seg xml:id="i-10f5f4b0076c8461-0">
              Fru talman! Sverige har en ny skollag som trädde i kraft den
              1 juli. Det är mycket tydligt i den att man själv kan välja var
              man vill ha sin skolavslutning. Det är rektorn som slutligen avgör
              det. Det är alltså fullt möjligt att ha en sådan avslutning i
              en kyrka. Det är regeringens uppfattning.
            </seg>
            <seg xml:id="i-531a8d34ac12cfc5-0">
              Sedan får jag som sagt hänvisa till att rektorer har visst inflytande
              över detta. Det finns säkert också en och annan förälder som har
              synpunkter på detta. Men det är fullt möjligt, menar jag, med
              den lagstiftning vi har som gäller från den 1 juli.
            </seg>
            <seg xml:id="i-4cb8cfd0230c738c-0">
              Kvalitetskrav i upphandling av vård och omsorg
            </seg>
          </u>
          <note type="speaker" xml:id="i-2b623d877d182c4f-0">
            Anf. 53 EVA-LENA JANSSON (S):
          </note>
          <u who="eva-lena_jansson_13df82" xml:id="i-87f04b41ae6971fc-0">
            <seg xml:id="i-ca300b34a7eb1ae4-0">
              Fru talman! I dag har socialutskottet haft en hearing om äldreomsorgen.
              Där har tydliggjorts att upphandling sker utifrån lägsta pris.
              Resultatet enligt forskning är att det blir lägre bemanning och
              därmed sämre kvalitet, något som vi har sett i Caremaskandalen.
              Men upphandling sker på flera områden.
            </seg>
            <seg xml:id="i-5dc48b7f4c0ece72-0">
              I Helsingforss län har man upphandlat vård för tortyrskadade.
              Även här är det lägsta anbud som vunnit upphandlingen, trots företagets
              bristande erfarenhet på området.
            </seg>
            <seg xml:id="i-c7b178a8a39eaf42-0">
              Min fråga till statsministern är följande: Anser statsministern
              att principen lägsta pris till nackdel för kvaliteten är ett bra
              sätt att värna god vård för äldre, sjuka eller tortyrskadade?
            </seg>
          </u>
          <note type="speaker" xml:id="i-4c87dcb3c56d6cad-0">
            Anf. 54 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-11">
            <seg xml:id="i-c9b2340e2e53f191-0">
              Fru talman! Regeringen har i dag på förmiddagen fattat beslut
              och också presenterat en överenskommelse med SKL om ytterligare
              medel till svensk äldreomsorg och bland annat om en översyn av
              de regler som är kopplade till upphandlingsprocesser. Det är i
              syfte att mer uppmuntra och tydliggöra kvalitetsaspekter i upphandlingen,
              det vill säga att rimligen måste kvalitet vara det som är det
              vägande. Det kan ibland till och med innebära att man inte tar
              det som har lägsta pris. Det är för att säkerställa att både uppföljning
              och utvärdering ska fungera bättre framöver.
            </seg>
            <seg xml:id="i-fecef3ce529c293d-0">
              EU:s sammanhållning
            </seg>
          </u>
          <note type="speaker" xml:id="i-be0f3ab8e113667e-0">
            Anf. 55 ISABELLA JERNBECK (M):
          </note>
          <u who="isabella_jernbeck_2153e5" xml:id="i-4f46647ffe0b32cc-0">
            <seg xml:id="i-5b4627becf609b35-0">
              Fru talman! Hur ser statsministern på riskerna för en uppdelning
              av EU med olika inflytande över budget och ekonomisk politik?
              Hur skulle det drabba Sverige?
            </seg>
          </u>
          <note type="speaker" xml:id="i-8b0d0deeea84260c-0">
            Anf. 56 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-12">
            <seg xml:id="i-419125844ab47727-0">
              Fru talman! Av EU:s 27 medlemsländer har 17 euron som egen valuta.
              Det är tydligt att i den oro vi har i Europa vill man fördjupa
              sitt samarbete. Man vill ha egna möten, man vill ha dem med tätare
              intervall och man vill också fördjupa sig kring en del ekonomiska
              åtaganden.
            </seg>
            <seg xml:id="i-0bef9f91cf33e856-0">
              Görs detta på ett sätt som inte möjliggör för de tio länder som
              inte har euron att ha inflytande eller närvaro finns det risk
              för uppdelning. Det vore mycket olyckligt.
            </seg>
            <seg xml:id="i-86492a3d5696b96c-0">
              Detta ska vi se framför oss när vi diskuterar den så kallade
              stabilitetsunionen som vi ska arbeta med in på nästa år.
            </seg>
            <seg xml:id="i-2f11b26c24592b43-0">
              Den svenska uppfattningen är att vi ska säkra vårt svenska inflytande.
              Vi ska säkerställa att det som är EU-27-gemensamt, till exempel
              inre marknad, budgethantering och gemensamma institutioner, respekteras.
              Vi är noga med att markera detta. Vi vill inte ha en delning av
              Europeiska unionen utifrån de linjer jag har skisserat.
            </seg>
            <seg xml:id="i-e7605ebcea7072bd-0">
              Frågan är fullt berättigad. Vi är dock mycket aktiva för att
              säkerställa att inflytandet i de gemensamma delarna ska vara bevarat
              och säkrat för alla 27 medlemsländer.
            </seg>
            <seg xml:id="i-774002a57bac41b6-0">
              Stöd till bättre kvalitet i skolan
            </seg>
          </u>
          <note type="speaker" xml:id="i-c6974ac87a89e236-0">
            Anf. 57 IBRAHIM BAYLAN (S):
          </note>
          <u who="ibrahim_baylan_5ff931" xml:id="i-74bb7a78f3fd6cd8-0">
            <seg xml:id="i-c0a68882bb137883-0">
              Fru talman och statsministern! År 2006 fanns det ett nationellt
              stöd till de hundra skolor i landet som hade de sämsta genomsnittsresultaten.
              Stödet gick ut på att varje skola fick anställa tio extra lärare
              eller annan personal för att kunna vända utvecklingen och se till
              att fler elever fick behörighet till gymnasiet.
            </seg>
            <seg xml:id="i-828296e901a5d34c-0">
              En av de första åtgärderna som den nuvarande regeringen vidtog
              var att avskaffa detta stöd. I dag ser vi att resultaten i dessa
              skolor sjunker och i många fall ligger långt under genomsnittet.
              I vissa fall är det endast 40 procent av eleverna som når behörighet
              till gymnasieskolan.
            </seg>
            <seg xml:id="i-39078fbb2fc5e4dd-0">
              Detta är ett problem för den enskilda individen som går miste
              om möjligheter. Utan en gymnasieutbildning är livet i dag mycket
              svårare. Det är också ett stort problem för oss som land. Människors
              vilja till utbildning och kompetensutveckling är en av våra viktigaste
              konkurrensfördelar.
            </seg>
            <seg xml:id="i-4b688523228543e3-0">
              Är statsministern nöjd med utvecklingen? Om svaret är nej, vad
              vill statsministern göra för att vända utvecklingen?
            </seg>
          </u>
          <note type="speaker" xml:id="i-04a23f5a5d41931b-0">
            Anf. 58 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-13">
            <seg xml:id="i-b5c110ff1a6a50eb-0">
              Fru talman! Jag är inte alldeles säker på att kopplingen mellan
              denna satsning, som Ibrahim Baylan själv hade ansvar för, och
              dessa resultat är så linjär som frågan antyder. Min erfarenhet
              är att det är mer komplicerat än så.
            </seg>
            <seg xml:id="i-94e1672f61d869cb-0">
              Dessutom förändras delvis sammansättningen i skolor. Det har
              också tillkommit utökade möjligheter att välja skola, vilket man
              givetvis får diskutera vad det leder till.
            </seg>
            <seg xml:id="i-359aa961844061ad-0">
              Vår allmänna utgångspunkt är att vi är bekymrade över att vi
              har alldeles för många elever som inte får och når fullständiga
              betyg i grundskolan och i gymnasieskolan. Därför sätter vi in
              de förmodligen största reformförändringarna i svenska skolan någonsin
              denna höst. Detta har många elever och föräldrar märkt. Det blir
              nationella prov tidigare, vi har återinrättat speciallärarutbildningen
              och det blir större möjligheter att med betygssystemet tidigare
              följa upp kunskapsluckor för att kunna rätta till brister.
            </seg>
            <seg xml:id="i-05b2b136af4d6472-0">
              Om vi i grunden enas om att syftet måste vara att barn och ungdomar
              lär sig mer för att möta ett komplicerat arbetsliv är det viktigt
              att vara öppen för vilken av dessa metoder som fungerar bäst.
              Vi måste säkerställa på individnivå att kunskapsuppföljningen
              är bättre. Det är också detta som regeringen har genomfört i politiken.
            </seg>
          </u>
          <note xml:id="i-5f2b45684012a198-0">
            Försvarsbeslutet 2014
          </note>
          <note type="speaker" xml:id="i-89bcac393d9f34d3-0">
            Anf. 59 STAFFAN DANIELSSON (C):
          </note>
          <u who="staffan_danielsson_9b55cc" xml:id="i-e9ad45cb26b5f66c-3">
            <seg xml:id="i-5d3486b7a577d2bd-0">
              Fru talman! Det är viktigt att Sverige har ett bra försvar. I
              dag diskuterar riksdagen nästa års försvarsbudget där Sverige
              till skillnad från andra länder inte gör betydande nedskärningar,
              vilket är glädjande.
            </seg>
            <seg xml:id="i-90031da8235cbafb-0">
              I omvärlden sker ständigt förändringar. Till exempel inger Rysslands
              utveckling både hopp och oro, liksom även de växande energiflödena
              i Östersjön.
            </seg>
            <seg xml:id="i-6f1665289b22d066-0">
              Sverige ska ta ett nytt försvarsbeslut 2014. Sedan andra världskriget
              har traditionen varit att riksdagens partier i försvarskommittéer
              och sedan 25 år tillbaka i försvarsberedningar gjort omvärldsanalyser
              inför kommande försvarsbeslut. Alliansen har också åtagit sig
              detta i sitt valmanifest 2010.
            </seg>
            <seg xml:id="i-6de3eacc86f0367c-0">
              Det är snart 2012, och det börjar bli dags att göra de omfattande
              analyserna. Delar statsministern denna uppfattning?
            </seg>
          </u>
          <note type="speaker" xml:id="i-6340861f75a280ba-0">
            Anf. 60 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-14">
            <seg xml:id="i-5a3cb1c8f0ffbbf2-0">
              Fru talman! Jag tror att försvarsministern bättre kan svara för
              hur ett sådant beslut ska förberedas. Det är riktigt att vi alltid
              syftar till att få en bred förankring av vår försvars- och säkerhetspolitik.
            </seg>
            <seg xml:id="i-be113522946052cc-0">
              I grunden gör Sverige en stor omställning som vi för övrigt noterar
              att länder som tvingas till nedskärningar, precis som frågeställaren
              påpekar, också tittar på. Jag hör detta från både Tyskland och
              Finland.
            </seg>
            <seg xml:id="i-09be12522420a9bb-0">
              Det är kärva budgettider. Finland jobbar till exempel med mycket
              stora besparingar på försvarsanslagen.
            </seg>
            <seg xml:id="i-da4a8ae7abd0cdd9-0">
              Sverige har kommit längre när det gäller utvecklandet av en mer
              insatsberedd försvarsorganisation, och syftet är att 50 000 män
              och kvinnor ska vara insatsberedda när allt är färdigt och genomfört.
            </seg>
            <seg xml:id="i-a341b54c1413341f-0">
              Den exakta formen för detta får regeringen återkomma till. Möjligen
              kan man fånga försvarsministern under dagens debatt och höra hur
              han tänker i den frågan.
            </seg>
            <seg xml:id="i-552781de06effe79-0">
              Fusk i välfärdssystemet
            </seg>
          </u>
          <note type="speaker" xml:id="i-025f274123547870-0">
            Anf. 61 BORIANA ÅBERG (M):
          </note>
          <u who="boriana_aberg_029760" xml:id="i-0afa6b9d2032d839-0">
            <seg xml:id="i-b36273509f5552eb-0">
              Fru talman och statsministern! I dag kom domen mot fadern som
              i åtta år tvingade sin dotter att spela autistisk och utvecklingsstörd.
              Under det senaste året har det varit flera uppseendeväckande fall
              av fusk med assistansersättningar. Personlig assistans är livsviktig
              för människor med funktionshinder för att deras vardag ska fungera.
              Fusket i välfärdssystemet riskerar att gå ut över just de människor
              som verkligen behöver samhällets stöd.
            </seg>
            <seg xml:id="i-48114f2dd96bb565-0">
              Vad gör regeringen för att bekämpa bidragsbrotten?
            </seg>
          </u>
          <note type="speaker" xml:id="i-23e30e407fad0939-0">
            Anf. 62 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-15">
            <seg xml:id="i-d9875a017b4772d7-0">
              Fru talman! Det tillkom lagstiftning på 90-talet som inrättade
              möjligheter till förstärkt assistans. Det har betytt mycket för
              många funktionshindrade och många människor i behov av stöd, och
              det har möjliggjort större frihet.
            </seg>
            <seg xml:id="i-eaa5021cd55b331a-0">
              Omfattningen är stor. Det är en av de snabbast ökande utgifterna
              i de offentliga finanserna. Merparten av detta kommer till god
              användning, men som i alla typer av ersättningssystem finns här
              också fusk och fingerade exempel.
            </seg>
            <seg xml:id="i-766ccffdb6b8a38a-0">
              Vi har insett att om vi långsiktigt ska kunna säkra bra finansiering
              till behövande måste vi vara tydliga och skarpa mot dem som fuskar.
              Därför välkomnar jag de domar med mera vi nu ser. Det är en del
              av de ökade kontrollresurser vi har gett för att följa upp det
              bidragsfusk som finns. I den delen är detta ett kvitto på att
              vi har satsat rätt. Det sänder också signaler om att detta ska
              gå till behövande och inte till dem som fuskar.
            </seg>
            <seg xml:id="i-8e49d80b0596055e-0">
              Förhandlingarna om elprisområden
            </seg>
          </u>
          <note type="speaker" xml:id="i-d4edfc91250ff838-0">
            Anf. 63 BÖRJE VESTLUND (S):
          </note>
          <u who="borje_vestlund_809cde" xml:id="i-556541475a18b8db-0">
            <seg xml:id="i-69c82c163bcccc8e-0">
              Fru talman! Regeringen har sagt att det är Svenska kraftnät som
              bär ansvaret för de hårt kritiserade elområdena som Sverige har
              delats in i. Har verkställande direktörer och generaldirektörer
              verkligen mandat att förhandla direkt med EU-kommissionen? Vem
              är det som företräder Sverige i förhandlingar med EU-kommissionen?
              Måste man inte ha ett mandat från regeringen för att kunna genomföra
              förhandlingar med EU-kommissionen?
            </seg>
          </u>
          <note type="speaker" xml:id="i-425a2c13039f1da5-0">
            Anf. 64 Statsminister FREDRIK REINFELDT (M):
          </note>
          <u who="unknown" next="cont" xml:id="i-1edf3b5875af988d-1">
            <seg xml:id="i-c4bfa35d2cbb7400-0">
              Fru talman! Det är korrekt att det är Svenska kraftnät och inte
              regeringen som bestämt dessa områden. Exakt hur förhandlingarna
              har skötts och av vem måste jag gå tillbaka och kontrollera. Det
              kan göras på olika sätt. Ibland är det statsråd, ibland andra
              och ibland myndighetspersoner.
            </seg>
            <seg xml:id="i-f5377a9a89b2c43a-0">
              Ännu så länge har vi en mild vinter, men det kan förändras. Vi
              har lärt oss att med kallare vintrar stiger elpriserna. Det är
              många som bekymrar sig för det.
            </seg>
            <seg xml:id="i-dfdeffdc795b76c6-0">
              I grunden är detta kopplat till hur mycket produktion vi har
              av elektricitet i landet. Det kommer att vara det enskilt avgörande
              tillsammans med att Svenska kraftnät gör stora investeringar i
              förmåga att förflytta el. Det enkla skälet till det är att vi
              har en tendens att ha större produktion i norra Sverige, och mycket
              av detta behöver komma ned till södra Sverige. Allt det här påverkar
              naturligtvis prisbilden.
            </seg>
            <seg xml:id="i-93dcc7915321299d-0">
              Sveriges stöd till journalistisk frihet i världen
            </seg>
          </u>
          <note xml:id="i-bdc1c31511fde8d2-0">
            Anf. 65 HELENE PETERSSON i Stockaryd (S):
          </note>
          <u who="unknown" prev="cont" xml:id="i-09cbd27e9d34c724-1">
            <seg xml:id="i-61e4fdef5ef1497d-0">
              Fru talman! Många länder runt om i världen stiftar eller försöker
              stifta lagar som hindrar journalisters arbete och som hindrar
              medier från att fullgöra den granskning som de borde kunna göra
              för att leva upp till demokratins grundregler.
            </seg>
            <seg xml:id="i-aac7ff72a3c4f065-0">
              Jag är övertygad om att statsministern stöter på dessa frågor
              runt om på de möten och i de sammanhang där statsministern är
              med. Jag tycker att det är en viktig fråga för Sverige och för
              Sveriges regering att vi håller huvudet högt och på alla sätt
              och vis försvarar det här.
            </seg>
            <seg xml:id="i-92f5364e391702bd-0">
              Min fråga till statsministern är: På vilket sätt gör statsministern
              Sveriges röst hörd i dessa frågor och tar diskussioner med regeringarna
              i de länder som på olika sätt försöker förhindra journalister
              att göra sitt arbete?
            </seg>
          </u>
          <note type="speaker" xml:id="i-29b717083cfd5718-0">
            Anf. 66 Statsminister FREDRIK REINFELDT (M):
          </note>
          <u who="unknown" xml:id="i-7344c6da6ff36de3-16">
            <seg xml:id="i-5a6f765064348a33-0">
              Fru talman! I möten med ledare världen över är detta ofta punkter
              som jag som svensk statsminister ser. Men det är tydligt också
              när man ser på europeiska ledare att det här är kopplat till förutsättningar
              till fria medier, öppenhet i samhället och möjlighet att framföra
              sina åsikter. Ofta diskuterar vi också förutsättningar för mänskliga
              rättigheter. Det är många gånger baserat på att man har hårdare
              lagstiftning, och framför allt hårdare tillämpning. Man saknar
              också, tycker vi, den typ av respekt för grundläggande fri- och
              rättigheter som vi har fler exempel på att vi upplever i Sverige
              och i Europa.
            </seg>
            <seg xml:id="i-89cbe9de5ea27e7a-0">
              Vi förstår vikten av detta, och vi framför dessa synpunkter.
              Men det går också att peka på en utveckling som i delar av världen
              går i motsatt riktning. Det finns en väldig vilja till kontroll
              och till att styra. Det kanske har förstärkts av sociala mediers
              närvaro. Å andra sidan skulle jag vilja säga att just detta att
              sociala medier spelar en större roll också gör att möjligheten
              att kontrollera förminskas. I någon mån ökar repressionen. I en
              annan del kan man säga att öppenheten ändå växer. Det är åtminstone
              vad jag stöter på när vi för dessa diskussioner i delar av världen.
            </seg>
            <seg xml:id="i-6e3a35a90c98320e-0">
              Missbruk och våld i hemmen
            </seg>
          </u>
          <note type="speaker" xml:id="i-4a2a8fea057b614d-0">
            Anf. 67 ANNA KINBERG BATRA (M):
          </note>
          <u who="anna_kinberg_batra_ad2117" xml:id="i-449b7ae0dd300128-0">
            <seg xml:id="i-d7cef49e0eb2e9ce-0">
              Fru talman! Nu lackar det mot jul, och många ser fram emot att
              äntligen få lite ledigt och vara med sin familj och sina allra
              närmaste. För några närmare bestämt för alltför många är detta
              däremot en otrygg tid. Umgänget med familjen kan innebära otrygghet
              och till och med missbruk och våld. Detta är ett stort samhällsproblem
              som vi tyvärr påminns om i tider som denna vecka och nästa och
              de veckor som kommer.
            </seg>
            <seg xml:id="i-d110b2d59d76779f-0">
              Därför vill jag fråga statsministern hur han adresserar detta,
              särskilt för många kvinnor, stora samhällsproblem och vad politiken
              kan göra åt det?
            </seg>
          </u>
          <note type="speaker" xml:id="i-8e10170886d5fa9a-0">
            Anf. 68 Statsminister FREDRIK REINFELDT (M):
          </note>
          <u who="unknown" next="cont" xml:id="i-1edf3b5875af988d-2">
            <seg xml:id="i-64f6f53a2d92be77-0">
              Fru talman! Jag vill bara allmänt inskärpa att julen är en högtid
              som delar befolkningen i olika läger. Här finns de som alltid
              har att se fram emot en bra tid med släkt, familj och vänner.
              För andra är det den tid på året då ensamhet, depressiva tankar
              och olycka känns som allra mest närvarande.
            </seg>
            <seg xml:id="i-6245f04b264d8ee6-0">
              Jag har under hösten rest och jag ska återkomma till det i närtid
              och tittat inte minst på samhällets olika insatser i särskilda
              program som vi har sedan några år när det gäller våld i nära relationer.
              Det gäller framför allt mäns våld mot kvinnor, men det handlar
              också om hedersproblematik och våld i samkönade relationer. Detta
              är inte specifikt kopplat till julen, men det är korrekt att säga
              att det ofta är ett förlopp över jul- och nyårshelger där detta
              förstärks.
            </seg>
            <seg xml:id="i-42bb1bba52617611-0">
              Därför kan vi i dag bara säga att alla kvinnojourer och alla
              som jobbar ideellt vet att nu väntar en tid då de behövs kanske
              ännu mer än vad som gäller annars. Vi ska sända dem en tanke också
              i juletid alla de som gör insatser och står utsatta människor
              bi i vad som kanske kan bli en annan känsla av jul än vad som
              gäller för de flesta av oss.
            </seg>
          </u>
          <note xml:id="i-09c556d270044446-0">
            Anf. 69 FÖRSTE VICE TALMANNEN:
          </note>
          <u who="unknown" prev="cont" xml:id="i-09cbd27e9d34c724-2">
            <seg xml:id="i-76c0a66d3b5c3dd9-0">
              Därmed är dagens frågestund avslutad och jag tackar statsministern
              och frågeställarna.
            </seg>
          </u>
          <note xml:id="i-28fe91d9711edd63-0">
            12 § (forts. från 10 §) Försvar och samhällets krisberedskap
            budgetåret 2012 (forts. FöU1)
          </note>
          <note type="speaker" xml:id="i-d89fcf1f605a46e0-0">
            Anf. 70 TORBJÖRN BJÖRLUND (V):
          </note>
          <u who="torbjorn_bjorlund_938599" xml:id="i-7199e20b3737eabd-0">
            <seg xml:id="i-824b69b73ebdd237-0">
              Fru talman! Det är alltid intressant att diskutera budget speciellt
              försvarsbudget. Jag tycker att det är extra intressant i år eftersom
              det faktiskt har hänt en del sedan förra året. Då hade vi en debatt
              som var mycket mer förutsägbar än vad årets kan vara.
            </seg>
            <seg xml:id="i-8502fbde92aa8ec1-0">
              Jag ska börja med att yrka bifall till reservationerna 6, 7 och
              10 så att jag inte glömmer det.
            </seg>
            <seg xml:id="i-7227aab3fe60fd44-0">
              Vänsterpartiet har i sitt budgetförslag för 2012 en helt annan
              inriktning än den borgerliga regeringen. Jag antar att ingen är
              förvånad över det. Det den här regeringen har lyckats med är att
              dra isär Sverige ekonomiskt. Klyftorna ökar, och många människor
              far illa i dag i landet. Vi hörde till och med statsministern
              erkänna hur det är. Massarbetslöshet är vardag, och ojämlikheten
              brer ut sig alltmer. Vänsterpartiet vill i sitt budgetförslag
              investera i fler jobb, ökad jämlikhet och bättre välfärd. Full
              sysselsättning är det överordnade målet för vår budget som helhet.
            </seg>
            <seg xml:id="i-5bc3369bb0dd0c5d-0">
              Vårt förslag inom utgiftsområde 6 är som sagt en del av vårt
              budgetalternativ som helhet. Därför gör vi omflyttningar inom
              området. Vi tänker påbörja en förändrad inriktning av försvarspolitiken
              i stort. Vänsterpartiet vill ha ett starkt försvar uppbyggt på
              värnplikt och samhällsplikt, kompletterat med frivilliga insatser
              och en mindre del heltidsanställda som insatsstyrkor.
            </seg>
            <seg xml:id="i-8fab27f63370922e-0">
              Vi tror att förbandsverksamheten går att genomföra till lägre
              kostnad än i dag. Ett tidigare tillbakadragande från Afghanistan
              och ett läge där Sverige avstår från att leda eller delta i EU:s
              stridsgrupper kommer att innebära lägre kostnader på denna post.
              Jag vill poängtera att Vänsterpartiet är angeläget om att vi ska
              delta i helt FN-ledda aktioner internationellt. Det är en svensk
              tradition, men det innebär att vara fredsbevarande och att upprätthålla
              skydd för civilbefolkning och skapa förutsättningar för en rättvis
              och demokratisk utveckling med humanitärt bistånd. Vi menar att
              detta inte är vad som händer i Afghanistan i dag.
            </seg>
            <seg xml:id="i-af7ee7bb26891dfc-0">
              Vi menar också i vårt förslag att det går att spara pengar på
              materielsidan, inte minst när det gäller exportfrämjande åtgärder.
              Vi menar att svensk vapenexport, som under lång tid har ökat,
              måste trappas ned och minskas för att till slut upphöra.
            </seg>
            <seg xml:id="i-ca1a063e09e56e44-0">
              Vi vill i stället lägga mer pengar på att återupprätta ett försvar
              där värnplikten är central. Det innebär bland annat mer pengar
              för att påbörja ett mönstringsförfarande igen och för att förbereda
              upprättandet av värnpliktsförband.
            </seg>
            <seg xml:id="i-0ec3d1ebb19fa518-0">
              Vi anser också i vårt budgetförslag att vi behöver öka beredskapen
              för eventuella kriser och katastrofer i samhället och vill därför
              öka detta anslag också.
            </seg>
            <seg xml:id="i-8cdd8c23398b2278-0">
              Fru talman! Det finns några saker som jag vill ta upp som jag
              tycker är problematiska när det gäller regeringens budgetförslag.
              Där har vi en annan syn på saken.
            </seg>
            <seg xml:id="i-0df108622f6a2a67-0">
              EU:s stridsgrupper är en sak som vi är kritiska till från Vänsterpartiets
              sida. Att regeringen har lagt fram förslag om deltagande och att
              vi ska leda en sådan grupp igen är anmärkningsvärt. De tidigare
              nordiska stridsgrupper som vi har deltagit i och lett har visat
              sig vara väldigt kostsamma. Nordic Battlegroup 2008 blev till
              exempel 3 miljarder dyrare än beräknat. Dessutom innebär dessa
              åtaganden en starkare koppling till EU:s militarisering och ett
              ännu mer centralstyrt EU. Sverige ska vara officiellt alliansfritt,
              men genom deltagande i bland annat Nordic Battlegroup har vi frångått
              vårt gamla krav på att internationella insatser från vår sida
              alltid ska ha FN-mandat och ledas på ett sådant sätt att vi kan
              acceptera det.
            </seg>
            <seg xml:id="i-c9f39025e7258000-0">
              Vi bör avstå samtliga åtaganden i organisationer som EU:s stridsgrupper
              med mera. Det finns kanske fler exempel. Att man nu tillsammans
              med övriga partier utom Vänsterpartiet föreslår ett deltagande
              så långt fram som 2015 gör inte saken mer acceptabel. Stridsgrupperna
              har egentligen aldrig använts mer än i mycket begränsade delar,
              vilket gör att man också kan ifrågasätta behovet av dem.
            </seg>
            <seg xml:id="i-591eeaece73c19ba-0">
              Fru talman! I betänkandet föreslås tillsättandet av en luftförsvarsutredning.
              Det är vi i Vänsterpartiet positiva till. Hur det framtida luftförsvaret
              ska se ut och utformas är en angelägen fråga för hela försvaret.
              Vi menar också att dagens situation, med JAS Gripen som det fungerar
              i dag, ska vara utgångspunkt för denna utredning. Eventuella uppgraderingar
              av JAS, om regeringen tar initiativ till det, kommer då att behöva
              tillföras som en förutsättning. Men dagens situation ska tills
              vidare vara utgångspunkten när det gäller just JAS. Vi vill också
              att andra delar ses som viktiga, till exempel ett framtida luftvärn
              och andra delar som behövs för ett komplett luftförsvar. Man har
              talat om helikoptrar och så vidare. Vi anser därför att det är
              viktigt att alla partier i riksdagen är med och drar upp riktlinjerna
              och förutsättningarna för utredningen den dag som den tillsätts.
            </seg>
            <seg xml:id="i-8966403e4d90099c-0">
              Fru talman! När nu förändringen från ett värnpliktsförsvar till
              ett så kallat insatsförsvar genomförs kommer det att finnas ett
              antal stora problem att övervinna. Ett av dem som redan har börjat
              synas är personalförsörjningen. När de kullar som har gjort värnplikt
              relativt nyligen försvinner som rekryteringsunderlag kommer det
              att bli betydande svårigheter att hitta nya. Att konkurrera på
              en öppen arbetsmarknad med de förutsättningar som ges är inte
              det lättaste. Det kräver att man lockar med något rejält extra.
              Dessutom måste man ha en kraftig satsning på reklam och marknadsföring.
              Vi har redan i olika medier sett hur man gör. Det kostar också
              pengar. Dess värre, vill jag påstå, finns det också kritik i dag
              mot det sätt som man bland annat har använt sig av i reklam och
              marknadsföring i olika gymnasieskolor. Anklagelser om att man
              på något sätt förhärligar soldatlivet för att locka ungdomar att
              intressera sig för soldatyrket har förekommit. I gymnasieskolorna
              är det dessutom många som inte har fyllt 18 år än. Detta är naturligtvis
              en komplikation. Det finns också uppenbara risker med att det
              blir problem med att rekrytera rätt personal, rätt pojkar och
              flickor till Försvarsmaktens olika delar, inte minst till de stridande
              enheterna. Det går alltså att kraftigt ifrågasätta hur personalförsörjningen
              ska fungera både när det gäller att fylla förbanden och när det
              gäller sammansättningen.
            </seg>
            <seg xml:id="i-d6eeccbcb89b2c62-0">
              Omdaningen av försvaret påverkar också den folkliga förankringen
              av försvaret. Det är en av de springande punkterna för oss i Vänsterpartiet.
              Det som tidigare på ett naturligt sätt påverkade de flesta medborgare
              med värnpliktssystemet finns inte kvar.
            </seg>
            <seg xml:id="i-56446e81b37bb38a-0">
              Fru talman! För Vänsterpartiet är den folkliga förankringen en
              av kärnfrågorna för det svenska försvaret. Den förändring som
              nu genomförs menar vi påverkar detta till det sämre. Vi anser
              att en satsning på de delar av försvaret som kan upprätthålla
              åtminstone delar av den folkliga förankringen blir ännu viktigare.
              Det innebär att hemvärnet och frivilligorganisationerna blir viktiga
              att satsa på även i budgeten. Därför vill vi i Vänsterpartiet
              ge dessa organisationer egna budgetposter, vilket visar hur viktiga
              de är och också höjer statusen när det gäller rekrytering.
            </seg>
            <seg xml:id="i-91c62ae0306f1e7a-0">
              Just hemvärnet blir extra viktigt. Det står för bara drygt 1
              procent av budgeten men är väldigt kostnadseffektivt eftersom
              det bygger på en ideell och frivillig grund. Dessutom tar man
              vara på den ovärderliga kompetens som finns i dag hos dem som
              har genomgått värnpliktsutbildning och hos dem som tidigare har
              tjänstgjort inom Försvarsmakten på andra ställen. I dag ska det
              finnas 40 bataljoner och 22 000 soldater. Vi menar att detta egentligen
              är en miniminivå och kan tänka oss att utöka hemvärnet i framtiden.
              Viktigast är nog att hemvärnet finns i alla delar av landet.
            </seg>
            <seg xml:id="i-01fc9674ffada693-0">
              Fru talman! Jag vill avsluta med att lyfta fram frågan om vapenexport.
              Vi har i Sverige sett en stadigt ökande vapenexport de senaste
              tio åren. Vi i Vänsterpartiet tycker att det finns stor anledning
              att vara kritisk till den vapenexport som Sverige ägnar sig åt
              i dag. Vi vill att huvuddelen av landets vapenexport på sikt stoppas.
              Nyligen inrättades en statlig myndighet, Försvarsexportmyndigheten,
              som har till uppgift att främja export från försvarsindustrin,
              vilket innebär en skattefinansiering till delar av vapenexporten.
              Vi anser att detta bör avvisas. Vi anser att det är orimligt att
              skattepengar ska användas för att stödja vapenexport. Vi menar
              att neddragningar bör göras på myndigheten för att den så småningom
              ska kunna avskaffas helt. Dessa pengar kan användas till andra
              mycket nyttigare verksamheter.
            </seg>
          </u>
          <note type="speaker" xml:id="i-a9cd1fcf562962a0-0">
            Anf. 71 MIKAEL OSCARSSON (KD):
          </note>
          <u who="mikael_oscarsson_725142" xml:id="i-8a8c6592b4b1cd8b-1">
            <seg xml:id="i-b9b423a2c66a819c-0">
              Fru talman! Dagens debatt om försvaret, säkerhetspolitik och
              krishantering är angelägen eftersom detta rör vid de centrala
              frågorna om att kunna upprätthålla vår demokrati.
            </seg>
            <seg xml:id="i-2a72e89d5c56c4d9-0">
              I början av veckan debatterade vi situationen i Afghanistan och
              Kosovo, vilket påminner oss om att varken fred eller demokrati
              kan tas för givna.
            </seg>
            <seg xml:id="i-32689df5521e5f70-0">
              Vi strävar också efter långsiktiga överenskommelser om försvarspolitiken
              som stäcker sig över blockgränserna. Därför är jag glad över att
              vi har kunnat enas i många frågor även om det givetvis finns meningsskiljaktigheter.
            </seg>
            <seg xml:id="i-817f0e0b4f538515-0">
              Precis som det sägs i propositionen ska Sveriges försvar stå
              starkt rustat för att kunna försvara landet men också för att
              kunna bidra till fred och säkerhet i omvärlden. Det kräver ett
              försvar som är anpassat till dagens hotbild och till snabba omvärldsförändringar.
            </seg>
            <seg xml:id="i-5eebb08b3d413524-0">
              Kristdemokraterna har en realistisk syn på såväl hot som försvar.
              Vi tror inte på ideologiska utopier som talar om ett politiskt
              fredsrike på jorden. Den kristdemokratiska människosynen talar
              inte bara om alla människors lika värde utan också om ofullkomlighet
              och även om förmåga till ondska.
            </seg>
            <seg xml:id="i-a324263c4a5db508-0">
              Detta tror jag att det gångna året har visat oss när vi minns
              terrordådet i Helsingfors för ett år och fyra dagar sedan. Detta
              har sedan följts av Breiviks dåd i Oslo och på Utøya i somras
              och att Gaddafi och Mubarak tillsammans med andra diktatorer i
              arabvärlden äntligen har fallit.
            </seg>
            <seg xml:id="i-a4b19c3b14712387-0">
              Kristdemokraternas principprogram slår därför fast att Försvarsmakten
              ska ha en sådan styrka, sammansättning, beredskap och gruppering
              att den kan verka krigsavhållande vid säkerhetspolitiska kriser
              i närområdet.
            </seg>
            <seg xml:id="i-a3feba92f8348bf0-0">
              Jag tror att vi i dag inser att Sverige också i vår tid behöver
              ett starkt försvar. Genom ett brutalt uppvaknande inför den statslösa
              terrorismen, men också inför de stora militära satsningar som
              exempelvis Ryssland gör, visserligen från låga nivåer, förstår
              vi att det finns en viss hotbild också i framtiden. Mina vänner,
              historien har inte stannat. Vi vet inte vad som händer i morgon,
              men vi behöver tänka på våra barns och våra barnbarns trygghet.
            </seg>
            <seg xml:id="i-4ae472b321bdf41b-0">
              Sanningen är vidare att Sverige i dag inte klarar sig utan de
              andra länderna inom EU, och Nato, och Nato klarar sig inte utan
              USA.
            </seg>
            <seg xml:id="i-88953d7559e95aea-0">
              Många länder inom EU har dragit ned på sitt försvar, något som
              vi i Sverige, tack vare våra goda finanser, inte har behövt göra
              i år. Tillsammans lägger EU nu bara en tredjedel av vad USA lägger
              på sitt försvar. 75 procent av försvarskostnaderna inom Nato bärs
              av USA. Nu har det gått så långt att Europaparlamentet har antagit
              en rapport där det krävs en samordning av EU-ländernas försvar
              för att trygghet och säkerhet ska kunna säkras i vår del av världen.
              Vi är alla medvetna om att vi i Europa är oförmögna att utföra
              militära operationer som den i Libyen utan stöd från USA.
            </seg>
            <seg xml:id="i-aad3e8dad71155ea-0">
              Här uppe i norra Europa behöver vi också tänka på samarbete.
              Östersjön är, som vi alla här inne vet, ingen vallgrav som håller
              fiender borta utan tvärtom en viktig farled. Därför behöver vi
              också ha mer samarbete i Östersjön, inte minst med de baltiska
              staterna och Polen, och då menar jag riktiga övningar.
            </seg>
            <seg xml:id="i-c347cee15f410180-0">
              Jag brukar säga att försvaret är som din hemförsäkring: Du hoppas
              att du aldrig ska behöva använda den, men om olyckan är framme
              är du mycket glad om du är helförsäkrad.
            </seg>
            <seg xml:id="i-dcfc225d70963182-0">
              Låt mig också, innan jag mer konkret berör besluten om Nordic
              Battlegroup, personalförsörjningen och kommande materielinvesteringar,
              rikta ett tack till alla befäl, soldater och sjömän som ytterst
              upprätthåller den säkerhet som vi åtnjuter i dag vare sig de tjänstgör
              i Afghanistan, i Kosovo, i Boden eller i Revingehed.
            </seg>
            <seg xml:id="i-86fe1bd5f8152f0b-0">
              Särskilt till er som befinner er på uppdrag i andra länder riktar
              vi en jul- och nyårshälsning när ni befinner er så långt borta
              från hemmet och Sverige.
            </seg>
            <seg xml:id="i-e3994957f5e9f053-0">
              Fru talman! Jag ser det som en stor förmån att få besöka våra
              förband, vare sig det gäller Sigonellabasen, Libyeninsatsen, Camp
              Northern Lights i Afghanistan eller helikopterflottiljen i Linköping,
              där jag var förra veckan. Ni gör alla ett fantastiskt jobb som
              ni och vi har all anledning att vara stolta över.
            </seg>
            <seg xml:id="i-5e157595c97e0de3-0">
              Apropå de internationella åtagandena: Sveriges försvarsmakt har
              i dag ett tydligt uttalat uppdrag att försvara Sverige. Men ett
              av de beslut vi fattar i dag handlar om att Sverige ska kunna
              leda Nordic Battlegroup, dock tidigast 2015. Nordic Battlegroup
              ska kunna samarbeta med EU, Nato och FN. Det är angeläget att
              Försvarsmaktens förmåga att ge och ta emot internationell hjälp
              förstärks fram till 2015.
            </seg>
            <seg xml:id="i-1a095597bb45f226-0">
              Den svenska solidaritetsförklaringen innebär att vår förmåga
              att samverka med andra måste utvecklas avsevärt utöver vad som
              skett hittills. Norge, Danmark och de baltiska länderna är Natomedlemmar,
              som vi alla känner till. Vid alla typer av kriser där det kan
              vara aktuellt att använda militära styrkor som ett säkerhetspolitiskt
              instrument i vårt närområde kommer de sannolikt att ledas av Nato.
            </seg>
            <seg xml:id="i-a202f0117b2e1ecc-0">
              Inom ramen för den budget som nu ges måste Försvarsmakten därför
              fortsätta att arbeta medvetet för att Sverige bättre ska kunna
              samverka med de internationella organen. Det finns de som vill
              annorlunda i den här kammaren i dag. I en debattartikel i gårdagens
              Brännpunkt skriver Johan Forssell om hur Vänsterpartiet och Sverigedemokraterna,
              som säger sig vara varandras motpoler, tvärtom ofta finner varandra
              i olika säkerhetspolitiska frågor. Det gäller även möjligheten
              att leda eller över huvud taget delta i Nordic Battlegroup. De
              väljer båda isolering framför att se Sverige som ett konstruktivt
              samarbetsland, skriver Forssell.
            </seg>
            <seg xml:id="i-9e61b652fd75b974-0">
              Denna samsyn mellan Vänstern och Sverigedemokraterna får dem
              också att stå enade mot EU-medlemskapet, insatsen i Afghanistan
              och en förlängning av insatsen i Libyen. Dessa två är även ensamma
              om att vilja ha tillbaka pliktförsvaret.
            </seg>
            <seg xml:id="i-1045d6e24a353eba-0">
              När det gäller personalförsörjningen står vi fortfarande mitt
              uppe i den stora omläggning som sker från pliktförsvaret, med
              de utmaningar detta visar sig vara. För visst är det en utmaning!
              Det är den största förändringen på 100 år inom Försvarsmakten.
              Men vi ska inte falla till föga bara för att det visar sig vara
              en problematisk inkörningssträcka. Det är angeläget att Försvarsmakten
              styr utvecklingen väldigt medvetet för att rekrytera och genomföra
              den organisation vi har beslutat om i riksdagen. Nu visar det
              sig att den nya insatsorganisationen inte kan vara på plats 2014
              utan först 2019, enligt försvarets egna bedömningar.
            </seg>
            <seg xml:id="i-fe176489885312a7-0">
              Jag vill tala lite om materielförsörjningen. Det är nämligen
              en stor och viktig fråga i dagens ärende hur materielförsörjningen
              ska fungera framöver. De beslut vi fattar i dag liksom beslut
              under kommande år måste vara grundade på hur verkligheten ser
              ut.
            </seg>
            <seg xml:id="i-df25a089e3ee1ec7-0">
              För anskaffning av materiel och anläggningar föreslås nu ett
              anslag på närmare 9 miljarder plus 6 ½ miljard kronor för 2012.
              Investeringsplanen för åren fram till 2015 föreslås godkännas.
            </seg>
            <seg xml:id="i-45c471a8cb4800d4-0">
              Sedan kommer den stora frågan om utvecklingen av JAS 39 Gripen.
              Här handlar det om att gå från en C/D-version till C/D plus, E/F,
              E/F plus eller vad det nu blir, under förutsättning att någon
              nation väljer att gå vidare med förhandlingar om köp. Nu har Schweiz
              uttryckt sitt intresse, även om det inrikespolitiskt bromsas upp
              något. Bedömningen är att man går vidare med en beställning.
            </seg>
            <seg xml:id="i-4f1c17a607de70fe-0">
              För Sveriges del krävs ett omfattande förmågelyft om flygsystemets
              operativa effekt ska kunna bibehållas. Nu avsätts framtida anslag
              på högst 46 miljarder kronor under perioden 20132019.
            </seg>
            <seg xml:id="i-99b6b4edacd54047-0">
              I förutsättningarna ligger nu också att regeringen ska tillsätta
              den parlamentariska luftförsvarsutredning som riksdagen begärde
              våren 2011. Fokus ska ligga på tiden efter 2040, vilket vi alla
              här inser får ses som en utmaning. Först ska dock regeringen återkomma
              till riksdagen med en proposition om en uppgradering av JAS 39
              Gripen. Det är angeläget att vi vågar fatta det beslut som är
              bäst för helheten.
            </seg>
            <seg xml:id="i-ba34acef44ea7c64-0">
              Något av det viktigaste jag har att säga här i dag har jag sparat
              till slutet: vikten av transparens inom Försvarsmakten.
            </seg>
            <seg xml:id="i-cd97d8179c983a23-0">
              Jag har under året beställt en utredning från riksdagens utredningstjänst
              där Försvarsmakten har svarat på hur situationen ser ut vad gäller
              bland annat personalförsörjningen och materiel. Det visar sig
              att Försvarsmakten ser sig tvungen att byta ut nästan all materiel
              under en 20-årsperiod, nästan ned till skrivbordsnivå. Det gäller
              högnivåradar, lågnivåradar och bandvagnar. Vi har materiel som
              var alldeles utmärkt på 60-talet och som fungerade på 70-talet,
              80-talet, 90-talet och 00-talet men som nu faller för åldersstrecket
              och måste pensioneras.
            </seg>
            <seg xml:id="i-57635e364364d64c-0">
              Vi står inför viktiga kommande beslut, och om det ska bli rätt
              måste vi ha en offentlig diskussion där ÖB konkretiserar sig.
              Nu vet vi visserligen vad han har sagt: att dagens budgetmedel
              inte räcker. Men hur långt från målet skjuter vi i så fall? ÖB
              säger att problemen infinner sig redan 2014, och det är som vi
              vet inte alls långt borta.
            </seg>
            <seg xml:id="i-f1676b91064cd183-0">
              Visserligen görs vissa förbättringar i redovisningen nu i budgetpropositionen,
              men det är långt ifrån den öppenhet som exempelvis den amerikanska
              försvarsmakten har kring sina materielinvesteringar. Ett exempel
              är att materielplanen numera är offentlig. Men det borde också
              gälla den ekonomiska bilagan. I USA offentliggörs det löpande
              vad man kommer att satsa på de närmaste tre åren.
            </seg>
            <seg xml:id="i-566f46805991340e-0">
              Det är av yttersta vikt att riksdagen och vi ledamöter i försvarsutskottet
              ges tillräcklig insikt om behov och investeringar, eftersom det
              är vi som ska bereda besluten inför omröstningarna här i kammaren.
              Det är nödvändigt med en framåtsyftande transparens som kan garantera
              kvaliteten på de beslut som vi i riksdagen ska fatta.
            </seg>
            <seg xml:id="i-5bb1ffa0dd1a0c60-0">
              Det är olyckligt att Socialdemokraterna och oppositionen nu hindrar
              regeringens förslag om att överföra Försvarsmaktens logistikverksamhet
              till FMV. Detta behövs inte minst för att Försvarsmakten ska kunna
              fokusera sin verksamhet på att bygga förband och militär förmåga,
              det som är Försvarsmaktens huvuduppgift. Det är därför vi vill
              flytta över logistiken, samt för att lösgöra medel för att få
              den nya insatsorganisationen på plats. Från 2013 skulle det ha
              inneburit att 700 miljoner överförts till förbandsverksamheten.
              Nu sätter den samlade oppositionen medvetet käppar i hjulet, vilket
              inte är acceptabelt med tanke på de utmaningar vi redan har med
              att klara ekonomin.
            </seg>
          </u>
          <note xml:id="i-27aee86944f3fc5a-0">
            Med dessa ord yrkar jag bifall till förslaget i utskottets betänkande
            med undantag för punkterna 8 och 9.
          </note>
          <note type="speaker" xml:id="i-a78611183d99468f-0">
            Anf. 72 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-7">
            <seg xml:id="i-2cdd9a3e77628074-0">
              Fru talman! Jag börjar med att yrka bifall till reservation nr
              3, vilket jag glömt.
            </seg>
            <seg xml:id="i-c015c09dfb63fe75-0">
              Mikael Oscarsson började anförandet med att säga: Vi har en realistisk
              syn på hotbilden. Efter det nämner Mikael Oscarsson terrordådet
              i Helsingfors och Breivik i Oslo. Sedan slutar Mikael Oscarssons
              hotbild, och han fortsätter med att säga att Försvarsmakten med
              anledning av detta ska ha en sådan styrka att det kan verka avskräckande.
            </seg>
            <seg xml:id="i-277789ae6125674c-0">
              Hur tänker Mikael Oscarsson utifrån den hotbilden? När han nämner
              terrordådet och Breivik som hotbilder kan jag hålla med honom.
              Jag hade ett långt anförande där jag tog upp just dessa som den
              nya typ av hotbilder som vi har i Sverige vid sidan av en rad
              andra, som pandemier, ekonomiskt utanförskap, miljö och så vidare.
              Men kopplingen som Mikael Oscarsson gör blir jag inte riktigt
              klok på. Jag vill att han utvecklar det.
            </seg>
            <seg xml:id="i-f0c63bb10b4881d5-0">
              Sedan säger Mikael Oscarsson lite inom parentes att Ryssland
              också kan vara ett hot i framtiden.
            </seg>
            <seg xml:id="i-783442e8162f5dbf-0">
              Den realistiska hotbild som Mikael Oscarsson försöker framhäva
              tycker jag verkar mycket oklar. Hur ser egentligen Kristdemokraterna
              på morgondagens hotbild? Kan jag få ett förtydligande om det?
            </seg>
          </u>
          <note type="speaker" xml:id="i-3b032311bcb1e11f-0">
            Anf. 73 MIKAEL OSCARSSON (KD) replik:
          </note>
          <u who="mikael_oscarsson_725142" xml:id="i-8a8c6592b4b1cd8b-2">
            <seg xml:id="i-2bbd6e7b23566628-0">
              Fru talman! Först och främst ser vi väldigt positivt på framtiden.
              Men det är också viktigt att se historien.
            </seg>
            <seg xml:id="i-67470127daa91a01-0">
              Vi har nyligen varit utsatta för ett fruktansvärt terrordåd i
              Sverige för ett år sedan. Det finns både inre hot och yttre hot.
              Jag tog exempel på de insatser vi gör i Afghanistan och Libyen.
              Det är ingenting vi tar för självklart med demokrati.
            </seg>
            <seg xml:id="i-7802b95355d20ab1-0">
              När vi ser på försvaret måste vi ha en långsiktighet. Även om
              vi inte ser ett hot vare sig i dag, i morgon eller i övermorgon
              måste vi ha beredskapen. Det går väldigt lätt att riva ned.
            </seg>
            <seg xml:id="i-78f8088ba09dfadf-0">
              Peter Rådbergs parti kräver att det ska avlövas ännu mer. Ni
              är inne på ett förslag som kräver nästan 2 miljarder mindre till
              Försvarsmakten. Det vore intressant att höra av Peter Rådberg
              hur du ska få det att gå ihop.
            </seg>
            <seg xml:id="i-493393675c244da5-0">
              De behov vi tycks vara överens om finns med materielförsörjningen
              i framtiden. Frågan är hur det ska gå ihop med en sådan neddragning
              som ditt parti står för. Det vore en väldigt viktig sak att få
              reda på.
            </seg>
            <seg xml:id="i-54b6b99f4fb0083b-0">
              Jag fick frågan om hotbild. Som jag sade i mitt anförande gör
              Ryssland upprustningar. Det sker från låga nivåer, som jag sade,
              men det är 65 procent plus.
            </seg>
            <seg xml:id="i-238c3238273094e1-0">
              Vi har ändå en erfarenhet från Georgienkrisen. Vi kan också se
              för framtiden att det säkert kommer att bli kapplöpningar om de
              naturtillgångar som finns vid Nordpolen. Vi vet att det finns
              ändrade övningsmönster från Ryssland i Östersjön.
            </seg>
            <seg xml:id="i-11d7665335375d13-0">
              Kort sagt måste vi ha en beredskap för framtiden.
            </seg>
          </u>
          <note type="speaker" xml:id="i-3bf28a675fe0b73b-0">
            Anf. 74 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-8">
            <seg xml:id="i-e4e3807690347d31-0">
              Fru talman! Den realistiska hotbild som Mikael Oscarsson nu målar
              upp från talarstolen tycker jag inte är så realistisk. Jag förstår
              egentligen inte vad du säger.
            </seg>
            <seg xml:id="i-3f0b77052fa986fd-0">
              Du ser å andra sidan positivt på framtiden. Du håller med om
              detta. De hot du ser radar du upp. Det är terrordåd, it-hot och
              den typen. Sedan blir din slutsats att vi ska öka Försvarsmaktens
              resurser i form av JAS-plan och bandvagnar. Det är vad du har
              sagt det senaste året.
            </seg>
            <seg xml:id="i-9ecbf190f7655b76-0">
              Vi i Miljöpartiet har i vår budget flyttat över en halv miljard
              till exakt de hotbilder som du beskriver. Vi försöker att lägga
              ökade resurser på till exempel Säpo. Vi lägger ökade resurser
              på att möta miljöhot och så vidare.
            </seg>
            <seg xml:id="i-98f6e56556caba8d-0">
              Vi flyttar över de pengarna till det vi anser vara morgondagens
              hotbild. Det betyder inte att vi monterar ned det svenska försvaret.
              Vi vill begränsa det enorma materielanslag som vi är rätt överens
              om finns.
            </seg>
            <seg xml:id="i-317630697948c63c-0">
              Ni vill inte ta bort någonting. Ni vill lägga på. Då får man
              göra som Sverigedemokraterna och lägga på 3 miljarder om man ska
              utgå från dagens nivå.
            </seg>
            <seg xml:id="i-492f86a6f6eaa6db-0">
              Jag tolkar Mikael Oscarsson som att han håller med om hotbilden.
              Vi är rätt överens om detta. Men det vi inte är överens om är
              att öka Försvarsmaktens resurser för att möta den hotbild som
              vi är överens om. Det går inte ihop, Mikael.
            </seg>
          </u>
          <note type="speaker" xml:id="i-e83eaba4ef5496d2-0">
            Anf. 75 MIKAEL OSCARSSON (KD) replik:
          </note>
          <u who="mikael_oscarsson_725142" xml:id="i-8a8c6592b4b1cd8b-3">
            <seg xml:id="i-ba1266336bfb6d47-0">
              Fru talman! Vår ekonomi är i balans, Peter Rådberg. Vi har en
              unik situation i svensk försvarsmakt och för vår svenska budget
              som gör att vi inte behöver göra neddragningar.
            </seg>
            <seg xml:id="i-f6a2393f38cf4a0e-0">
              Som Peter Rådberg borde veta är det i försvarsfrågor särskilt
              viktigt att ha långsiktighet och inte bara ha stora backspeglar
              eller något slags periskop för att få information om: Hur ser
              framtiden ut?
            </seg>
            <seg xml:id="i-dcf5862a1ae8c0e2-0">
              En väldigt stor del av försvarsmaterielen faller för åldersstrecket
              med början om bara några år. Det krävs stora investeringar för
              att vi ska kunna bibehålla det handlar inte om att utöka den förvarsförmåga
              som vi har.
            </seg>
            <seg xml:id="i-2880ec628a01bbe2-0">
              Vi måste få information om det och kunna tala om det. Det är
              inget vi kan ändra på en kafferast eller bara på något år. Vi
              måste ha långsiktigheten.
            </seg>
            <seg xml:id="i-391c0aa6d6491320-0">
              Jag fick inget svar på min fråga om hur det ska gå till när Peter
              Rådberg ska minska försvarsanslagen med nära 2 miljarder. Nu är
              det problem med att få pengarna att räcka till för övningsverksamhet.
            </seg>
            <seg xml:id="i-569057f46e0f2cf4-0">
              Med en sådan tvärinbromsning skulle det bli en katastrof. Det
              är inte trovärdigt med den kritik som du för fram. Det är väldigt
              viktigt att vi ser till att bevaka hotbilden både inom Sveriges
              gränser och när det gäller framtida möjliga hot.
            </seg>
            <seg xml:id="i-fbeb8461d0d16e3d-0">
              Det gäller att vi ser till att vi har en försvarsmakt som håller
              måttet även för våra barn och barnbarn.
            </seg>
          </u>
          <note type="speaker" xml:id="i-ef2ccb8020982734-0">
            Anf. 76 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-7199e20b3737eabd-1">
            <seg xml:id="i-c3e7fbc98d61a2fe-0">
              Fru talman! Jag reagerar på Mikael Oscarssons formuleringar.
              Jag ska låta Sverigedemokraterna svara för sig själva när det
              gäller den biten som vad jag förstår handlar om europeiska stridsgrupperna.
            </seg>
            <seg xml:id="i-7a63ed0b6cace053-0">
              Jag ser inte i detta betänkande någon reservation från Sverigedemokraterna.
              Det kan vara en lapsus från deras sida, men jag ser inte det.
              Vi står ensamma i betänkandet i vår kritik mot EU:s stridsgrupper.
            </seg>
            <seg xml:id="i-d57edf70e07199b0-0">
              Det som Mikael Oscarsson hänvisar till är Johan Forssells artikel
              i Svenska Dagbladet. Det finns naturligtvis all anledning att
              racka ned på det. Det är billigt debattknep som man tar till för
              att på något sätt lägga skuld på oss för det som Sverigedemokraterna
              gör. De får svara för sig själva.
            </seg>
            <seg xml:id="i-4926529b3af6e420-0">
              Vi hamnar på samma ståndpunkt när det gäller vissa saker. Men
              i mer än 90 procent av fallen när vi röstar i den här kammaren
              så röstar Sverigedemokraterna på din regering där ditt parti ingår.
              Det är en sanning. Det går att titta på statistiken.
            </seg>
            <seg xml:id="i-e26f97e36c7f8cee-0">
              När det gäller kärnfrågan har europeiska stridsgruppen egentligen
              aldrig använts. Den har kostat väldigt mycket pengar. Frågan är
              hur Sverige, som i varje fall officiellt ska vara något så när
              alliansfritt, kan samarbeta på lika villkor med en allians på
              det sättet utan att fläckas av att det är ett samarbete som oftast
              är utanför FN-mandat. Det gäller om det nu blir av, eftersom det
              inte har blivit av. Det kostar en massa pengar, och man har ingen
              nytta av det, eftersom det inte används.
            </seg>
            <seg xml:id="i-7f5787418921da17-0">
              Jag vill först ha svar när det gäller den konstiga kopplingen
              mellan Vänsterpartiet och Sverigedemokraterna. Vad grundar du
              den på? Det andra är själva konceptet europeiska stridsgrupper.
              Hur pass bra är det egentligen?
            </seg>
            <seg xml:id="i-de2bff603c1bfba8-0">
              Jag har en fråga till. Jag hörde att Mikael Oscarsson yrkade
              bifall till utskottets förslag i betänkandet förutom under punkterna
              8 och 9. Jag antar att det ska vara punkterna 7 och 8. Punkt 9
              handlar om hemvärnet. Vi är gärna med på det, men det kan vara
              fel.
            </seg>
          </u>
          <note type="speaker" xml:id="i-a1d142b5c50a59c1-0">
            Anf. 77 MIKAEL OSCARSSON (KD) replik:
          </note>
          <u who="mikael_oscarsson_725142" xml:id="i-8a8c6592b4b1cd8b-4">
            <seg xml:id="i-ff2758173721668d-0">
              Fru talman! Jag kan ge Torbjörn Björlund rätt på den sista punkten.
            </seg>
            <seg xml:id="i-0d3225c21aaaa254-0">
              I övrigt är det ett faktum, Torbjörn Björlund, att ni ofta säger
              att ni är Sverigedemokraternas motpol. Men ändå är det så att
              ni tycks finna varandra allt oftare i säkerhetspolitiska frågor.
            </seg>
            <seg xml:id="i-4d2ef246d13468fa-0">
              Jag uppfattar att det är er ställning när det gäller Nordic Battlegroup.
              Det är bekant vad gäller EU-medlemskapet och insatsen i Afghanistan.
              Ni är emot en förlängning av insatsen i Libyen. Ni vill också
              ha tillbaka pliktförsvaret. Jag tycker att det är ganska tydligt
              med den uppräkningen. Det är viktigt att den informationen når
              fram.
            </seg>
            <seg xml:id="i-6ee5f8779610ba2c-0">
              När det gäller Nordic Battlegroup står vi bakom den överenskommelse
              som vi sedan kommer att fatta beslut om. Det är någonting som
              vi tycker att vi har en skyldighet att ställa upp med. Vi ska
              i första hand satsa på att försvara Sveriges gränser. Men vi ska
              också göra internationella insatser. Det ger också viktiga internationella
              erfarenheter.
            </seg>
            <seg xml:id="i-4352b021a3ca9715-0">
              Det här är något som ger erfarenhet, och något som vi tycker
              att det är viktigt att bibehålla. Jag är glad över den överenskommelse
              som har fattats över blockgränserna.
            </seg>
          </u>
          <note type="speaker" xml:id="i-2360b2b0cadc1259-0">
            Anf. 78 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-7199e20b3737eabd-2">
            <seg xml:id="i-58c1824c8e1b8a37-0">
              Fru talman! Svaren är inte särskilt precisa. Jag förstår det
              eftersom det kan vara svårt att peka ut exakt hur vi och Sverigedemokraterna
              samarbetar. Jag vet inte var substansen finns i det. I betänkandet
              har vi en samsyn med regeringen på fler punkter än vad det finns
              olikheter. Det blir en skev diskussion när man ska försöka kleta
              fast oss vid Sverigedemokraterna; det vill ju ingen här i kammaren.
            </seg>
            <seg xml:id="i-4f21d315740b56b5-0">
              Vi har alltid varit EU-kritiska. Vi har varit emot EMU. Vi ser
              ju i dag hur illa det blir. Det är en kritik som även de borgerliga
              partierna borde ta till sig. I det här sammanhanget har vi också
              de europeiska stridsgrupperna. Det finns mer som man kan lyfta
              fram. Men just detta är vi kritiska mot eftersom det innebär att
              Sverige inte väljer själv hur man ska göra.
            </seg>
            <seg xml:id="i-16fd58f0aba0cffa-0">
              Allan Widman säger alltid samma sak: Vi ska in i Nato. Det finns
              inget alternativ.
            </seg>
            <seg xml:id="i-3fbd24dab1c72560-0">
              I många andra sammanhang hymlar de andra partierna med detta.
              Vad ska vi göra? Ska vi in i detta eller inte? Vi kör med det
              i stället för att försöka hitta någon koppling där vi och Sverigedemokraterna
              finns på samma sida. Det sänker debatten. Jag tycker att det är
              för lågt.
            </seg>
            <seg xml:id="i-d5cbb0c1b8dd15f1-0">
              Finns det i Mikael Oscarssons värld något alternativ till EU:s
              stridsgrupper? Kan man göra på något annat sätt? Kan man hitta
              ett samarbete där man tillsammans med suveräna stater kommer överens
              om vad man ska göra? Det kan vara FN-insatser som är bra för världspolitiken
              och framför allt för världsfreden. Är EU:s stridstrupper för heliga
              för det?
            </seg>
          </u>
          <note type="speaker" xml:id="i-3f8b68165ea09e7d-0">
            Anf. 79 MIKAEL OSCARSSON (KD) replik:
          </note>
          <u who="mikael_oscarsson_725142" xml:id="i-8a8c6592b4b1cd8b-5">
            <seg xml:id="i-264a5b465b43f54f-0">
              Fru talman! Jag tycker inte att Torbjörn Björlund ger någon förklaring.
              Jag har inte blivit motsagd när det gäller den samsyn som visar
              sig i de här frågorna. Jag ser fram mot fortsatta inlägg där Torbjörn
              Björlund förklarar motsatsen. Jag tycker att det framgår ganska
              klart att ni har samma ståndpunkt i de frågor som jag räknade
              upp.
            </seg>
            <seg xml:id="i-a17558844c11653b-0">
              Jag förstår att det finns praktiska skäl till att Torbjörn Björlund
              vill säga nej till än det ena än det andra Nordic Battlegroup
              till exempel när man vet vilka neddragningar som Torbjörn Björlunds
              parti vill göra; man vill minska med upp mot 2 miljarder. Med
              sådana kraftfulla nedskärningar får man dra ned på saker och ting.
              Det är inte den linje som Kristdemokraterna och Alliansen driver.
              Vi driver en ansvarsfull linje som räcker både till att försvara
              vårt land och att göra internationella insatser som vi tycker
              är viktiga. Det kan bli andra konstellationer i framtiden, men
              vi ska absolut svara upp mot det vi har lovat när det gäller Nordic
              Battlegroup.
            </seg>
            <seg xml:id="i-2af52bf82452fd66-0">
              Jag är glad och stolt över att vi har kunnat göra en så bred
              överenskommelse i riksdagen över blockgränserna.
            </seg>
          </u>
          <note type="speaker" xml:id="i-b7f08c4964a731aa-0">
            Anf. 80 Försvarsminister STEN TOLGFORS (M):
          </note>
          <u who="unknown" xml:id="i-7344c6da6ff36de3-17">
            <seg xml:id="i-3ba22e418e4ef9f4-0">
              Fru talman! Jag tycker att det anslag Mikael Oscarsson hade när
              han talade om de män och kvinnor som tjänstgör i försvaret och
              dagligen gör nytta är väldigt sympatiskt. Jag har under debatten
              i dag saknat just det perspektivet att försvaret verkar varje
              dag till gagn för Sveriges och andras säkerhet.
            </seg>
            <seg xml:id="i-a03f535375a8258d-0">
              Sverige bygger nu för första gången sedan murens fall ett starkare
              försvar. Den som vill ha det måste vara beredd att förändra. Därför
              genomför Alliansen den största försvarsreformen i modern tid.
              Försvarspolitiken ska fokusera på försvarsförmåga. Jag noterar
              att det ordet knappast förekommer i debatten.
            </seg>
            <seg xml:id="i-4ed96bb41b994a17-0">
              Den gamla insatsorganisationen hade nått vägs ände. Utgångspunkten
              för reformen var ett nationellt försvar om 30 000 man med alldeles
              för låg användbarhet och tillgänglighet. Bara en tredjedel, var
              det politiska kravet, skulle kunna användas inom ett år. Det tog
              ett till tre år innan övriga två tredjedelar kunde användas. Därmed
              var försvarspolitiken inte relevant för tidens hot. Moderna konflikter
              uppstår hastigt. De kan avgöras på dagar. Vi såg det i Georgien;
              det tog fem dagar och avgjordes på två.
            </seg>
            <seg xml:id="i-176697f1e500e652-0">
              Det var utgångsläget för Alliansens reform. Försvaret ska vara
              tillgängligt, användbart och rörligt. Det ska vara samövat och
              utrustat, som Allan Widman sade. Det ska finnas användbart här
              och nu. En insatsorganisation ska vara användbar för alla försvarets
              uppgifter. Försvarsmakten ska ensam och tillsammans med andra
              värna Sverige och svenska intressen genom insatser i landet, i
              närområdet och ute i världen. Sverige bygger säkerhet tillsammans
              med andra. Jag är glad att Peter Rådberg lyfte fram just den aspekten
              i debatten. Detta gäller inte minst för våra grannländer i Norden
              samt för EU. Det går inte att se en situation, har ni och vi uttalat,
              där ett hot drabbar endast ett land i närområdet och lämnar övriga
              oberörda. Vi ställer inte ut försvarsgarantier, men vi förbereder
              oss för att kunna ge och ta emot stöd såväl civilt som militärt.
            </seg>
            <seg xml:id="i-eeabf71a90936943-0">
              En försvarsreform hör till det svåraste som ett land kan företa
              sig. Det tar sex till åtta år att genomföra, som i exempelvis
              Tyskland. Den svenska reformen går i samma riktning som i de flesta
              EU- och Natoländer. Det vi gör gör också de. Det de gör gör också
              vi. Bara fyra länder i Nato och EU har kvar värnpliktiga i sina
              insatsorganisationer.
            </seg>
            <seg xml:id="i-b17c34bf6f772671-0">
              Försvarsmakten levererar effekt varje dag i landet och insatser
              internationellt. Försvarsmaktens ekonomi är i balans. Rekryteringen
              har gått mycket bra. Man har haft 32 000 sökande på 3 200 platser
              i de första GMU-omgångarna. Jag gläder mig åt att Håkan Juholt
              så tydligt har markerat att frivillighet vid rekryteringen är
              här för att stanna. Rekryterna har presterat bättre i test och
              urval än vad de sista årens värnplikta gjorde. Hemvärnet har tecknat
              20 000 av 22 000 nya kontrakt. Sverige kommer vid årsskiftet att
              ha 4 000 heltidsanställda soldater och sjömän. Försvarsmakten
              uppger att man redan har passerat årets mål för rekrytering av
              deltidssoldater med interimskontrakt, det vill säga 2 500. Man
              är på god väg mot målet 16 000 anställda soldater och sjömän.
              Det är fakta.
            </seg>
            <seg xml:id="i-25b68d45f791c67a-0">
              Jag skulle gärna vilja höra Peter Hultqvist öppet redovisa sina
              siffror när han hävdar att detta är skönmålning. Detta är de siffror
              som finns. Verkligheten beskrivs bäst av fakta.
            </seg>
            <seg xml:id="i-1410090200bea6fa-0">
              År 2014 kommer enligt Försvarsmakten två tredjedelar av den nya
              insatsorganisationens bemanning att vara på plats. Den nya insatsorganisationen
              är intagen i tid. Samtidigt är försvarsreformen en läroprocess;
              så är det i alla länder. De nya specialistofficerarna kommer att
              bli försvarets ryggrad. Under nästa år prioriteras bemanningen
              av de tusentals nya befattningarna med nya specialistofficerare,
              men också, som Allan Widman var inne på, med stabsofficerare där
              individens kompetens matchas mot de nya befattningarnas behov.
            </seg>
            <seg xml:id="i-88d37d1f729496d6-0">
              Sverige är nettobidragsgivare till internationell säkerhet fråga
              Nato, USA eller vem ni vill. Sverige gör mycket uppskattade insatser
              i Kosovo, Afghanistan, Korea, Afrikas horn och under detta år
              också i Libyen. Vi skapar säkerhet för människor som hotas av
              krig, våld och övergrepp. Omvärlden blir säkrare, då blir också
              Sverige säkrare. Vi bidrog för första gången på 50 år med stridsflyg,
              först för att upprätthålla flygförbudszonen sedan för flygspaning
              i den Natoledda insatsen för att skydda civila i Libyen. Vi stod
              för en mycket hög andel av den samlade flygspaningen och för högkvalitativ
              fotoanalys som i sin tur, påstås det, bidrog till att mycket få
              civila skadades i de insatser som gjordes.
            </seg>
            <seg xml:id="i-e42435356e53bc88-0">
              Fru talman! Andra lägger märke till vad Sverige gör. Sverige
              är ett av Natos viktigaste partnerländer på grund av insatser
              i Afghanistan och Libyen och på grund av våra soldaters och officerares
              kvalitet och engagemang.
            </seg>
            <seg xml:id="i-baddd264cc2d1ce2-0">
              När Nato i somras presenterade sin PARP-utvärdering av vårt nya
              försvar var man mycket positiv både till vår förmåga till internationella
              insatser och till det nya försvarets förmåga till nationellt försvar.
              Mot tyckanden och påståenden står alltså Natos utvärdering. Sveriges
              nyutvecklade operativa stridskrafter besitter förmåga både att
              avskräcka från anfall och att försvara landet, enligt Natos utvärdering.
            </seg>
            <seg xml:id="i-5a6a0c4efac7bc8f-0">
              Den ansedda tidskriften Janes Defense Weekly ägnade nyligen sex
              sidor åt svensk försvarsreform. De noterade inledningsvis det
              som genomsyrar reformen och som flera i Alliansen har påpekat,
              nämligen att försvaret ska kunna verka både nationellt och internationellt,
              inte antingen eller utan både och. Man konstaterar sedan att den
              svenska försvarsreformen skapar ett professionellt och flexibelt
              försvar för att försvara Sverige och för att kunna spela en tyngre
              roll i internationella operationer.
            </seg>
            <seg xml:id="i-56729210e5f7e179-0">
              Fru talman! Sverige är ett av få länder som i finanskrisen har
              oförändrade försvarsanslag. Regeln är mycket betydande nedskärningar
              av försvarsanslagen både i Europa och i USA. Finland och Danmark
              står inför nedskärningar på 10 procent. År 2012 tillför vi förbandsanslaget
              230 miljoner för att stödja genomförandet av det nya försvaret.
              Det är pengar Försvarsmakten inte ens själva hade räknat med.
              År 2013 tillför vi förbandsverksamheten de 700 miljoner som försvaret
              har sagt behövs för att förverkliga IO14.
            </seg>
            <seg xml:id="i-24cd364a9d3e8346-0">
              Vi ger också Försvarsmakten och Försvarets materielverk i uppdrag
              att frigöra ungefär lika mycket resurser ytterligare för att skapa
              utrymme för ytterligare förstärkningar av förbandsverksamheten.
              Ett omfattande underlag för detta arbete finns bland annat i Försvarsstrukturutredningen.
              Uppdraget innebär att planera och genomföra åtgärder som rationaliserar
              stödverksamhet som inköp, service, förråd och verkstäder. De bad
              regeringen: Låt oss få verkställa detta själva! Vi tror att vi
              kan lösa uppgiften.
            </seg>
            <seg xml:id="i-9b260e49339083f5-0">
              Då valde vi att gå den vägen. Jag tror inte att man kan göra
              stora strukturella förändringar om myndigheterna inte tror på
              de sätt de utförs.
            </seg>
            <seg xml:id="i-46099f4b659bff5e-0">
              Fru talman! Jag välkomnar varmt den allt bredare samsynen i försvarsfrågor.
              Det är för mig mycket glädjande att kunna konstatera att Socialdemokraterna
              endast vill omfördela medel motsvarande 0,7 procent av försvarsbudgeten.
              Större är inte den politiska skillnaden nu. Det finns sedan ett
              år en sjupartienighet om Sveriges solidaritetsförklaring. Det
              finns inga andra finansierade eller genomförbara förslag till
              insatsorganisation i riksdagen än den nya insatsorganisationen
              IO14. Det finns en bred uppslutning kring frivillig rekrytering
              av anställda soldater och sjömän. Denna breda samsyn kom också
              till uttryck i den uppgörelse som presenterades för någon vecka
              sedan. Sverige kan leda Nordic Battlegroup 2015. Regeringen avser
              att återkomma med en proposition.
            </seg>
            <seg xml:id="i-af846674d291cf43-0">
              Vi ska också genomföra en utredning om svenskt luftförsvar för
              perioden efter 2040. JAS Gripen ingår inte i utredningen, utan
              en uppgörelse om JAS Gripens framtidssäkring blir ett ingångsvärde
              för utredningen. Regeringen avser att återkomma med direktiv.
            </seg>
            <seg xml:id="i-0e33b08110428296-0">
              Jag vill tacka Socialdemokraterna och Miljöpartiet för gott samarbete.
              Jag vill gärna ta den här möjligheten att markera min öppenhet
              för och vilja till fortsatt breda diskussioner och överenskommelser
              med dessa partier.
            </seg>
            <seg xml:id="i-7b310bf968d1fae6-0">
              Fru talman! Denna enighet till trots måste jag ändå redovisa
              för kammaren att jag ser svårigheter i de skuggbudgetar som oppositionen
              presenterar. Oppositionen säger nej till regeringens föreslagna
              bemyndigande för att stegvis låta myndigheterna reformera Försvarsmaktens
              logistik- och stödfunktioner. Det är ett arbetssätt som myndigheterna
              själva har efterfrågat. Genom oppositionens nej riskerar finansieringen
              av försvarsreformen att försenas eller alternativt kommer svarta
              hål att skapas. Oppositionen tillför inga nya pengar för att finansiera
              väntetiden.
            </seg>
            <seg xml:id="i-b5d4d8af2c5c6792-0">
              Jag måste också för kammaren redovisa min oro över att Socialdemokraterna
              vill dubblera arbetsgivaravgiften för unga under 26 år. Detta
              är ett hårt slag, särskilt mot Försvarsmakten, landets blivande
              största ungdomsarbetsgivare. Kostnaden för de höjda arbetsgivaravgifterna
              beräknas kunna bli 330 miljoner kronor per år. Det motsvarar i
              så fall kostnaden för 3 000 anställda soldater som antingen aldrig
              kan anställas eller som måste sägas upp. Inte heller för detta
              kompenseras Försvarsmakten i Socialdemokraternas budgetmotion.
              Här finns alltså en betydande underfinansiering från oppositionens
              sida av förbandsverksamheten som antingen ger underskott eller
              färre soldater för Sverige.
            </seg>
            <seg xml:id="i-2a31312738096176-0">
              Fru talman! Försvaret levererar effekt varje dag. Det skapar
              trygghet i Sverige, i vårt närområde och internationellt. Försvarsreformen
              följer mycket väl inriktningen på reformer i såväl EU som Nato,
              och faktiskt också i Ryssland som inte bygger den gamla sovjetiska
              krigsmakten åter utan bygger en ny struktur med anställda soldater
              och förband i mycket högre beredskap.
            </seg>
            <seg xml:id="i-b174325789666572-0">
              Enligt den utvärdering som Nato gjorde av den nya insatsorganisationen
              IO14 i Sveriges egenskap av partnerland är det nya försvaret väl
              avpassat både för att stärka landets försvarsförmåga och lämna
              bidrag till internationell fred och säkerhet.
            </seg>
          </u>
          <note xml:id="i-0dae5d30097402b6-2">
            I detta anförande instämde Abdirizak Waberi (M).
          </note>
          <note type="speaker" xml:id="i-3fbde261bc01d01b-0">
            Anf. 81 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-5">
            <seg xml:id="i-57160c17e209ca82-0">
              Fru talman! Först vill jag upplysa Sten Tolgfors om att han har
              fel om arbetsgivaravgifterna. RUT och Försvarsmakten har tagit
              fram siffran för 2012. Det handlar om 171 miljoner. Vi har anslag
              på förband som är 150 högre. Sten Tolgfors har konsultkostnader
              på nära 1 miljard att ta itu med. Vad tänker du göra åt konsultkostnaden
              inom Försvarsmakten i detta ansträngda läge? Där har du stora
              möjligheter att ta fram pengar för att kompensera både det ena
              och det andra inom Försvarsmakten.
            </seg>
            <seg xml:id="i-483c68a26e579802-0">
              Varje gång jag hör denna beskrivning av personalförsörjningen
              funderar jag på om jag är i Högsta sovjet i Moskva någon gång
              på 80-talet eller om jag befinner mig i Sveriges riksdag. Det
              pågår en ständig skönmålning där man säger att allting är bra.
            </seg>
            <seg xml:id="i-4697f19ad1a61b48-0">
              Som politiker ska man kanske fundera på om förbandsbesök betyder
              någonting. Betyder resonemang med enskilda soldater och befäl
              någonting? Jag för de resonemangen och får signaler om problem.
              Det handlar om lönenivåer, hur man långsiktigt kommer att upprätthålla
              övningarna i tjänsten, om man kan stimulera soldaterna till att
              stanna kontraktstiden ut, det vill säga sex till åtta år, och
              avgångsvederlagsfrågor. Det finns en massa sådana frågor. Det
              är boendefrågor och annat som det finns frågetecken kring. Det
              gör att man undrar om det här systemet kommer att hålla. Sedan
              får vi information i försvarsutskottet, där representanter för
              både departement och Försvarsmakten är med, om att det kan leda
              till att en tredjedel så småningom hoppar av. Vad gör vi åt det?
            </seg>
            <seg xml:id="i-2aca755460d84dae-0">
              Jag tycker att det är viktiga frågor att koncentrera sig på och
              att fundera på i stället för att i nästan sovjetiska ordalag tala
              om att allt är bra. När gapet blir tillräckligt stort mellan skönmålningen
              och verkligheten kanske det spricker på ett mycket pinsamt sätt
              en vacker dag.
            </seg>
          </u>
          <note type="speaker" xml:id="i-8c05ecf2b77f06ca-0">
            Anf. 82 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-18">
            <seg xml:id="i-7c14fa053be88d8d-0">
              Fru talman! Den här svartmålningen blir sådan att ingen känner
              igen sig. Har man 32 000 unga som har sökt 3 200 platser måste
              det rimligen vara ett utfall som är över all förväntan jämfört
              med något annat land. Sedan är det självfallet en läroprocess
              för oss alla. Men Peter Hultqvist ägnar sig åt en ständig svartmålning
              och noterar aldrig det Försvarsmakten gör bra. Sedan måste han
              gå in och spekulera i framtiden för att kunna försöka hävda att
              det ändå är lite uselt. Det tycker jag är synnerligen tråkigt.
            </seg>
            <seg xml:id="i-e3587d05e24be147-0">
              Sedan fick vi ett besked här om att Socialdemokraternas ekonomiska
              politik tydligen är på skoj. Man har inte menat allvar med att
              dubblera arbetsgivaravgiften, utan det gällde tydligen bara 2012.
              Men 2013 och 2014 finns förslaget inte längre. Hultqvists problem
              är att det blir fler och fler anställda hela tiden. Vi rör oss
              mot en fullbemannad insatsorganisation, och då får hans egen politik
              större och större genomslag för Försvarsmakten. Då blir resultatet
              300 miljoner back eller 3 000 färre soldater. S har ingen kompensation
              för detta över huvud taget.
            </seg>
            <seg xml:id="i-83334c5cd888d81f-0">
              En intressant fråga är vad Socialdemokraterna egentligen vill.
              Var är de egna förslagen? Var finns beskrivningen av Försvarsmaktens
              kvalitet, den nytta försvaret gör i form av insatser? Det finns
              ingenting om de positiva siffrorna i rekrytering, i anställning,
              i en ekonomi i balans, inget om försvarsförmåga, inget om samverkansförmåga,
              inget om de heroiska insatser, som Mikael Oscarsson nämnde, i
              Libyen, Afghanistan, Kosovo, inget om försvarets uppgift eller
              resultat. I stället är det en ständig spekulation. Som den bästa
              närking säger jag, som är från Örebro: Solen skiner i dag. Ja,
              i dag ja.
            </seg>
          </u>
          <note type="speaker" xml:id="i-d2270b1bd95a0aaa-0">
            Anf. 83 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-6">
            <seg xml:id="i-3f1b5ec653b6a5e7-0">
              Fru talman! Problemet är att solen inte skiner entydigt i dag,
              utan det finns moln på himlen som de flesta ser. Det möter jag
              när jag är ute och besöker förbanden, men Sten Tolgfors kanske
              möter något annat.
            </seg>
            <seg xml:id="i-059f4641dc951ddf-0">
              Om Sten Tolgfors tar del av riksdagens utredningstjänsts utredning
              finns inte siffran 330 miljoner nämnd någonstans. År 2013 handlar
              det om 200 miljoner, kan jag upplysa om, och sedan fortsätter
              det. Vi har sagt nej till den typen av åtgärder beroende på att
              det inte är en effektiv metod.
            </seg>
            <seg xml:id="i-5b4d2c9e6bb60713-0">
              Varför har vi 25 procent av ungdomarna arbetslösa i dag trots
              det som ni, Sten Tolgfors, håller på med i form av arbetsgivaravgiftssänkningar?
              Vi har ett annat program med en lång rad åtgärder bland annat
              inom kommunsektorn och utbildningssektorn för att ge ungdomarna
              möjlighet att komma in på arbetsmarknaden.
            </seg>
            <seg xml:id="i-5271e5cc24c08b23-0">
              Beträffande Försvarsmakten logistik vill jag säga att om man
              vill privatisera är det väl lika bra att lägga korten på bordet
              och tala om hur den privatiseringen ska gå till. Om man vill slå
              samman myndigheter är det väl lika bra att lägga korten på bordet
              och tala om hur det ska se ut. Om man vill reducera personal är
              det väl lika bra att lägga korten på bordet och tala om hur många
              tjänster som ska bort. Man ska inte smyga omkring, gå bakvägen
              och göra riksdagen till ett rundningsmärke som sedan ska ställas
              inför ett färdigt förslag, att så här ser det ut, varsågod och
              ta det, det går inte att ändra på.
            </seg>
            <seg xml:id="i-9e427644327e6ddc-0">
              Regeringen har hela beredningsinstrumentet. Ni kan bygga upp
              det här så att en proposition som belyser helheten förbereds och
              kan läggas inför riksdagen så att vi tydligt vet vad vi ska ta
              ställning till. Nu kör ni någon sorts utpressning bakvägen, att
              om vi inte ställer upp på er metod förlorar vi pengar. Jag tycker
              inte att det är sjyst. Jag gillar inte den metoden.
            </seg>
            <seg xml:id="i-17775775e6eda63a-0">
              Det är bättre att Sten Tolgfors går hem och ser till att det
              blir en proposition skriven och sätter fart på departementet så
              att de gör jobbet. Möjligen kan ni även ta kontakt med oss för
              underhandsdiskussioner. Det kanske kan underlätta riksdagsbehandlingen.
              Det är ett gott råd.
            </seg>
            <seg xml:id="i-8db09d51adf27667-0">
              Slutligen: Läs vår motion! Där har du svaret på alla dina spekulationer
              om vår politik.
            </seg>
          </u>
          <note type="speaker" xml:id="i-10dbda6efbfd5f71-0">
            Anf. 84 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-19">
            <seg xml:id="i-132bda0ab0ee24ae-0">
              Fru talman! Nej, där finns inte alls svaren. Jag fick dem nu.
              Peter Hultqvist medgav att de redan 2013 är kraftigt underfinansierade
              vad gäller förbandsverksamheten med 200 miljoner. Jag kan nämna
              för kammaren att 2014 kommer det att finnas fler unga anställda,
              2015 ännu fler, 2016 ännu fler. Därmed ökar alltså Socialdemokraternas
              underfinansiering av förbandsverksamheten. Detta är mycket mer
              pengar än ni, Peter Hultqvist, tillför eftersom ni tar bort pengar
              från internationell solidaritet, det som sker via internationella
              insatser. Du har precis medgett er egen underfinansiering, ert
              svarta hål, och det står inte i någon motion.
            </seg>
            <seg xml:id="i-650e6becdf768981-0">
              Låt mig fortsätta på det temat. Hur ska Socialdemokraterna spara
              140 miljoner på en månads neddragning av 100 personer i Afghanistan?
              Det är nästa svarta hål i er budget, men då gäller det internationella
              insatser. Hur ska Socialdemokraterna spara 55 miljoner på MSB
              och den civila krishanteringsverksamheten? Hur ska Socialdemokraterna
              spara 55 miljoner till på den samlade civila krisberedskapen?
              Det är 110 miljoner i ett svart hål. Och jag har verkligen läst
              inte bara Socialdemokraternas motion utan också utskottets betänkande.
              Där står bara att man bedömer att det finns ett utrymme för effektivisering.
              Det bedömer inte jag att det finns, och jag tror inte att myndigheten
              heller gör det. Det finns icke en antydan om hur detta ska gå
              till och hur Sveriges krisberedskap ska försämras.
            </seg>
            <seg xml:id="i-d862f3d144a46e0f-0">
              Återigen: Om man inte gillar regeringens förslag när det gäller
              budget, när vi vill spara pengar för att överföra till förbandsverksamheten,
              då finns det alternativ. Det är att man tillför andra pengar.
              Det gör inte Socialdemokraterna. När man säger nej till ytterligare
              effektivisering av stöd- och kringverksamhet skapar man ånyo ett
              svart hål. Resultatet av detta blir färre soldater eller ett svart
              hål i Försvarsmaktens ekonomi.
            </seg>
          </u>
          <note type="speaker" xml:id="i-5d25a876ac2aba76-0">
            Anf. 85 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-9">
            <seg xml:id="i-750b03ffc28dea87-0">
              Fru talman! Jag har tre frågor till försvarsministern. Senast
              vi tillsatte en försvarsberedning var 2007. Med anledning av den
              hotbild som vi har talat om i dag tycker jag att det vore på tiden
              att vi fick en ny försvarsberedning, eller en säkerhetsberedning,
              som Miljöpartiet vill ha. En säkerhetsberedning skulle vara mycket
              bredare i sin utgångspunkt.
            </seg>
            <seg xml:id="i-5d1fa295a1f3f0d4-0">
              Fråga två handlar om JAS. Om Schweiz köper 22 Gripenplan är den
              stora frågan om vi ska uppgradera den C/D-plattform vi i dag har
              eller skrota den, vilket Volvo sagt blir fallet om man väljer
              det amerikanska alternativet. Jag skulle gärna vilja höra om försvarsministern
              kan säga någonting om vart vi är på väg, i vilken riktning.
            </seg>
            <seg xml:id="i-3c88d5496ec98a8a-0">
              Den tredje frågan rör något som jag blev mycket förvånad över.
              När det gäller Luftförsvarsutredningen säger försvarsministern
              nämligen att JAS Gripen inte kommer att ingå i utredningen. Cecilia
              Widegren, Peter Hultqvist och jag har kommit överens om följande,
              och jag antar att försvarsministern varit informerad, nämligen
              att vi skulle utreda hela luftförsvaret till att börja med och
              att den utbyggnad och utveckling som luftförsvaret omfattas av
              före 2040 måste utgöra en grund för utredningen som ska belysa
              helheten och behoven i framtidens luftförsvar, efter 2040. Vi
              har haft ganska långa diskussioner om att JAS Gripen, helikoptrar
              och allt sådant ska ingå i en helhet.
            </seg>
            <seg xml:id="i-32a81dce777f0b85-0">
              Jag vill att försvarsministern än en gång kommenterar detta.
            </seg>
          </u>
          <note type="speaker" xml:id="i-0185d7bf8b56de48-0">
            Anf. 86 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-20">
            <seg xml:id="i-7ad3378434bc60e6-0">
              Fru talman! Jag måste säga att Peter Rådbergs argumentation tidigare
              i dag gjorde mig djupt betänksam. Först berättar han att han är
              emot Gripen E/F, att den är onödig, fel, kostsam, men han vet
              vilken motor flygplanet ska ha. Fascinerande! Ett plan han inte
              vill ha ska ha en motor som han vill ha. Han påstår också att
              han vet vilken leverantör det ska vara till det framtida flygplanets
              motorer. Intressant nog, och det är såklart en ren slump, kommer
              leverantören från hans hemort. Vad är det för sätt att bedriva
              industripolitik, Peter Rådberg? Det är precis det vi ska bort
              från. Det är inte ett trovärdigt agerande.
            </seg>
            <seg xml:id="i-f304d27debf664b8-0">
              De andra partierna är överens om att vi hanterar frågan med en
              förhoppningsvis möjlig uppgörelse separat, och sedan går den in
              som en förutsättning i Luftförsvarsutredningen. Jag har läst mycket
              noga vad där står. Det har diskuterats med många partier, och
              vi är fullständigt överens om det.
            </seg>
            <seg xml:id="i-0440fc1723180192-0">
              Peter Rådberg, grip nu chansen och ta dig ur diskussionen om
              ett plan du inte vill ha, en motor du vill ha och var den råkar
              vara tillverkad och hur du ser på politikens roll i konfigureringen
              av stridsflygplan. Annars får du gärna utveckla dina kvalifikationer
              i motorteknik för stridsflygplan. Jag känner att jag i alla fall
              inte har dem. Jag kommer att förlita mig på experter.
            </seg>
          </u>
          <note type="speaker" xml:id="i-01d312ccde9f1b6e-0">
            Anf. 87 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-10">
            <seg xml:id="i-31e5ccc893cb16f7-0">
              Fru talman! Politik är kul, måste jag säga. Vi har inte sagt
              att vi vill skrota Gripen. Vi har sagt att vi kan behålla den.
              Du får balansera dina inlägg, Sten Tolgfors. Det blir lite lågt,
              tycker jag.
            </seg>
            <seg xml:id="i-0103f6e77cd3acef-0">
              Det jag säger är att vi i grund och botten vill ha ett annat
              försvar och det vet du mycket väl men vi tycker att utifrån den
              hotbild som finns är det helt obegripligt hur man kan föreslå
              en E/F-variant med en helt ny motor, ett helt nytt plan och allt
              det. Nu finns en Volvo Aero-motor som suttit på plats i rätt många
              år. Den motorn har utnyttjats till 17 ½ procent, för att vara
              exakt, av sin livslängd. Menar ni på fullt allvar att man ska
              kasta bort den motorn? Sedan råkar Volvo Aero ligga i Trollhättan,
              och jag råkar bo där, men det har inte ett dugg med detta att
              göra.
            </seg>
            <seg xml:id="i-14fe067c00756e2e-0">
              Miljöpartiet är mycket noga med att säga att industripolitik
              inte får handla om försvarspolitik. Jag tror att jag har sagt
              det tusen gånger. Nu står vi inför realiteter. Politik ska hanteras
              här och nu. Det är den utgångspunkt jag har. Därför vill jag gärna
              ha ett svar.
            </seg>
            <seg xml:id="i-3247d76c49685571-0">
              Sedan undrar jag om Luftfartsutredningen ska bearbeta helheten,
              Sten Tolgfors. Där ingår ju JAS. Du svarade inte heller på frågan
              om det gäller en säkerhetsberedning eller en ny försvarsberedning.
              Jag vore tacksam för ett litet svar även på de frågorna.
            </seg>
          </u>
          <note type="speaker" xml:id="i-6d2d7420ac6f1511-0">
            Anf. 88 Försvarsminister STEN TOLGFORS (M) replik:
          </note>
          <u who="unknown" next="cont" xml:id="i-1edf3b5875af988d-3">
            <seg xml:id="i-b9af13320e955afe-0">
              Fru talman! Det är alltid roligt att debattera med Peter Rådberg.
              Det blir verkligen fart på bollen.
            </seg>
            <seg xml:id="i-b7eea01aab37dcb2-0">
              Peter Rådberg! Jag lyssnade verkligen noga på vad du sade, och
              jag tror att det finns i protokollet också. Ni är mot Gripen E/F.
              Det vet ni redan innan något underlagsarbete är färdigställt.
            </seg>
            <seg xml:id="i-c743ff7c1c6cbb92-0">
              Det är ingen som vill rycka motorn ur Gripen C/D. Den sitter
              där den gör så länge vi använder Gripen C/D. Nu konfigurerar vi
              nästa generation. Det är en annan sak. Då tittar man inte bara
              på livslängd hos motorn. Man kör den inte tills den skär, för
              att använda ett biluttryck. Då skulle Peter Rådberg aldrig byta
              bil civilt heller, om kravet var att man alltid skulle använda
              alla motorer tills de skar ihop. Det är liksom inte detta det
              handlar om, utan det handlar om förmågan dragkraft balanserat
              mot flygplanets övriga förmågor.
            </seg>
            <seg xml:id="i-bd9e00b9303a4e73-0">
              Vi börjar heller inte med att titta på var den tillverkas, utan
              vi ser på vad det är för förmåga som flygplanet behöver.
            </seg>
            <seg xml:id="i-cd0ad66a31a2d7c7-0">
              Ja, jag tycker absolut att vi ska ha en försvarsberedning inför
              nästa försvarsbeslut. Det är en bra arena som företrädare för
              flera partier, inte minst Håkan Juholt, har varit med och upprättat.
              Där kan man söka ny information, ny kunskap och breda lösningar.
              Det vill jag gärna pröva, förutsatt att andra partier också vill
              gå den vägen.
            </seg>
            <seg xml:id="i-5ee08e39bb05d4ff-0">
              Jag uppfattar att partierna är helt överens inte minst Peter
              Hultqvist har bidragit till att klara ut detta om hur JAS Gripen
              ska hanteras i relation till Luftförsvarsutredningen. Det står
              i betänkandet, och precis som det står kommer vi därefter att
              ta fram direktiv och återkomma i dialog med dem som känner intresse
              för det.
            </seg>
          </u>
          <note xml:id="i-6070b2861e69f974-1">
            Ajournering
          </note>
          <note xml:id="i-c171df333c80503a-0">
            Kammaren beslutade kl. 15.50 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="unknown" prev="cont" xml:id="i-09cbd27e9d34c724-3">
            <seg xml:id="i-4b45a9487638bc2c-1">
              Återupptagna förhandlingar
            </seg>
          </u>
          <note xml:id="i-7f663b561db2c88a-0">
            Förhandlingarna återupptogs kl. 16.00.
          </note>
          <note xml:id="i-ab425b5a9f82ac90-0">
            13 § Beslut om ärenden som slutdebatterats den 14 december
          </note>
          <note xml:id="i-43f92cde1382a4db-0">
            Punkt 3
          </note>
          <note xml:id="i-7893025e4420b7c6-0">
            Punkt 5
          </note>
          <note xml:id="i-c588b8b383dbc784-0">
            Punkt 6
          </note>
          <note xml:id="i-fb653fc77227ee4e-0">
            Punkt 7
          </note>
          <note xml:id="i-676c43675e97fed8-0">
            Punkt 8
          </note>
          <note xml:id="i-96e3f7fe3e838f9b-0">
            Punkt 9
          </note>
          <note xml:id="i-54b074fc1f865a51-0">
            Punkt 13
          </note>
          <note xml:id="i-cb2dc8e296659e5d-0">
            Övriga punkter
          </note>
          <note xml:id="i-43f92cde1382a4db-1">
            Punkt 3
          </note>
          <note xml:id="i-a4bd6d8f836f8a0c-0">
            Punkt 14
          </note>
          <note xml:id="i-cb2dc8e296659e5d-1">
            Övriga punkter
          </note>
          <note xml:id="i-9eb84c3e695d7db7-0">
            14 § Beslut om ärende som slutdebatterats vid dagens sammanträde
          </note>
          <note xml:id="i-fd825bcbbde646ce-0">
            15 § (forts. från 12 §) Försvar och samhällets krisberedskap
            budgetåret 2012 (forts. FöU1)
          </note>
          <note type="speaker" xml:id="i-f99684e2b1c7e4f3-0">
            Anf. 89 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-7199e20b3737eabd-3">
            <seg xml:id="i-38ef89cd640d5f67-0">
              Herr talman! Jag har ett par saker som jag vill ta upp med försvarsministern
              i det här replikskiftet, först och främst det Peter Hultqvist
              var inne på, som jag tycker är en springande punkt i förändringen
              av svensk försvarspolitik, nämligen personalförsörjningen.
            </seg>
            <seg xml:id="i-2031d39153850784-0">
              Jag kan hålla med Peter Hultqvist när han sade att det låter
              väldigt bra. Man försöker hitta siffror som på något sätt ska
              bekräfta att detta är hur enkelt som helst, samtidigt som vi vet
              att det kommer många varningssignaler om att det inte är så lätt
              som det ser ut. Det är till exempel en aggressiv marknadsföring
              för att rekrytera ungdomar till försvaret.
            </seg>
            <seg xml:id="i-83fc423ae6356086-0">
              Jag lyfte tidigare i mitt anförande upp den kritik som har kommit
              om att man använder reklam och marknadsföring på gymnasieskolan
              på ett sådant sätt att det kan vara stötande. Man ska rekrytera
              ungdomar till Försvarsmakten och ger inte en vederhäftig bild
              av vad det egentligen innebär att vara soldat eller sjöman.
            </seg>
            <seg xml:id="i-22f90df21a25f705-0">
              Det är sådant som jag skulle vilja ha en kommentar om.
            </seg>
            <seg xml:id="i-8efe35f5faac430f-0">
              Det andra är: Om man inte rekryterar rätt personer till Försvarsmakten
              i den organisation som man nu ska sätta i sjön, då kan man råka
              ut för avhopp. Hur ser beredskapen ut för det? Det är faktiskt
              en reell fara att ett antal personer kommer att säga: Detta är
              inte min sak jag ska inte vara soldat eller sjöman i försvaret.
            </seg>
            <seg xml:id="i-bf9adfc06abbbdfe-0">
              På något sätt är det en signifikativ bild. Som Peter Hultqvist
              sade jag tycker det var träffande var den lite sovjetisk. Och
              vi tycker ju inte om Sovjet. Det finns alltså som liknelse där
              som kanske också är kontroversiell, hur man förskönar saker som
              egentligen är felaktiga.
            </seg>
            <seg xml:id="i-9aba5babb26fe4a8-0">
              Nästa fråga gäller situationen i Afghanistan, hur man på något
              sätt kan se att Afghanistan skulle vara en framgång, när man ser
              hur illa det ser ut där, hur allt går åt fel håll med den insats
              vi har i Afghanistan och hur mycket pengar som vi skulle spara
              på att dra tillbaka trupperna redan nästa år.
            </seg>
          </u>
          <note type="speaker" xml:id="i-536a567cda10a2d3-0">
            Anf. 90 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-21">
            <seg xml:id="i-f60adc17e9288230-0">
              Herr talman! Jag vet inte när Torbjörn Björlund var i Afghanistan
              senast. Jag var där för ett par veckor sedan, och jag har absolut
              inte den bild som han har av att allt går åt fel håll.
            </seg>
            <seg xml:id="i-e15e20cbe881e8be-0">
              Jag har en bild av att den svenska styrkan kontinuerligt gör
              ett utomordentligt bra arbete för att skapa säkerhet och för att
              utbilda de afghanska säkerhetsstrukturerna, för att kunna lämna
              över till afghanerna själva. Jag vet att de liksom jag anser att
              om man följde Torbjörn Björlunds linje skulle Afghanistan mycket
              snabbt falla tillbaka i förtryck och inbördeskrig.
            </seg>
            <seg xml:id="i-07d30f87f2085caa-0">
              Låt oss sedan gå till personalförsörjningen. Hur kan fakta vara
              att försköna? Från Alliansens sida kan vi redovisa att 32 000
              har sökt 3 200 platser, att de gör bättre ifrån sig i tester och
              urval än de sista årens värnpliktiga, att kraven för att komma
              in i Försvarsmakten som soldat är högst avsevärt högre i dag än
              de var under värnpliktssystemet och att anställningarna så här
              långt går enligt plan.
            </seg>
            <seg xml:id="i-885ac12c10b70eb1-0">
              Då vill de som är emot systemet som Torbjörn Björlund är säga
              att det inte kan vara så bra utan att det måste vara skönmålning.
            </seg>
            <seg xml:id="i-b38810f7b5be0b5a-0">
              Varför denna ständiga svartmålning? Varför inte någon gång från
              oppositionens sida visa ledarskap gentemot de anställda i Försvarsmakten,
              vara med att ta ansvar framåt, förklara hur Sveriges försvarsmakt
              ser ut, vilka uppgifterna är, vilka uppgifter man löser nu och
              i framtiden!
            </seg>
            <seg xml:id="i-a6523af852593863-0">
              Torbjörn Björlund representerar dessutom ett parti som inte bara
              vill skära bort knappt 2 miljarder från Försvarsmaktens anslag
              utan också förordar återgång till värnplikt, något som vi vet
              inte minst från Pliktutredningen är 2 miljarder dyrare varje år,
              för att få fram 3 000 insatsklara soldater. Det är alltså åtminstone
              4 miljarder om man skulle nöja sig med 3 000 soldater per år som
              Torbjörn Björlund ligger back.
            </seg>
          </u>
          <note type="speaker" xml:id="i-d523d895964f0b83-0">
            Anf. 91 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-7199e20b3737eabd-4">
            <seg xml:id="i-b89267e96f36afe9-0">
              Herr talman! Jag konstaterar att det som vanligt är svårt att
              få några riktiga svar av försvarsministern.
            </seg>
            <seg xml:id="i-acc734dbac89cb55-0">
              Detta med svartmålning: Antingen förskönar man eller också svartmålar
              man! Statistik kan användas till nästan vad som helst. Det måste
              på något sätt finnas andra signaler som man tar till sig.
            </seg>
            <seg xml:id="i-7e42c58412baffae-0">
              Jag konstaterar att marknadsföringen och det som hände på gymnasieskolorna
              inte kommenterades över huvud taget av försvarsministern. Det
              finns ju sådana faktorer som påverkar, och det måste vara något
              som man tar hänsyn till.
            </seg>
            <seg xml:id="i-fef821de41ee3d4b-0">
              Det är klart att vi är för ett värnpliktssystem. Om det blir
              dyrare vet jag inte. Det har kommit andra fakta och rapporter
              om att just den här insatsorganisationen med yrkesförsvar faktiskt
              blir dyrare. Det finns alltså motstridiga uppgifter.
            </seg>
            <seg xml:id="i-4343b3ae5224dec1-0">
              Jag tror att värnplikten inte alls behöver bli dyrare utan blir
              billigare. Dessutom kopplar vi på annat, som hemvärnet och frivilligorganisationerna,
              som skapar det som i dag kommer att saknas, nämligen den folkliga
              förankringen av svenskt försvar.
            </seg>
            <seg xml:id="i-68a98d668eaf64d0-0">
              Den frågan hänger i luften. Hur ska man på något sätt legitimera
              detta för svenska folket om man inte jobbar med att folkligt förankra
              det? Det går inte att göra tycker i alla fall jag om man inte
              har inställningen att värnplikten är något som av tradition är
              folkligt förankrad.
            </seg>
            <seg xml:id="i-1640abfa08627a43-0">
              När det gäller Afghanistan: Det är självklart att man kan använda
              ögonblicksbilder och annat. Men om man ser på den statistik som
              finns i dag och har rapporterats ser man att vi inte har nått
              någon framgång när det gäller demokratisering och att mota sådant
              som till exempel krigsherrarna står för.
            </seg>
            <seg xml:id="i-c7d4e8dd5e10e079-0">
              Jag är tacksam för att försvarsministern inte gör som utrikesministern,
              försöker kleta på oss något slags talibanälskande här, för det
              är vi inte, utan det handlar verkligen om att hitta ett sätt att
              nå demokrati, att nå en bra situation där afghanerna själva kan
              forma sin framtid. Det pågår inte i dag, utan tvärtom blir det
              värre och värre.
            </seg>
          </u>
          <note type="speaker" xml:id="i-c000bc653a8509e5-0">
            Anf. 92 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-22">
            <seg xml:id="i-5f32c792f812995c-0">
              Herr talman! Afghanernas möjlighet att forma sin framtid ligger
              i fria val. Innan ISAF kom dit förekom inte val. Nu har det förekommit
              flera val till parlament och även till presidentposten. Det har
              varit problem med våra mått mätt verkligen men jag kan försäkra
              att om vi inte hade varit där hade vi inte sett några val alls.
            </seg>
            <seg xml:id="i-d7b7bb47b3ea63c6-0">
              Statistiken visar en våldsnedgång, inte minst i norra Afghanistan.
              Hade vi lämnat hade det sett annorlunda ut.
            </seg>
            <seg xml:id="i-0ac830929aefc055-0">
              Jag tycker att det är talande för Vänsterpartiets syn på internationell
              solidaritet att vi ska ut. Vi ska inte med. Vi ska stoppa, och
              vi ska avsluta. Resultatet blir fler människor som lider när västvärlden
              inte tar sitt ansvar.
            </seg>
            <seg xml:id="i-efa798f1acb966dd-0">
              Jag vill också passa på att korrigera en del saker Björlund sade
              i ett tidigare replikskifte och i inledningsanförandet. Han hävdade
              att EU-insatserna sker utan FN-mandat. Vad är det för ett påstående?
              Kan Björlund räkna upp de EU-insatser som skett utan FN-mandat,
              så att vi förstår lite bättre vad han menar?
            </seg>
            <seg xml:id="i-4db4b523d25da765-0">
              Sedan tycker jag att man har en lustig föreställning. Värnplikt
              som bygger på tvång, icke-val, är man för. Men att människor frivilligt
              fattar egna beslut efter att ha inhämtat information de vill gå
              till Försvarsmakten är fel.
            </seg>
            <seg xml:id="i-6682b2322be6ab3c-0">
              Hur kan tvång vara folkförankring och det egna valet icke vara
              det? Det är George Orwellskt i hela sin formulering att tvånget
              är förankring. Jag efterlyste ledarskap från oppositionen. Berätta
              vad försvaret gör dagligen för Sveriges säkerhet, för närområdets
              säkerhet och för andra människors säkerhet i internationella insatser!
              Det är där folkförankringen kommer.
            </seg>
            <seg xml:id="i-c6becb4b9a55f155-0">
              32 000 unga människor har fattat ett eget individuellt beslut.
              De vill söka sig till grundläggande militär utbildning. Det är
              ett utomordentligt bevis för att det visst finns intresse för
              försvar och folkförankring när det gäller försvar. Hade det inte
              gjort det skulle de aldrig ha sökt sig till Försvarsmakten.
            </seg>
            <seg xml:id="i-bbd62fffd883fc0d-0">
              Vi ser också att viljan och benägenheten att ta anställning som
              soldat på hel- eller deltid är hög, liksom rekryteringskraften
              i våra insatser.
            </seg>
            <seg xml:id="i-ea676c12b509a8e6-0">
              Fakta kan inte vara skönmålning. Däremot kan det verkligen vara
              svartmålning att aldrig berätta om fakta.
            </seg>
          </u>
          <note type="speaker" xml:id="i-e9adb192e07bda86-0">
            Anf. 93 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-fb6f48d0deaf87c7-1">
            <seg xml:id="i-718af7037351c58f-0">
              Herr talman! Jag måste börja med att kommentera den oroväckande
              likheten mellan Sverigedemokraterna och Vänsterpartiet, som länge
              har framhållits här.
            </seg>
            <seg xml:id="i-ea373428a8a48b06-0">
              Möjligtvis finns det vissa likheter vad gäller territorialförsvaret
              och synen på NBG, men i huvudsak är det stor skillnad mellan Vänsterpartiet
              och SD. Det vet vi själva om. Det gäller inte minst anslagen.
              Vi lägger betydligt mer pengar än regeringen på försvaret, och
              Vänsterpartiet lägger mindre.
            </seg>
            <seg xml:id="i-89bb57f0de3e534a-0">
              Den fråga jag tänkte ställa till försvarsministern rör försvarspolitiken
              i ett längre perspektiv. Den stora förändring som man kan skönja
              är att vi rör oss i en överstatlig riktning. Det är pooling och
              sharing, och det talas i korridorerna mycket om att man ska slå
              samman olika militära enheter inom EU.
            </seg>
            <seg xml:id="i-5a650bad52548597-0">
              Försvarspolitiken är mellanstatlig. När det gäller NBG har vi
              tio dagars veto för riksdagen inför insats. Min fråga till försvarsministern
              är: Om det här tiodagarsvetot försvinner, kommer Sverige fortfarande
              att vara kvar i NBG, enligt försvarsministerns synsätt?
            </seg>
          </u>
          <note type="speaker" xml:id="i-e649028de2123224-0">
            Anf. 94 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-23">
            <seg xml:id="i-7c9072ce40deb14e-0">
              Herr talman! Låt oss börja med att konstatera att Sverigedemokraternas
              budget havererade redan i utskottsarbetet! Man fick ta tillbaka
              sin budgetmotion och konstatera att den inte höll. Man har inte
              koll på pengarna.
            </seg>
            <seg xml:id="i-d5b8dda9cfd61e35-0">
              De 2 ½ miljarder som man ursprungligen hävdade att man hade visade
              sig vara 948 miljoner.
            </seg>
            <seg xml:id="i-44f7b76573babe4d-0">
              Jag tittade på vad Mikael Jansson sade i fjol i den här debatten
              jag tror att det var till Allan Widman. Det kom ett påstående
              om att det för att täcka det ni utlovar behövs minst 68 miljarder
              kronor årligen. Då sade Mikael Jansson så här: Herr talman! Det
              är ungefär dessa påslag på försvarsbudgeten som vi avser att göra
              i kommande budgetar.
            </seg>
            <seg xml:id="i-161dd0a744fa3d85-0">
              Okej, nu är vi i kommande budgetar. Vi går fram och tittar på
              vad det blev. Det blev 948 miljoner, alltså en underfinansiering
              på 7 miljarder varje år.
            </seg>
            <seg xml:id="i-47e57dae984a5602-0">
              Det är inte värt att ta på allvar. Icke ett av de påståenden
              du just nu gav till mig kan du verifiera. Berätta för mig om tiodagarsvetot?
              Berätta vilka enheter som ska slås samman i EU! Berätta om den
              överstatliga delen i försvarspolitiken och pooling och sharing
              och red ut er budget!
            </seg>
            <seg xml:id="i-69ee690ee8e61628-0">
              När det gäller budgeten säger ni dessutom nej till de effektiviseringar
              i stöd och logistik som både regeringen och övriga oppositionen
              vill göra. Det är 700 miljoner 2013. Det är 230 miljoner 2012,
              och det är utsikt om ytterligare någonstans runt 700 miljoner
              när försvaret och Försvarets materielverk är färdiga. Ni lägger
              alltså mycket mindre pengar på försvaret än vad något annat parti
              i denna riksdag gör därför att ni inte har koll på pengarna.
            </seg>
            <seg xml:id="i-d353305a8592d589-0">
              Svara på frågorna.
            </seg>
          </u>
          <note type="speaker" xml:id="i-bbb21d519f65cd75-0">
            Anf. 95 MIKAEL JANSSON (SD) replik:
          </note>
          <u who="mikael_jansson_78d74b" xml:id="i-fb6f48d0deaf87c7-2">
            <seg xml:id="i-3e3c7c529ff63246-0">
              Herr talman! Haveriet i vårt budgetförslag rörde inte alls försvaret,
              utan det var fel i en RUT-utredning när det gällde ett sparbeting
              på arbetsmarknadsområdet på 5 miljarder. Då fick vi skära ned
              de 5 miljarderna i hela vår budget, och jag fick ett sparbeting
              på försvaret.
            </seg>
            <seg xml:id="i-956e5260c448afa0-0">
              Vi är duktiga på att spara pengar i Sverigedemokraterna. Vi får
              fram medel som kan användas i försvaret. I vår flerårsbudget kan
              du se att de här 45 miljarderna finns. De är räknade.
            </seg>
            <seg xml:id="i-866110307be0d4b4-0">
              Min fråga i andra omgången gäller Luftförsvarsutredningen. Regeringen
              ville inte ha en luftförsvarsutredning. Det beslutet fattades
              i den samlade oppositionen. Nu finns det en överenskommelse mellan
              Socialdemokraterna och regeringen om att vi ska ha en luftförsvarsutredning,
              men det är lite oklart när den kommer. Min fråga, för att komma
              framåt lite snabbare, är: Vill försvarsministern se att vi har
              luftvärn stationerat i hela Sverige till stöd för Gripen och då
              är Gotland inkluderat?
            </seg>
          </u>
          <note type="speaker" xml:id="i-df61bde44302f9dd-0">
            Anf. 96 Försvarsminister STEN TOLGFORS (M) replik:
          </note>
          <u who="unknown" xml:id="i-7344c6da6ff36de3-24">
            <seg xml:id="i-5a4d22c72aa8bd5a-0">
              Herr talman! Vi konstaterar allihop att det inte fanns några
              svar i fråga om den överstatliga delen i försvarssamarbetet och
              i pooling och sharing. Det fanns inget svar på vilka EU-enheter
              man syftar på. Det fanns inget svar om tiodagarsveto. Och det
              saknas 7 miljarder i Sverigedemokraternas budget.
            </seg>
            <seg xml:id="i-81511021a02b18d3-0">
              Vi kan utgå från att Mikael Jansson sade som det var i debatten
              i fjol när han bekräftade att det behövdes 68 miljarder varje
              år. Ni får inte alls fram pengarna, Mikael Jansson. Ni hävdade
              att ni behövde dessa pengar. Ni sade först att det var 2 ½ miljard
              som ni skulle förstärka med. Redan i utskottsarbetet fick ni backa
              till 948 miljoner.
            </seg>
            <seg xml:id="i-3b6cb3b4a1168579-0">
              Sedan kan jag konstatera att ni har ett antal svarta hål. Låt
              mig komma till några andra sådana! Ni säger nej till konkurrensupphandling
              av försvarsmateriel. Jag kan berätta att det sparar miljardbelopp
              på enskilda projekt. Det är ni också emot. Där kom nästa svarta
              hål. Ni är emot FSU. Det handlar alltså om de betydande överföringar
              vi nu gör till förbandsverksamheten.
            </seg>
            <seg xml:id="i-b8ecd8c6c467506c-0">
              Dessutom påstår ni att allting ryms, trots att ni nu har 948
              miljoner, som ni säger, mer varje år. Här pratar vi om invasionsförsvar.
              Ni ska köpa Gripen E/F varje år. Då finns det en rimlig fråga
              att ställa till Sverigedemokraterna. Ni vet uppenbarligen vad
              Gripen E/F kostar. Vad kostar det?
            </seg>
          </u>
          <note type="speaker" xml:id="i-28f05592137d1f93-0">
            Anf. 97 ÅSA LINDESTAM (S):
          </note>
          <u who="asa_lindestam_726066" xml:id="i-2d04b9c66c33c578-0">
            <seg xml:id="i-724b1cdf590fa58f-0">
              Herr talman! Jag vill börja med att instämma i Peter Hultqvists
              anförande.
            </seg>
            <seg xml:id="i-4e5c38143d408919-0">
              Sedan vill jag prata om försvarets folkliga förankring i framtiden.
              Vi har ett antal frivilligorganisationer. Vi har 18 möjliga frivilligorganisationer
              i dag. Nyligen, för några år sedan, hade vi 23. Det har minskat
              något.
            </seg>
            <seg xml:id="i-088b6a3bb7098f8a-0">
              De här frivilligorganisationerna har tillkommit på medborgarnas
              eget initiativ. I dagsläget mäter vi någonstans runt 580 000 medlemmar.
              De bidrar till en viktig kompetens i samhället. Självklart ska
              de också personalförsörja hemvärnet. De ska ställa upp på insatser
              vid kriser och ge människor vägar in i engagemang och möjligheter
              att vara delaktiga i samhällets krisberedskap.
            </seg>
            <seg xml:id="i-1432eaed880b0a8c-0">
              I den proposition som kom för ett par år sedan när vi diskuterade
              budgeten med försvarsministern hade den budget som fanns för frivilligorganisationerna
              tagits bort ur statsbudgeten. Man har i stället lagt den både
              på Försvarsmakten och på MSB.
            </seg>
            <seg xml:id="i-bb6b091e6bf93b0d-0">
              Det vi svarade på det var att regeringen årligen skulle återkomma
              i sin budgetproposition och göra en redovisning av omfattning
              och inriktning av det här organisationsstödet. Det är lite slarvigt
              att uttrycka det som organisationsstöd, men vi menar alltså hela
              den del av budgeten som frivilligorganisationerna får, både bidraget,
              den här demokratipengen, och verksamhetsbidraget. Vi ville veta
              om det var ändamålsenligt med den nya ordning som fanns.
            </seg>
            <seg xml:id="i-057dd073b8311d0c-0">
              Har vi fått det här? Nej, vi fick det inte i fjol och inte nu
              heller.
            </seg>
            <seg xml:id="i-5bc8c6b46b13b06c-0">
              Nu har vi i utskottet fått en majoritet för att det här ska föras
              tillbaka till statsbudgeten.
            </seg>
            <seg xml:id="i-b55284f5f6964be0-0">
              Vi blev uppvaktade i försvarsutskottet med en skrivelse från
              några av frivilligorganisationerna. Någon hade spridit ryktet
              att det är den fördelningsmodell som frivilligorganisationerna
              själva har jobbat med och kommit överens om som vi vill rasera,
              att det är den som vi i majoriteten vill ta bort. Så är det inte.
              Den infördes i år, den 1 januari 2011, och den ska utvärderas
              efter tre år. Det tycker vi är helt okej. Vi tänker inte röra
              den. Vi är inte intresserade av den, men vi vill se den i den
              stora budgeten. Hur de fördelar pengarna sinsemellan får vara
              en sak för dem.
            </seg>
            <seg xml:id="i-a93f3107bbae2a7e-0">
              Eftersom det här har spridits vill jag berätta att vi har träffat
              i alla fall 14 av de 18 organisationerna, och de förstår nu precis
              vad vi menar. Vi vill säkerställa att det finns ett visst grundläggande
              organisationsstöd som ska återinföras i statsbudgeten. Det är
              viktigt.
            </seg>
            <seg xml:id="i-11d5fbfa98510efc-0">
              Folkförankringen och hemvärnet finns som ett försvar av landet,
              för den nationella uppgiften att försvara, skydda och bevaka våra
              skyddsobjekt självklart men också vår infrastruktur. De kan också
              ställa upp till stöd för samhället.
            </seg>
            <seg xml:id="i-18858f7843ffec54-0">
              Vid årets slut sade försvarsministern att det skulle finnas 20
              000 hemvärnsavtal tecknade. Man skriver alltså på ett avtal. Vi
              vill dock ha 22 000 hemvärnare, och ni som sitter på läktaren
              har därför en möjlighet att bli hemvärnare om ni skulle vilja,
              eftersom det fortfarande fattas några.
            </seg>
            <seg xml:id="i-07ccf98519df7291-0">
              Det är jätteviktigt att hemvärnet finns över hela landet. De
              hjälper oss när vi behöver det, och då är det också viktigt att
              hemvärnet får stöd av sina utbildningsgrupper. När ÖB var i försvarsutskottet
              i mitten av hösten frågade jag om det fanns något hot mot våra
              utbildningsgrupper i Sverige i dag. Det trodde han inte var möjligt.
              Jag har också ställt en skriftlig fråga till försvarsministern
              om samma sak den 9 november och fått samma svar, att det inte
              förekommer någon sådan förfrågan, så det tror vi inte.
            </seg>
            <seg xml:id="i-a44e090ef901e7e8-0">
              Jag är tacksam för att vi delar åsikten att folkförankringen
              är så viktig i hela landet att de här ska finnas kvar. Rekryteringen
              till hemvärnet och till frivilligheten sker ju på lokal nivå.
              Det sker inte centralt, och därför är det så viktigt att det finns
              i hela Sverige, för det är sin hembygd man står upp för. Det är
              den man känner till, och det är den man ska försvara. Utbildningsgrupperna
              finns till stöd för hela hemvärnet, maskineriet som håller i gång
              allt detta som gör att de kan arbeta och får träna. De måste också
              finnas på nära håll.
            </seg>
            <seg xml:id="i-f2e6f49c21455d8b-0">
              Man måste lyssna till och se behov, och det gör utbildningsgrupperna.
              De håller ihop det här och de planerar de övningar som ska genomföras.
              Det handlar också om så lite pengar när det gäller utbildningsgrupperna.
              Vi har stått här och talat om stora summor, miljarder, här i talarstolen,
              men när det gäller utbildningsgrupperna handlar det om någon enstaka
              miljon. Grupperna måste finnas, eftersom de stöder den folkförankring
              som är så viktig.
            </seg>
          </u>
          <note type="speaker" xml:id="i-cea278b3080a8529-0">
            Anf. 98 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-e9ad45cb26b5f66c-4">
            <seg xml:id="i-fa74988bbfe22285-0">
              Herr talman! Åsa Lindestam och jag är överens om vad frivilligorganisationerna
              och deras engagemang har betytt, betyder och kommer att betyda,
              inte minst med övergången till frivillig rekrytering och vikten
              av att få fram engagerade nya adepter till våra styrkor på olika
              sätt. Där är vi alltså helt överens.
            </seg>
            <seg xml:id="i-86f52f472e8faced-0">
              Det är väl en liten politisk strid kring hur anslagen ska fördelas
              till organisationerna, och försvarsutskottets ledamöter har fått
              brev från dem. Den förändring som gjordes för några år sedan i
              samförstånd med nästan alla organisationer var ju att anslagen
              skulle fördelas av myndigheterna utan något grundbelopp i statsbudgeten.
              Socialdemokraterna vill nu återgå till den gamla linjen med ett
              fast belopp för varje organisation, vilket stabiliserar den struktur
              som har varit vad gäller administrationen.
            </seg>
            <seg xml:id="i-238d2fcba22da5a6-0">
              Åsa Lindestam sade att hon vid en rundringning till organisationerna
              hade uppfattat att de har förståelse för och stöder Socialdemokraternas
              linje. Så uppfattade jag det. Men i det brev vi har fått står
              det att man tycker att det nuvarande upplägget som riksdagen beslutade
              om för några år sedan ska fortsätta. Vad är det som gäller?
            </seg>
          </u>
          <note type="speaker" xml:id="i-b808ce8575f0ea67-0">
            Anf. 99 ÅSA LINDESTAM (S) replik:
          </note>
          <u who="asa_lindestam_726066" xml:id="i-2d04b9c66c33c578-1">
            <seg xml:id="i-4c4f494fde7c8fb4-0">
              Herr talman! Jag är mycket tacksam för att Staffan Danielsson
              frågar så att jag får möjlighet att svara en gång till.
            </seg>
            <seg xml:id="i-402d2c2e1c7212ff-0">
              Återigen: Det finns alltså ett belopp som ska gå till våra frivilligorganisationer.
              Det här beloppet tillhörde tidigare, för två år sedan, statsbudgeten.
              Det gör det inte längre. Beloppet har fördelats till Försvarsmakten
              och MSB. Vi vill nu föra tillbaka detta belopp till statsbudgeten,
              så att själva beloppet finns där och vi också kan följa det och
              se att det bara används till frivilligorganisationerna och inget
              annat.
            </seg>
            <seg xml:id="i-f07fe2e11179b491-0">
              I dag ligger det alltså på MSB och Försvarsmakten. Hur man fördelar
              det här bryr vi oss dock inte om. Det är ingenting som vi har
              sagt att vi ska gå in och detaljstyra på något vis, men det finns
              ett rykte som har startats av någon. Jag vet inte av vem, och
              jag bryr mig inte om det heller. Tillsammans med mina kamrater
              i Vänstern och Miljöpartiet har jag träffat frivilligorganisationerna.
              Vi har diskuterat med dem, och de förstår i dag vad det handlar
              om.
            </seg>
            <seg xml:id="i-30e04430caed81bd-0">
              Vi ska alltså inte detaljstyra det här, utan de får fortsätta
              att föra sina samtal. De kommer att fortsätta ha sin organisation
              när det gäller att fördela bidragen, och detta kommer de att sköta.
              De vill utvärdera det här efter tre år, och det ska de få göra.
              Det är inte vi som ska göra det. Vi kommer inte att lägga oss
              i, utan det vi vill är att den summa som alla dessa ska ha tillsammans
              ska finnas i statsbudgeten. Fördelningen bryr vi oss inte om.
            </seg>
          </u>
          <note type="speaker" xml:id="i-6e5ef2efdc8b3a98-0">
            Anf. 100 STAFFAN DANIELSSON (C) replik:
          </note>
          <u who="staffan_danielsson_9b55cc" xml:id="i-e9ad45cb26b5f66c-5">
            <seg xml:id="i-cd0051a3eb00a2b4-0">
              Herr talman! Det här blev lite komplicerat. Det ska vara fasta
              anslag i statsbudgeten som det var tidigare, men det ska inte
              vara det, för organisationerna ska själva fördela det.
            </seg>
            <seg xml:id="i-59341354cfdd1636-0">
              Jag hänger inte riktigt med. Vad jag förstår innebär det som
              Åsa Lindestam nu säger att det som 14, tror jag, organisationer
              skrev till oss för några veckor sedan, det menar de alltså inte.
              Åsa Lindestam har pratat med dem, och i dag har de en annan uppfattning.
              Är det så jag ska uppfatta det?
            </seg>
          </u>
          <note type="speaker" xml:id="i-176e82035ac53f6a-0">
            Anf. 101 ÅSA LINDESTAM (S) replik:
          </note>
          <u who="asa_lindestam_726066" xml:id="i-2d04b9c66c33c578-2">
            <seg xml:id="i-9ae23f880e88416f-0">
              Herr talman! Ja, det är nog så Staffan Danielsson ska uppfatta
              detta, för vi har fört samtal med 14 av de 18 organisationer som
              finns i dag, och de förstår hur vi menar. De har sett vår text,
              och de har också sett att det här är bra.
            </seg>
            <seg xml:id="i-9f970a9872f5e4cd-0">
              Jag har talat med dessa organisationer, och de har insett att
              vi vill ha ett belopp som finns för alla, men hur beloppet fördelas
              är vi inte intresserade av. Vi vet ju att de är överens. Det har
              vi vetat väldigt länge, för vi har underhandskontakter hela tiden.
              Men själva det stora beloppet vill vi ha tillbaka i statsbudgeten
              som det var för två år sedan, och jag tror att Staffan Danielsson
              också kommer ihåg hur det såg ut på den tiden. Det var väldigt
              tydligt.
            </seg>
            <seg xml:id="i-bb647667c7348620-0">
              Vi skulle också ha fått en redogörelse från regeringen varje
              år av hur beloppet har använts och om det har varit ändamålsenligt
              med den nya ordningen. Det har vi dock inte fått, så vi har inte
              kunnat titta på det i dag. Därför vill vi ha den tydligheten att
              det finns i statsbudgeten.
            </seg>
            <seg xml:id="i-82a56b94d291e74a-0">
              Jag hoppas att jag har uttryckt mig väldigt tydligt nu.
            </seg>
          </u>
          <note type="speaker" xml:id="i-f93dc6e016ce31a7-0">
            Anf. 102 STEFAN CAPLAN (M):
          </note>
          <u who="stefan_caplan_bdf2fd" xml:id="i-7eeef1ec1a221a15-0">
            <seg xml:id="i-a380a5aeacb74fa8-0">
              Herr talman! En del av det som Åsa Lindestam nyss framförde när
              det gällde hemvärnet kan jag hålla med om. Just den lokala förankringen
              är så viktig, och en del av den lokala förankringen kommer jag
              också tillbaka till i mitt anförande.
            </seg>
            <seg xml:id="i-400b0533d244dda5-0">
              I Sverige finns i dag 18 frivilliga försvarsorganisationer som
              bidrar till landets civila och militära resurser. Organisationerna
              rekryterar och utbildar frivilliga för uppgifter inom försvaret
              och bidrar till att höja landets beredskap i såväl kris som krig
              inom en rad olika områden.
            </seg>
            <seg xml:id="i-ae7b112799099233-0">
              De frivilliga försvarsorganisationerna är självständiga organisationer
              som tillkommit på medborgarnas initiativ och daterar tillbaka
              till början av 1900-talet. De är ideella och fristående i förhållande
              till varandra och till Försvarsmakten och Myndigheten för samhällsskydd
              och beredskap som de samverkar med.
            </seg>
            <seg xml:id="i-391d995aa037369b-0">
              Totalt har organisationerna en halv miljon medlemmar. Då talar
              jag om de 16 av de 18 som har avtal med Försvarsmakten. Men som
              Åsa Lindestam sade: Om man tar alla 18 blir det nästan 600 000
              medlemmar.
            </seg>
            <seg xml:id="i-b0423310bcb85267-0">
              Försvarsutskottet har vid ett flertal tillfällen framhållit att
              de frivilliga försvarsorganisationerna på ett betydelsefullt sätt
              bidrar till den folkliga förankringen av försvaret, samtidigt
              som de bedriver en kostnadseffektiv verksamhet. Därtill har också
              de frivilliga försvarsorganisationerna en viktig uppgift när det
              gäller personalförsörjningen till hemvärnet med de nationella
              skyddsstyrkorna. Ungdomsverksamheten i de frivilliga försvarsorganisationerna
              har stor betydelse för rekryteringen till Försvarsmaktens nya
              personalförsörjningssystem.
            </seg>
            <seg xml:id="i-a96eef5fc34deb1a-0">
              Herr talman! Försvarsmakten och Myndigheten för samhällsskydd
              och beredskap har tillsammans med de frivilliga försvarsorganisationernas
              samarbetskommitté utarbetat en ny modell för hur fördelningen
              av medel till de frivilliga försvarsorganisationerna ska utformas.
              Innan denna modell infördes skickades förslaget på remiss till
              organisationerna. Den nya modellen infördes den 1 januari i år.
              Modellen innebär ökad långsiktighet och förutsägbarhet för organisationerna
              och främjar efterfrågad verksamhet.
            </seg>
            <seg xml:id="i-b48a81d1d0441474-0">
              Organisationsstödet är uppbyggt i två delar, den ena ger bidrag
              för den organisation man är utifrån medlemstal, den andra utifrån
              den verksamhet organisationen driver.
            </seg>
            <seg xml:id="i-36086d0501919a1d-0">
              I den nya modellen ligger en utvärdering inlagd, som vi tidigare
              har hört, efter tre år, vilket jag anser vara en bra kontrollstation
              för hur fördelningen av stödet har fungerat när man ser i backspegeln.
            </seg>
            <seg xml:id="i-d020d2a6f9cc865c-0">
              Med detta som bakgrund är det mycket förvånande att den samlade
              oppositionen i utskottet yrkat bifall till motioner från Socialdemokraterna
              och Vänsterpartiet om att återinföra ett särskilt anslag för de
              frivilliga försvarsorganisationerna. Jag är förvånad över, lyssna
              nu Peter Rådberg, att Miljöpartiet, som ofta lyfter upp den folkliga
              anknytningen i de politiska besluten, gått med på denna, som jag
              ser det, centralstyrning över något som i princip ingen av de
              18 organisationerna, frånsett en eller två, faktiskt vill ha.
            </seg>
            <seg xml:id="i-d313cd6f92634288-0">
              I en skrivelse till utskottet framgår att 16 av 18 organisationer
              ställde sig positiva till den modell som nu gäller sedan den 1
              januari i år. De framhåller också den utvärdering som ska ske
              efter tre år och att man ska invänta resultatet av denna innan
              eventuella justeringar kommer i fråga. Denna stora majoritet av
              de frivilliga försvarsorganisationerna, vilka har avtal med Försvarsmakten
              och tillsammans har drygt 460 000 medlemmar, önskar inte den förändring
              vad gäller organisationsstöd som utskottsmajoriteten föreslår.
            </seg>
          </u>
          <note xml:id="i-b37c45abcad71346-0">
            I detta anförande instämde Annicka Engblom och Abdirizak Waberi
            (båda M) och Allan Widman (FP).
          </note>
          <note type="speaker" xml:id="i-484f20a4b82f1e16-0">
            Anf. 103 ÅSA LINDESTAM (S) replik:
          </note>
          <u who="asa_lindestam_726066" xml:id="i-2d04b9c66c33c578-3">
            <seg xml:id="i-2a834d4d28b6c4c6-0">
              Herr talman! Jag tycker att jag var tillräckligt tydlig när jag
              stod i talarstolen. Jag tycker också att jag var ännu tydligare
              när jag stod här nedanför. För tredje gången får jag väl upprepa
              att när det gäller organisationsstödet vill vi föra det till statsbudgeten.
              Någon centralstyrning, eller hur jag nu fick det riktat till mig,
              är det inte alls fråga om. Om organisationerna själva fördelar
              stödet är vi nöjda med det. Men vi vill få en tydlighet genom
              att det ligger i statsbudgeten.
            </seg>
            <seg xml:id="i-4605f3bae1ce2195-0">
              Jag skulle vilja att Stefan Caplan funderar över om han förstår
              vad jag säger i den här delen eller om det är så att man ändå
              måste låta organisationerna träffas på något sätt och återigen
              upprepa för borgerligheten vad man vill. Eftersom jag nu har träffat
              alla 14 kanske det vore bra om borgerligheten också träffade samma
              gäng och fick höra hur det är.
            </seg>
            <seg xml:id="i-9029a74e3434d38b-0">
              Vi har alltså flera gånger i den här kammaren förklarat just
              hur organisationsstödet ska hanteras. Ändå uppfattar jag att borgerligheten
              lägger på oss en förklaringsmodell som vi inte står för.
            </seg>
            <seg xml:id="i-a45a58ee9a937641-0">
              När vi inte kan se tydligheten i det här måste vi föra tillbaka
              stödet till statsbudgeten för att vi återigen ska kunna få upp
              frågan i kammaren och se att pengarna går dit de ska, att de används
              av frivilligheten. Hur man fördelar är jag inte intresserad av,
              men jag skulle vilja höra om jag på något vis kan vara tydligare
              i vad jag säger och att Stefan Caplan kan uppfatta mitt budskap
              på något annat sätt än nyligen i talarstolen.
            </seg>
          </u>
          <note type="speaker" xml:id="i-66449c0660ace2b4-0">
            Anf. 104 STEFAN CAPLAN (M) replik:
          </note>
          <u who="stefan_caplan_bdf2fd" xml:id="i-7eeef1ec1a221a15-1">
            <seg xml:id="i-0175ea48a7727369-0">
              Herr talman! Det fanns ju en anledning till att Staffan Danielsson
              begärde replik. Han hängde inte riktigt med. Jag har talat med
              ett par organisationer efter det mötet, och de hänger fortfarande
              inte med på vad oppositionen egentligen vill.
            </seg>
            <seg xml:id="i-9710b3aef17a8c1a-0">
              Då blir mina motfrågor: Varför gå in och ändra? Vad var anledningen
              till att gå in och ändra organisationsstödets utdelning?
            </seg>
          </u>
          <note type="speaker" xml:id="i-66e90c8e5c3830bd-0">
            Anf. 105 ÅSA LINDESTAM (S) replik:
          </note>
          <u who="asa_lindestam_726066" xml:id="i-2d04b9c66c33c578-4">
            <seg xml:id="i-f3298d40d2fe7e27-0">
              Herr talman! Det som var beslutat för två år sedan, när vi flyttade
              stödet från statsbudgeten till Försvarsmakten och MSB, var att
              regeringen årligen skulle återkomma till försvarsutskottet och
              berätta hur de här pengarna användes. Det handlar om ändamålsenligheten
              i den nya ordningen. Det har inte skett. Vi har inte sett att
              pengarna används till det de ska användas till. Vi kan inte utläsa
              det på något vis. Vi väntade i fjol och nu har vi väntat i år
              också, men det har fortfarande inte kommit någon rapport till
              oss. Av den anledningen tycker vi att det måste bli en tydlighet
              i detta. Vi vill se till att de här pengarna verkligen finns.
            </seg>
            <seg xml:id="i-a36b88aa2a3f58d4-0">
              När vi satt inne på mötet där jag träffade frivilligorganisationerna
              uppgav de i alla fall att de förstod vad jag sade. Sedan kanske
              det är precis som i Centerns fall att man ändå inte hör vad jag
              säger. Men jag kan nog inte uttrycka mig på ett mer tydligt sätt.
            </seg>
            <seg xml:id="i-0a86003fafa7607c-0">
              Vi kommer att återkomma till det här varje år, men i fortsättningen
              kommer det att finnas i statsbudgeten. Då hoppas jag att vi kommer
              att se att hundra procent har gått till frivilligorganisationerna
              och inte någon annanstans. Det är jag intresserad av. Hur man
              sedan fördelar sinsemellan bryr vi oss inte om alls. Det får man
              göra så länge man är överens i de 18 organisationer som finns,
              vilket man är i dag såvitt jag har förstått.
            </seg>
            <seg xml:id="i-fb47100cbcdd5a0d-0">
              Jag vill bara att det här förs till statsbudgeten. Kan Stefan
              Caplan då förstå hur jag menar? Det vore önskvärt att få ett ja
              härifrån.
            </seg>
          </u>
          <note type="speaker" xml:id="i-c25d36e896dd17ea-0">
            Anf. 106 STEFAN CAPLAN (M) replik:
          </note>
          <u who="stefan_caplan_bdf2fd" xml:id="i-7eeef1ec1a221a15-2">
            <seg xml:id="i-2208c95597bd0d34-0">
              Herr talman! Jag hör vad du säger, Åsa Lindestam, och försöker
              ta till mig det. Men jag ser ändå inte varför, och det är inte
              bara jag, det är ju hela Alliansen i utskottet som ställer sig
              frågande. Vi tycker att detta är fullständigt onödigt, eftersom
              det baseras mycket på en eller två av dessa 18 organisationer
              som på något sätt har gått in i det nya systemet med ändrade åsikter.
              Det är den tolkningen man kan göra.
            </seg>
            <seg xml:id="i-7cbda880e4c4b629-0">
              Vi kommer inte längre här. Vi har olika syn på detta. Den här
              frågan kanske får en ny vända nästkommande år. Vad vet jag.
            </seg>
          </u>
          <note type="speaker" xml:id="i-80fee8af19b7dbb6-0">
            Anf. 107 CLAS-GÖRAN CARLSSON (S):
          </note>
          <u who="clas-goran_carlsson_64eebb" next="cont" xml:id="i-e894f1ab5873cf08-0"/>
          <note xml:id="i-7dfc718c86976a74-0">
            Herr talman! Låt mig först yrka bifall till reservationerna 1,
            4 och 6 och i övrigt bifall till utskottets förslag.
          </note>
          <u who="clas-goran_carlsson_64eebb" prev="cont" xml:id="i-2da4196ae97c6056-0">
            <seg xml:id="i-4da8ae02c1211893-0">
              Herr talman! Landets försvar är en alldeles för viktig fråga
              för att riksdagen ska splittras i den. Om försvars- och säkerhetspolitik
              ska det råda blocköverskridande enighet. Vi socialdemokrater har
              historiskt ansträngt oss för breda överenskommelser inom försvars-
              och säkerhetspolitiken och noterar med tillfredsställelse att
              utskottet har kunnat enas om de synpunkter som handlar om riksdagens
              roll samt om styrning och uppföljning som vi fört fram under arbetets
              gång.
            </seg>
            <seg xml:id="i-aa5144d2e5d07e2b-0">
              Det här är en inledning som jag hämtade från förra årets inlägg
              i debatten om utgiftsområde 6. Den är i allra högsta grad användbar
              även i dag. Jag noterar nämligen återigen med tillfredsställelse
              att utskottet har kunnat enas om stora delar av årets skrivningar
              kring den nära framtiden för det svenska försvaret.
            </seg>
            <seg xml:id="i-d575e51d9248e07a-0">
              Det handlar om den nordiska stridsgruppen och ledaransvaret.
              Det handlar om tidpunkten. Det handlar om nödvändigheten av en
              luftförsvarsutredning. Det är två frågor där vi tidigare inte
              nådde ända fram till en gemensam syn men där det nu har varit
              möjligt att enas.
            </seg>
            <seg xml:id="i-d888e54d7a7f59ad-0">
              Herr talman! Sveriges försvar är och ska vara allas ansvar. Genom
              en fortsatt folklig förankring säkras försvarets tillgång till
              kompetens och flexibilitet inför en eventuellt framtida försämrad
              omvärldssituation. Den folkliga förankringen utgör därmed en viktig
              komponent för det militära försvaret, och den folkliga förankringen
              börjar just här i denna kammare. Om inte vi folkvalda lyckas nå
              breda överenskommelser här när vi debatterar och diskuterar, hur
              ska då samhället i övrigt på bred front sluta upp kring och förverkliga
              den försvarspolitik som beslutas i denna riksdag?
            </seg>
            <seg xml:id="i-d77770a492850e3c-0">
              Återstår gör då frågan om effektiviseringar och neddragningar
              som har föreslagits av Försvarsstrukturutredningen. Låt mig stämma
              in i beskrivningen av bakgrunden. Det är en enig försvarsberedning
              som har ställt detta i utsikt. Det är inte det vi vänder oss emot.
              Vi vänder oss emot hur frågan ska hanteras och att riksdagen inte
              ska ges den rimliga möjligheten att hantera en oerhört viktig
              och central fråga i Försvarsmaktens verksamhet.
            </seg>
            <seg xml:id="i-0d4573acfded8187-0">
              Här väljer de borgerliga partierna att hitta den konfliktyta
              som behövs för att utmåla inte minst oss socialdemokrater som
              ansvarslösa med finansieringsfrågorna. Om vi skalar bort alla
              ord och det ibland höga tonfallet handlar det egentligen bara
              om en sak, nämligen var erforderliga och nödvändiga beslut ska
              fattas. Här av oss folkvalda i denna kammare eller hos regeringen
              och departementet?
            </seg>
            <seg xml:id="i-e50567228456f724-0">
              Herr talman! För oss socialdemokrater blir det naturligt med
              utgångspunkten breda överenskommelser att vi vill att besluten
              fattas här och av oss i riksdagen. Det är i allra högsta grad
              rimligt att en så stor utredning med förslag till omstöpning av
              verksamhet möts med den respekt den förtjänar och presenteras
              för riksdagen i form av en proposition från regeringen. Invändningar
              av typen förseningar som riskerar Försvarsmaktens ekonomi faller
              självfallet tillbaka på regeringen. Det är regeringen som har
              ansvaret för att tempot hålls uppe i beslutsprocesserna. Det är
              regeringen som har att förankra sin minoritetsposition i riksdagen,
              och det är regeringen som har att hantera de stora förändringarna
              med den respekt de förtjänar.
            </seg>
            <seg xml:id="i-c67e4f1dd557c605-0">
              Det skulle vara spännande att höra företrädare för den borgerliga
              minoriteten förklara hur analysen ser ut på området. Vilka styrkor
              och svagheter finns i en långtgående privatisering av försvarets
              stödverksamheter? Vilka hot och vilka möjligheter innebär de förslag
              som utredningen pekar på men som regeringen i sitt förslag låter
              myndigheterna hantera själva? Hur långt är de borgerliga partierna
              beredda att gå i sin privatiseringsiver?
            </seg>
            <seg xml:id="i-caf462564c2a4620-0">
              Vi är beredda att diskutera vidare, men vi vill att regeringen
              tydliggör sina avsikter i form av förslag till riksdagen. Gör
              om, gör rätt, arbeta fram en proposition och återkom till riksdagen
              med den. Då kan vi fortsätta den breda samförståndsvägen som jag
              inledningsvis nämnde att vi anträtt tillsammans.
            </seg>
          </u>
          <note type="speaker" xml:id="i-6a8003870f51b98e-0">
            Anf. 108 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-5">
            <seg xml:id="i-ff4d512ed084467b-0">
              Herr talman! Clas-Göran Carlsson efterlyste röster från Alliansen,
              och jag kan möjligen volontera på den punkten.
            </seg>
            <seg xml:id="i-4e3ac7f78908fcec-0">
              Under närmast ett decennium har mycket av affärsidén med den
              svenska försvarspolitiken varit att försöka minska på administration
              och stöd för förbandsverksamheten och i stället satsa på det som
              borde vara kärnan i varje försvarsmakt, nämligen att åstadkomma
              krigsdugliga förband.
            </seg>
            <seg xml:id="i-7a4e4fedcc782503-0">
              Den 31 december 2009 fanns en insatsorganisation om ungefär 11
              000 soldater som var tillgänglig inom ett år. Vid samma tidpunkt
              var stödet mätt bland den del av försvarsindustrin som arbetade
              mot den svenska Försvarsmakten och bland stödmyndigheterna totalt
              32 000 anställda. 32 000 personer stödde en insatsorganisation
              bestående av 11 000 soldater tillgängliga inom ett år.
            </seg>
            <seg xml:id="i-a6bf1e37e447019f-0">
              De två senaste försvarsbesluten har försökt att hitta politiska
              lösningar för att åstadkomma en framgång med problemet. Det har
              inte fungerat. I första hand tror jag att detta beror på att stödmyndigheterna,
              självständiga som de är i regeringsformens bemärkelse, är oerhört
              starka. Det har inte gått.
            </seg>
            <seg xml:id="i-97b3c489c0c2ff5b-0">
              Nu uppfattar jag att Socialdemokraterna, trots den enighet som
              har funnits över blockgränsen på den punkten, mer för formens
              skull vill se en proposition. Jag förstår det inte när detta viktiga
              mål finns i sikte. Regeringen har redogjort i grova drag för vad
              man avser att göra. Det här avser inte sammanslagning av myndigheter
              utan det är fråga om förändringar inne i myndigheterna, gränssnitt
              som ändras, ingenting annat.
            </seg>
            <seg xml:id="i-9dfd5284945cf657-0">
              Jag konstaterar att när regeringen inte får bemyndigandet att
              låta myndigheterna själva agera utifrån det mål som finns riskerar
              vi att urholka materielanslaget utan motsvarande rationalisering.
            </seg>
          </u>
          <note type="speaker" xml:id="i-d387fe70b50d09bf-0">
            Anf. 109 CLAS-GÖRAN CARLSSON (S) replik:
          </note>
          <u who="clas-goran_carlsson_64eebb" xml:id="i-98d44d49f5d636a0-0">
            <seg xml:id="i-f856ccdc75a7fd87-0">
              Herr talman! Jag konstaterar genom att läsa i regeringens proposition
              och genom att ha lyssnat på Allan Widmans inlägg under eftermiddagen
              att det råder oklarhet i beskrivningen av vad som faktiskt ska
              göras.
            </seg>
            <seg xml:id="i-9d37a6414146bee7-0">
              I propositionen står det att stödverksamheten inom försvaret
              på flera sätt måste effektiviseras och rationaliseras genom olika
              former av utkontraktering av verksamhet. Verksamhet när det finns
              en fungerande marknad bör utföras av privata aktörer och konkurrensutsättas.
            </seg>
            <seg xml:id="i-db1d65b75cc46758-0">
              Samtidigt sade Allan Widman under sitt inlägg tidigare i eftermiddags
              att det handlar om att styra den inre organisationen i myndigheterna.
              Är det enbart den inre organisationen i myndigheterna det handlar
              om, Allan Widman, eller handlar det också om privatiseringar för
              de områden där det händelsevis finns en fungerande marknad?
            </seg>
          </u>
          <note type="speaker" xml:id="i-16c4a394f909532b-0">
            Anf. 110 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-6">
            <seg xml:id="i-01c25e6ae85361b7-0">
              Herr talman! Jag lyssnar noga till den kritik som oppositionen
              riktar mot konkurrensutsättningar som till exempel har skett inom
              äldreomsorgen och andra samhällssektorer. Jag kan förstå att det
              finns kvalitetsaspekter, inte minst i sådana verksamheter som
              är mycket människonära som är viktiga att vårda.
            </seg>
            <seg xml:id="i-5a1335544fbdc28f-0">
              Jag har lite svårare att se när vi talar om logistik och logistiska
              tjänster, förrådsverksamhet, förnödenhetsförsörjning med mera,
              vilka politiska risker som skulle vara involverade i detta. Där
              har det historiskt funnits en stor samsyn över blockgränserna
              om att här finns möjligheter att pröva den privata vägen och inte
              minst Socialdemokraterna har genom åren pushat på för outsourcing.
              Till exempel har man accepterat detta när det gäller våra skolflygplan
              SK 60, som numera inte längre ägs av staten utan ägs av industrin
              som i sin tur levererar flygtimmar till flygvapnet.
            </seg>
            <seg xml:id="i-7f041859bdcf8c26-0">
              Jag tycker inte att det är rätt när det handlar om det svenska
              försvarets bestånd och förmåga att det viktigaste förslaget nu
              blir föremål för förseningar, i ett redan trängt läge som äventyrar
              insatsorganisationen 2014. Det är inte hedervärt eller ansvarsfullt.
            </seg>
          </u>
          <note type="speaker" xml:id="i-33345ff03125df24-0">
            Anf. 111 CLAS-GÖRAN CARLSSON (S) replik:
          </note>
          <u who="clas-goran_carlsson_64eebb" xml:id="i-98d44d49f5d636a0-1">
            <seg xml:id="i-19d7f14b615b6b70-0">
              Herr talman! Det trängda läget är i så fall en konsekvens av
              att regeringen inte ser till att bereda frågan på ett lämpligt
              sätt och lägga fram den för riksdagen i den tid som hade krävts
              för att undvika det trängda läget.
            </seg>
            <seg xml:id="i-609c67a56c1244b3-0">
              Jag hörde generaldirektör Ulf Bengtsson kommentera Försvarsstrukturutredningen
              i våras: Försvarsmakten har höga krav när det gäller styrning
              och kontroll över försvarslogistiken. Vi sätter våra soldaters
              och sjömäns liv på spel när vi skickar ut dem i insatser. Det
              gör att Försvarsmakten har väsentligt högre krav på styrning och
              kontroll över materiel- och logistikfunktionen än vad en normal
              myndighet har. Vi vill ha den fullständiga kontrollen och styrningen
              över försvarslogistiken.
            </seg>
            <seg xml:id="i-aec21ef5f417bffb-0">
              Jag är absolut ingen motståndare till att konkurrensutsätta verksamheter
              där det finns fungerande marknader och där myndigheterna mycket
              väl kan lämna ansvaret ifrån sig, men här handlar det om svenska
              soldaters och sjömäns väl och ve i sin dagliga insats. Jag kan
              understryka detta eftersom det efterfrågades under debatten tidigare.
              De genomför dagligen och stundligen fantastiska insatser, men
              de är också beroende av fullt ut fungerande stödfunktioner.
            </seg>
          </u>
          <note type="speaker" xml:id="i-05130241099eb86f-0">
            Anf. 112 JOHAN FORSSELL (M):
          </note>
          <u who="johan_forssell_9e2e96" xml:id="i-6dce1486b4c32493-0">
            <seg xml:id="i-48c00bfe91a574b5-0">
              Herr talman! Samtidigt som vi här i kammaren har denna diskussion
              om framtidens försvar pågår Försvarsmaktens verksamhet dygnet
              runt och året runt.
            </seg>
            <seg xml:id="i-05888f02a0ec469f-0">
              Just i detta nu finns svenska killar och tjejer på plats i Afghanistan
              för att skydda det afghanska folket. Samtidigt avslutar killar
              och tjejer sin GMU i morgon på I19 i Boden förvisso två helt olika
              verkligheter men samtidigt två sidor av precis samma mynt ett
              försvar som kan verka såväl i ett snötäckt Norrland som i ett
              Afghanistan där temperaturen ibland kan gå upp till 40 plusgrader.
            </seg>
            <seg xml:id="i-4f5403e68c5aa4f9-0">
              Hoten mot Sverige har på många sätt minskat jämfört med hur det
              var under kalla krigets dagar men också blivit fler än tidigare
              och ökat i komplexitet. Världen förändras och vi med den.
            </seg>
            <seg xml:id="i-ac55ee66d9b14a97-0">
              Sverige är ett litet land. Trots detta faktum har vi under många
              år på den internationella scenen kunnat spela en viktigare roll
              än vårt lands storlek kunnat motivera. Skälet till det är att
              vi har varit öppna mot omvärlden och valt att samarbeta med andra
              länder.
            </seg>
            <seg xml:id="i-136a96eb010fb86a-0">
              Vi har all anledning att vara stolta över den här traditionen.
              Det är bra att vi har bestämt oss för att fortsätta på den vägen.
              Beslutet i går i denna kammare, att Sverige ska fortsätta att
              finnas på plats i Afghanistan, är ett gott exempel. Till grund
              för det låg en överenskommelse mellan Alliansen, Socialdemokraterna
              och Miljöpartiet.
            </seg>
            <seg xml:id="i-889d6e38596dc572-0">
              I betänkandet återfinns vår framtida medverkan i den nordiska
              stridsgruppen. Det är tack vare den som Sverige så snabbt kunde
              finnas på plats till stöd för människorna i Libyen.
            </seg>
            <seg xml:id="i-a908d321f0906fa6-0">
              Lika noterbart är att riksdagens två övriga partier, Vänsterpartiet
              och Sverigedemokraterna, på område efter område förenats i en
              alltmer isolationistisk syn på Sverige och på världen: nej till
              insats i Afghanistan, nej till förlängning i Libyen, nej till
              Nordic Battlegroup, nej till insatsförsvaret och till och med
              nej till svenskt medlemskap i EU. I synen på Sveriges säkerhetspolitiska
              roll har de mer gemensamt med varandra än med något annat parti
              i denna riksdag.
            </seg>
            <seg xml:id="i-39c366b751419f10-0">
              Herr talman! Jag vill också nämna några ord om objektsramarna
              som tillhör betänkandet. Som bekant finns det två olika reservationer.
            </seg>
            <seg xml:id="i-1cc11e2b4159c6fb-0">
              Jag kan sympatisera med idén att det är viktigt att riksdagen
              har stor inblick i de materielprojekt som ingår i investeringsplanerna
              och har en samlad bild av investeringarna. I det avseendet håller
              vi helt med varandra. Här upplever inte jag att det finns någon
              skillnad i sak.
            </seg>
            <seg xml:id="i-5647a65a75bc2a02-0">
              I betänkandet står det att regeringen ska fortsätta att arbeta
              med att fördjupa den ekonomiska redovisningen till riksdagen,
              till exempel avseende större materielinvesteringar. Den fråga
              vi i dag ska ställa oss är huruvida dessa objektsramar verkligen
              är rätt väg att uppnå det.
            </seg>
            <seg xml:id="i-a701f2ae7c2742f4-0">
              Jag noterar att det i en av reservationerna refereras till inköpet
              av helikopter 14 i samband med budgetpropositionen 2005. Det är
              kanske en smula märkligt att framhålla just det som ett gott exempel,
              mot bakgrund av vad vi vet om helikopter 14 i och för sig ett
              på många sätt bra helikoptersystem men också, som alla vet, ett
              system kantat av stora förseningar och kostnader. Att använda
              det som ett argument för objektsramarna tycker i alla fall jag
              entydigt talar för att det gäller att försöka hitta andra sätt
              att utveckla rapporteringen till kammaren.
            </seg>
            <seg xml:id="i-5d96b99f4feb4db8-0">
              Herr talman! Försvarsmakten genomgår stora förändringar. Arbetet
              med att förverkliga den nya insatsorganisationen pågår för fullt.
              Övergången från plikt till frivillighet är en bärande del. Fortfarande
              befinner vi oss i början av en lång resa.
            </seg>
            <seg xml:id="i-15c33c8cc977914d-0">
              Det finns gott om bedömare som redan i dag vill låta påskina
              att arbetet är misslyckat, att det inte går att genomföra detta.
              Det tycker jag är en märklig inställning givet att vi befinner
              oss i början och att det måste få ta tid innan reformen kan utvärderas
              och granskas i alla sina delar.
            </seg>
            <seg xml:id="i-a4daa55a715bed5a-0">
              Vi vet, som nämnts här i kammaren i dag, att det bland unga finns
              ett stort intresse för att vara en del av försvarets framtid.
              Med uppemot tio sökande per plats råder det inget tvivel om den
              saken. Det i sig är en stor kontrast till alla dem som redan från
              början sade att soldatyrket skulle bli en sista utväg för människor
              som inte skulle vilja göra någonting annat.
            </seg>
            <seg xml:id="i-e4c34e3c1e03437c-0">
              Oppositionen refererar till Sovjetunionen. Vi har väl en lite
              rimligare bild av både det som fungerar bra och det som fungerar
              mindre bra. Det sistnämnda finns också. Det har vi varit helt
              öppna med.
            </seg>
            <seg xml:id="i-a7a1cd626cf61a0a-0">
              Just nu diskuterar vi hur Försvarsmakten ska kunna rekrytera
              soldater och sjömän. Men jag tror att den stora utmaningen framöver
              blir hur vi ska lyckas behålla våra soldater och sjömän. Unga
              människor är alltmer rörliga på arbetsmarknaden och ser hela världen
              som sitt arbetsfält. De vill testa olika saker och ge sig ut för
              att resa, studera och arbeta.
            </seg>
            <seg xml:id="i-4d2e437d5b9686fe-0">
              Förmågan att behålla soldaterna påverkar naturligtvis också förutsättningarna
              för att redan från första början kunna rekrytera dem. Det bästa
              sättet att attrahera nya soldater tror jag är att se till att
              soldater och sjömän trivs med det arbete som de utför.
            </seg>
            <seg xml:id="i-ba8b850df1e462cf-0">
              Det här ställer helt nya krav på Försvarsmakten men också på
              oss förtroendevalda. Försvarsreformen är en samhällsreform en
              reform som är viktig för hela samhället. Men hela samhället behövs
              för att kunna förverkliga den.
            </seg>
            <seg xml:id="i-138a51307da48d70-0">
              Jag kan ta tillfället i akt och peka på flera saker där vi måste
              göra mer politiskt genom att till exempel åtgärda den bostadsbrist
              som i dag tvingar anställda och soldater att leva lumparliv och
              bo på luckan. Så är det inte tänkt att systemet ska fungera.
            </seg>
            <seg xml:id="i-387a2f0d9b93d7c0-0">
              Som soldat ska man vara uppskattad av samhället för det man gjort
              och det man lärt sig och för det man kan utföra både på egen hand
              och tillsammans med andra. Det ställer krav på oss i denna sal,
              på näringslivet och också på Försvarsmakten när det gäller att
              bli en mer attraktiv arbetsgivare.
            </seg>
            <seg xml:id="i-977dc39671d845b1-0">
              Jag vill att man ska kunna göra karriär genom att vara soldat,
              oavsett om man efter sina år i Försvarsmakten väljer att fortsätta
              inom det militära eller om man väljer att gå vidare till det civila
              arbetslivet. Precis som man ska kunna bli överbefälhavare ska
              man kunna bli verkställande direktör, eller varför inte styrelseordförande?
            </seg>
            <seg xml:id="i-1ddb95539f9cf3f4-0">
              Vilka färdigheter ska då en kille eller tjej under en anställningsintervju
              med en civil arbetsgivare kunna peka på att vederbörande lärt
              sig i försvaret?
            </seg>
            <seg xml:id="i-8185c3a74f304c26-0">
              Vilket stöd i form av diplom, karriärcoachning och intyg från
              försvaret kan man räkna med för att kunna gå vidare i karriären?
            </seg>
            <seg xml:id="i-ccd7c15d1304305e-0">
              Jag tror att en förutsättning för att killar och tjejer framöver
              ska kunna söka sig till försvaret är att de känner sig säkra på
              att deras kompetenser är efterfrågade på arbetsmarknaden efter
              att de fullgjort sina kontrakt.
            </seg>
            <seg xml:id="i-755b6f8f6683a193-0">
              Nu verkar Försvarsmakten i en helt annan miljö än tidigare. I
              takt med att värnpliktskullarna minskar blir det färre människor
              ute i samhället som har en direkt koppling till Försvarsmakten.
              Då ökar kraven på att enkelt och begripligt kunna förklara vad
              man lärt sig i det militära som är relevant också för världen
              utanför liksom på att fylla varumärket Försvarsmakten med ett
              positivt innehåll.
            </seg>
            <seg xml:id="i-d7246e1edde0c1a2-0">
              Detta kommer inte att gå av sig självt, utan det förutsätter
              ett långsiktigt och målmedvetet arbete från Försvarsmaktens sida.
              Att det lyckas är centralt för hela reformen. Här saknas fortfarande
              många svar, och här måste Försvarsmakten lägga in en högre växel.
            </seg>
          </u>
          <note xml:id="i-0e4d3f853c97efab-0">
            Med detta yrkar jag bifall till utskottets förslag i betänkandet
            med undantag av punkterna 7 och 8.
          </note>
          <note xml:id="i-74a843c4523c4651-0">
            I anförandet instämde Stefan Caplan, Annicka Engblom och Abdirizak
            Waberi (alla M) samt Allan Widman (FP).
          </note>
          <note type="speaker" xml:id="i-300ddf2391b4918c-0">
            Anf. 113 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-7199e20b3737eabd-5">
            <seg xml:id="i-df6aeaf95982339f-0">
              Herr talman! Johan Forssell är på något sätt mångordig men ändå
              fåordig när det gäller den koppling vi förut varit inne på, nämligen
              att vi i Vänsterpartiet tillsammans med Sverigedemokraterna är
              isolationistiska vad det nu egentligen innebär om internationell
              solidaritet betecknas bara som detta med Afghanistanaktioner och
              sådana saker medan man helt och hållet negligerar det som egentligen
              är internationell solidaritet innebärande att man skapar förutsättningar
              för människor att själva se till att kunna forma sin framtid.
            </seg>
            <seg xml:id="i-3d2037a073e2b619-0">
              Johan Forssell tycker att vi är emot allt, till och med emot
              EU. Men jag ska säga att vi är oerhört tacksamma för att vi med
              tanke på den eurokris vi i dag upplever visat på hur EU som projekt
              är feltänkt. Det finns en anledning till att vi säger nej till
              vissa saker så är det men inte därför att Sverigedemokraterna
              gör det utan därför att det finns en substans i anledningen till
              att vi säger nej. Det är lite för låg nivå att bara ta upp det
              här. Man måste också titta på det som finns inuti .
            </seg>
            <seg xml:id="i-3528df56b23f0d4c-0">
              Jag har förut varit inne på att i de allra flesta fall över 90
              procent av gångerna när vi röstar i kammaren håller Sverigedemokraterna
              med regeringen. Jag vet inte hur många gånger vi gör det. Det
              är i alla fall långt mer sällan vi gör det jämfört med hur det
              är med Sverigedemokraterna. Man lyfter inte ens fram frågan om
              vad det innebär för de borgerliga partierna i denna kammare och
              för regeringen att Sverigedemokraterna är så ivriga, att de nio
              av tio gånger röstar med regeringen. Är det så att ni har samma
              politik? Kanske sitter ni mycket tätare ihop jämfört med hur det
              är med oss.
            </seg>
            <seg xml:id="i-3ab5996ff9644e3e-0">
              Beträffande de frågor som man här lyfter fram är det självklart
              så att det händer att vi hamnar på samma position som vissa andra
              partier, ibland till och med som regeringen. Det händer, men det
              innebär inte att vi är likadana.
            </seg>
            <seg xml:id="i-b9c48d61a517d2d3-0">
              Inte heller är vi isolationistiska. Vi i Vänsterpartiet har tvärtom
              en historia av att vara väldigt internationella och av att på
              ett helt annat sätt jobba med internationell solidaritet och samverkan
              än den borgerliga regeringen genom historien gjort. Det kan man
              titta på. Kanske skulle Johan Forssell kunna titta på historien
              i det avseendet.
            </seg>
          </u>
          <note type="speaker" xml:id="i-80aee638590583e0-0">
            Anf. 114 JOHAN FORSSELL (M) replik:
          </note>
          <u who="johan_forssell_9e2e96" xml:id="i-6dce1486b4c32493-1">
            <seg xml:id="i-f28af5cebc9089c4-0">
              Herr talman! Detta är uppenbarligen känsliga frågor. Vad jag
              har gjort är att peka på ett par exempel där Vänsterpartiet och
              Sverigedemokraterna har precis samma uppfattning på just säkerhetspolitiska
              områden, vilket flera har gett uttryck för från talarstolen i
              dag. Det gäller Nordic Battlegroup, Afghanistan, Libyen, insatsförsvaret
              etcetera.
            </seg>
            <seg xml:id="i-d852b16a4371f210-0">
              Det som tål att diskuteras här är kanske egentligen inte att
              SD och V har landat i samma uppfattning. Det är förvisso en smula
              märkligt givet det tonläge man har mot varandra, men det primära
              att diskutera är snarare vad man är överens om. Jag menar att
              det är en strängt isolationistisk politik på område efter område.
              Det är en politik som står i bjärt kontrast till hur Sverige har
              hävdat sig genom historien. Vi har varit ett öppet land. Vi har
              samarbetat med andra, och vi har gjort det med bravur. Det har
              heller inte varit direkt blockskiljande, utan vi har gjort det
              under decennier.
            </seg>
            <seg xml:id="i-d8ab8d274e894497-0">
              Det har också gynnat oss, för det har gjort att vi har kunnat
              spela en större roll ute i världen än vad som annars hade varit
              fallet. Sverigedemokraterna och Vänsterpartiet delar inte detta,
              utan på område efter område vill ni backa det. Jag är orolig kanske
              inte främst för vad det skulle innebära för Sveriges möjlighet
              att påverka ute i världen utan snarare för de människor som våra
              aktioner faktiskt syftar till att hjälpa på plats i Afghanistan,
              på plats i Libyen och på plats i andra oroshärdar runt om i världen,
              om de skulle komma. Det är en utveckling som vore väldigt dålig
              både för Sverige och för många människor runt om i världen.
            </seg>
            <seg xml:id="i-ec0c518acc269add-0">
              Där kan jag bara konstatera att Vänsterpartiet och Sverigedemokraterna
              står förenade i denna kammare kring detta, i kontrast till övriga
              partier.
            </seg>
          </u>
          <note type="speaker" xml:id="i-631282f117a3e1e4-0">
            Anf. 115 TORBJÖRN BJÖRLUND (V) replik:
          </note>
          <u who="torbjorn_bjorlund_938599" xml:id="i-7199e20b3737eabd-6">
            <seg xml:id="i-80d76f2ff920312d-0">
              Herr talman! Jag vill komma tillbaka till den tidningsartikel
              Johan Forssell fick in i Svenska Dagbladet. Där står det faktiskt
              ohelig allians. Jag vill påstå att 90 procent av det som beslutas
              i denna kammare i så fall är en ohelig allians mellan regeringen
              och Sverigedemokraterna. Vi kan dock lämna det.
            </seg>
            <seg xml:id="i-e11511cc7c6a1193-0">
              Den andra frågan jag skulle vilja få svar på handlar om personalförsörjningen.
              Även Johan Forssell var inne på det sovjetiska i att stå och skönmåla
              saker. Jag tycker att det är en bra beskrivning. Jag har alltid
              varit emot Sovjet, även innan det föll, och jag tycker alltså
              att man måste ha något slags ödmjuk inställning till att detta
              är ett problem. Det är stora problem att få detta att fungera.
              Jag tror att det kommer att bli ännu mer problem.
            </seg>
            <seg xml:id="i-052aca6a0373c550-0">
              En sak försvarsministern inte svarade på var detta med hur man
              rekryterar. Jag lyfte fram exemplet om kritik som har kommit mot
              hur man hanterar saker på gymnasieskolan, till exempel ungdomar
              som på något sätt ska lockas in i att bli soldater utan att ha
              klart för sig vad det egentligen innebär. Det är en sådan sak
              jag tycker skulle kommenteras. Är det så att man använder reklam
              och marknadsföring på ett sådant sätt att man inte är tydlig med
              vad det innebär att vara soldat och sjöman?
            </seg>
            <seg xml:id="i-7dd2f703d133231c-0">
              Det är nämligen inte ett vanligt yrke i den bemärkelsen, utan
              det är yrken som har väldigt stora krav på sig. Det är också därför
              vi alltid lyfter fram värnplikten, för där har ungdomar en möjlighet
              att faktiskt forma kunskap om hur det ser ut innan man över huvud
              taget pressar dem att göra något annat. Det utgår från att de
              på något sätt ska lära sig vad det innebär att vara soldat och
              sjöman och försvara sitt eget land.
            </seg>
            <seg xml:id="i-0b1efe23a22c008c-0">
              När det gäller internationella insatser finns det naturligtvis
              väldigt mycket mer att säga om dessa bitar. Vi kommer säkert att
              komma tillbaka till just Afghanistan, där jag menar att allting
              som hittills har lyfts upp och där man från den borgerliga regeringens
              sida också berömmer sina insatser har kommit på skam. Vi har inte
              på de tio tolv år vi har varit där nere lyckats genomföra en demokratisering,
              demokratiska val utan fusk och sådana saker och en bättre situation.
              Det är i stället om inte status quo så nästan sämre än det har
              varit förut.
            </seg>
          </u>
          <note type="speaker" xml:id="i-55d7884f29181543-0">
            Anf. 116 JOHAN FORSSELL (M) replik:
          </note>
          <u who="johan_forssell_9e2e96" xml:id="i-6dce1486b4c32493-2">
            <seg xml:id="i-e4e0124bf3a70976-0">
              Herr talman! Torbjörn Björlund nämnde att Sverigedemokraterna
              stöder regeringen i nio voteringar av tio. Det är en siffra som
              inte riktigt stämmer om man börjar granska den lite mer.
            </seg>
            <seg xml:id="i-413c644ae4af3d0d-0">
              Under det första riksdagsåret fattade vi 2 100 beslut i denna
              kammare. Jag kan konstatera att Socialdemokraterna var överens
              med Alliansen vid 81 procent av dessa tillfällen. MP var också
              överens med Alliansen 81 procent av gångerna. Det kanske kan sätta
              det hela lite mer i relation. Sedan är det också så här att den
              enda gången Sverigedemokraterna kan spela en aktiv roll och påverka
              utgången av voteringar är de gånger man går ihop med just S, V
              och MP. Det skedde vid 11 procent av voteringarna. Man kan således
              säga att Sverigedemokraternas agerande i nio fall av tio inte
              spelade någon roll för Alliansen. Det tycker jag är viktigt att
              ha med sig.
            </seg>
            <seg xml:id="i-09a79905f02f0531-0">
              När det gäller frågan om information i skolorna tror jag faktiskt
              att Torbjörn Björlund måhända underskattar eleverna och deras
              förmåga att tänka kritiskt och fatta egna beslut. Det är inte
              så att man rycker elever från bänken, utan jag tror att de är
              fullt kapabla att diskutera dessa frågor, stöta olika argument
              mot varandra och bilda sig en egen uppfattning. Vilka beslut de
              sedan fattar efter att de har gått klart gymnasiet tycker jag
              att vi ska respektera, oavsett om de vill vara en del av verksamheten
              eller inte vill vara det.
            </seg>
            <seg xml:id="i-85a7b6e3c3341fa4-0">
              Att stänga ute Försvarsmakten från skolorna tror jag dock skulle
              sända helt fel signaler, precis som jag tycker att det är fel
              att man stänger ute politiska partier eller vad det nu kan vara.
              Jag tror att vi tvärtom behöver mer dialog och mer information.
              Elever är duktiga. De kan ta ansvar för sig själva och sina liv
              och bilda sig en egen uppfattning.
            </seg>
          </u>
          <note type="speaker" xml:id="i-e86d733829a2022a-0">
            Anf. 117 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-11">
            <seg xml:id="i-7ecbbd89e7666b83-0">
              Herr talman! Jag reagerade på något Johan Forssell sade. Jag
              vet inte om du menade det, men du var lite glad över att vi har
              bifallit ytterligare ett år i Afghanistan. Jag hoppas dock att
              Johan Forssell är med på noterna att vi har börjat uttåget ur
              Afghanistan. I slutet av nästa år minskar vi från 500 till 400,
              och 2013 har vi 300. Sommaren 2014 har vi inte en enda stridande
              person där utan bara i utbildningssyfte.
            </seg>
            <seg xml:id="i-c7416e9477d57c0e-0">
              Dessa tio år i Afghanistan kan vi inte se tillbaka på med någon
              glädje, precis. Det har ju inte gått speciellt bra. Syftet var
              att man skulle jaga ut al-Qaida och fånga bin Ladin. Problemet
              var att al-Qaida försvann från Afghanistan redan 2003, tror jag,
              eller 2004. De försvann upp till Pakistan. Då bytte man fot från
              att jaga al-Qaida till att jaga talibaner. Det var det målet man
              hade. Detta är historia, men jag hoppas bara att Johan Forssell
              är med på det uttåg som nu är på väg och hoppas att han ser på
              det med glädje.
            </seg>
          </u>
          <note type="speaker" xml:id="i-3a005dc63eeb0358-0">
            Anf. 118 JOHAN FORSSELL (M) replik:
          </note>
          <u who="johan_forssell_9e2e96" xml:id="i-6dce1486b4c32493-3">
            <seg xml:id="i-c320bb198ef519fc-0">
              Herr talman! Peter Rådberg ställer en direkt fråga till mig,
              och jag kan ge ett direkt svar: Jag är med på det. Jag har till
              och med röstat ja till det i denna kammare. Det råder alltså inga
              tvivel om det.
            </seg>
            <seg xml:id="i-aab409221fa81d87-0">
              Sedan är Afghanistansituationen en mycket komplex fråga. Jag
              kan till vissa delar dela den uppfattning du här beskriver, att
              detta har varit långt ifrån problemfritt naturligtvis. Situationen
              i dag i Afghanistan är givetvis både komplex och till stora delar
              svår.
            </seg>
            <seg xml:id="i-71aaa97721306cfa-0">
              Samtidigt tycker jag att det finns anledning att nämna de förbättringar
              som har skett i Afghanistan. Det är så oerhört vanligt förekommande,
              inte minst i denna kammare, att man fokuserar på det som har gått
              fel eller sådant där vi inte är ända framme. Det finns dock oerhörda
              framsteg, inte minst det faktum att barn i Afghanistan i dag framför
              allt flickor kan gå i skolan. Det är en verklighet som inte hade
              rått om vi inte hade varit på plats där. Jag befarar att det är
              någonting som skulle kunna förändras till det negativa om man
              gör ett för snart uttåg.
            </seg>
            <seg xml:id="i-c785e08010f7439b-0">
              Sedan är det också så som det står i överenskommelsen, att detta
              egentligen är ett sätt att växla insats från det militära in i
              andra bitar in i civilt arbete. Jag ser framför mig att vi ska
              finnas till stöd för människor i Afghanistan under lång tid framöver,
              på olika sätt, och bygga upp landet från grunden så att det en
              dag kan bli precis så fritt och demokratiskt som jag tror att
              vi alla i denna kammare vill att det ska bli.
            </seg>
          </u>
          <note type="speaker" xml:id="i-efe79ea679cfb044-0">
            Anf. 119 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-12">
            <seg xml:id="i-8e536913bd3a1ec2-0">
              Herr talman! Jag kan delvis hålla med om att det har funnits
              framsteg, men man får också titta på det pris som har betalats.
              Denna massiva amerikanska militära insats har inte varit speciellt
              lyckad problemen har flyttat från område till område. Det är klart
              att det om man sätter in 30 000 man i Kandahar blir ett visst
              lugn under en tid, men problemet är att gerillan eller talibanerna
              flyttar någon annanstans. Alla vet ju om att det inte har blivit
              mindre våld, utan våldet har bara förflyttats till andra delar
              i Afghanistan.
            </seg>
            <seg xml:id="i-b999386a6ee59c04-0">
              Jag ville bara få det förtydligandet, eftersom du inte nämnde
              i din inledning att uttåget var det primära. Du sade att vi ska
              vara där ett år till, och då tycker jag att man skickar lite fel
              signal. Det är inte det som är själva huvudbudskapet när det gäller
              Afghanistan. Huvudbudskapet är att vi ska dra oss ur, att det
              civila arbetet ska börja och att det börjar nu. Vi minskar det
              militära till förmån för det civila; det är det som är det centrala
              i uppgörelsen mellan de sex partierna.
            </seg>
          </u>
          <note type="speaker" xml:id="i-56ff73a44d2ec8a0-0">
            Anf. 120 JOHAN FORSSELL (M) replik:
          </note>
          <u who="johan_forssell_9e2e96" xml:id="i-6dce1486b4c32493-4">
            <seg xml:id="i-5aef021f748dd059-0">
              Herr talman! Peter Rådberg och jag kanske lägger fokus på olika
              delar i överenskommelsen, även om vi båda står bakom den.
            </seg>
            <seg xml:id="i-a901a91c428f0671-0">
              För mig har det varit centralt att uttåget inte sker för snart
              utan att man ska vara på plats ett tag till, av den mycket enkla
              anledningen att jag är rädd för att de framsteg som har gjorts
              annars skulle kunna riskeras. Det tror jag vore väldigt olyckligt
              av många skäl, inte minst därför att det skulle riskera allt det
              arbete som vi har lagt ned i Afghanistan under många år.
            </seg>
            <seg xml:id="i-feb8f9406834ec17-0">
              Sedan kommer insatserna att ändra form och övergå från det militära
              till det stödjande på ett helt annat sätt. Det tror jag är väldigt
              bra.
            </seg>
          </u>
          <note type="speaker" xml:id="i-db5cb13d051f35cf-0">
            Anf. 121 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-7">
            <seg xml:id="i-6efaf13cc328d282-0">
              Herr talman! Jag noterar först den intressanta skillnaden mellan
              försvarsministern och hans mer högsta Sovjetmässiga framträdande
              och skönmålning av personalförsörjningen, som jag tyckte ägde
              rum, och Johan Forsell som här pekade på en hel del utmaningar
              och problem.
            </seg>
            <seg xml:id="i-2a97574a50156b34-0">
              Natorapporten, som ofta diskuteras när det gäller personalförsörjning
              och andra förmågor, pekade på det nya personalförsörjningssystemet
              som en oerhört stor utmaning. Där hade man ett mer prövande förhållningssätt
              till hur vi skulle lyckas med det. Så fortsätt lite på linjen
              att inte vara så tvärsäker!
            </seg>
            <seg xml:id="i-f4643db7c862d05c-0">
              Vi kommer förmodligen, hoppas jag, att få möjlighet att i försvarsutskottet
              göra en mer organiserad uppföljning av personalförsörjningssystemet.
              Då kanske vi också får möjlighet att mer sakligt värdera varje
              komponent i personalförsörjningssystemet. Då finns det utrymme
              för den typ av reflexioner som jag uppfattade att Forssell gjorde
              inledningsvis.
            </seg>
            <seg xml:id="i-4b7b6dab2e9a0179-0">
              När det gäller objektsramar för materielhanteringen i försvaret
              vill jag bara peka på förhållandet att det var något som avskaffades
              en gång. Men det som har blivit har inte samma tydlighet som det
              vi hade.
            </seg>
            <seg xml:id="i-d4eed5f93cd4b4d1-0">
              I Norge har man ett sådant här system. Jag har ett utdrag ur
              deras statsbudget där det tydligt framgår kostnader för projekt,
              hur mycket man har betalat ut, hur mycket man planerar att betala
              ut, leveranstidpunkter, beslutstidpunkter. Det ger en väldigt
              fullödig bild som är betydligt tydligare och mer transparent än
              vår.
            </seg>
            <seg xml:id="i-f4aee7aca9dde4e9-0">
              Man har också i USA ett system som är tydligt. Man går igenom
              vartenda materielprojekt med ekonomi och alltihop.
            </seg>
            <seg xml:id="i-f4930234522f9c3d-0">
              Det finns andra som har gjort det här, och det kan vi också göra.
              Det var ett misstag att ta bort objektsramarna.
            </seg>
          </u>
          <note type="speaker" xml:id="i-ac9742806ba2f85f-0">
            Anf. 122 JOHAN FORSSELL (M) replik:
          </note>
          <u who="johan_forssell_9e2e96" xml:id="i-6dce1486b4c32493-5">
            <seg xml:id="i-1c3adfbf6b38bcd5-0">
              Herr talman! Jag kan instämma i Peter Hultqvists formulering
              att det är viktigt att inte vara för tvärsäker när det gäller
              personalförsörjningen. Det är fler härinne som borde ta till sig
              av det. Jag tycker att det finns en betydande tvärsäkerhet här
              från olika personer, inte minst när det gäller just att beskriva
              det här som misslyckat bara något år efter det att det har införts.
            </seg>
            <seg xml:id="i-84f1aa33f01862ae-0">
              Är det någon som egentligen är förvånad över att alla bitar inte
              är på plats så kort tid efter att det har införts? Jag är det
              i alla fall inte. Jag tycker att vi har varit konsekventa under
              resans gång. Det här är den största förändringen av svenskt försvar
              på kanske hundra år. Det kommer att ta tid. Och det handlar inte
              bara om att stifta lagar i denna kammare. Att förändra hela den
              planering som har gällt för försvaret under många år, som just
              har byggt på plikten, är ett arbete som måste ske lokalt, politiskt
              med näringslivet och med civila organisationer. Vi kommer säkert
              att få anledning att återkomma till detta, och jag lyfte ett par
              saker här som jag tror att vi måste jobba mer med framöver.
            </seg>
            <seg xml:id="i-91270e76e66cb7b9-0">
              När det gäller objektsramarna var det en S-regering som valde
              att avskaffa dem för inte så länge sedan, och det fanns ju skäl
              till det. Som jag nämnde i mitt inlägg tidigare blir det en smula
              märkligt när man använder sig av helikopter 14 för att säga att
              objektsramarna är ett bra exempel. Det är väl snarare ett bra
              exempel på att vi inte ska ha objektsramar, att de inte ger den
              styrning som jag tror att vi alla i grund och botten kan vara
              överens om att vi vill se mer av.
            </seg>
            <seg xml:id="i-718610b2a98c030f-0">
              Redovisningen i budgetpropositionen har förändrats. Nu kan vi
              se vad som är beslutat respektive vad som är beställt och vad
              som är planerat. Det görs också vad gäller stridskraft. Här har
              det skett ett arbete. Som det också står i betänkandet ska regeringen
              fortsätta detta arbete framöver, men jag tror inte att objektsramar
              är svaret på det.
            </seg>
          </u>
          <note type="speaker" xml:id="i-e994893bdc1ab899-0">
            Anf. 123 PETER HULTQVIST (S) replik:
          </note>
          <u who="peter_hultqvist_bd16a0" xml:id="i-8fccd48cd1f34aee-8">
            <seg xml:id="i-de736bf1d2bf52bc-0">
              Herr talman! Jag kan bara konstatera att inga av de förseningar
              som har varit med vare sig helikopter 14 eller några andra vapensystem
              är det som är problemet i förhållande till objektsramarna. Det
              är fel ingång i det här. Det är en kontinuerlig rapportering till
              parlamentet, till försvarsutskottet, som är det viktiga. Då kan
              man följa upp ordentligt hur olika projekt utvecklas och har möjlighet
              att göra analyser, ställa frågor och så vidare.
            </seg>
            <seg xml:id="i-018d9a8da00be70c-0">
              Att hänvisa till enskilda objekt blir fel. Det viktiga är att
              vi får upp alla papper på bordet, att göra det här konkret och
              tydligt. Går det i andra länder borde det också gå här.
            </seg>
            <seg xml:id="i-696d8d3a53bbf42f-0">
              Jag tycker att det var ett misstag att avskaffa objektsramarna.
              Det är väl bara att konstatera. Om det har blivit fel vid något
              tillfälle behöver man väl inte vara sämre än att man kan säga
              att då får vi väl återinföra objektsramarna igen för att få en
              ökad tydlighet. Har man ett prövande förhållningssätt till verkligheten
              känns det inte så svårt. Då behöver man inte känna det som någon
              stor prestigeförlust.
            </seg>
            <seg xml:id="i-b21692e89fe4919c-0">
              Jag tror att det är ett problem med lönenivån i den nya personalförsörjningen
              och att det är ett problem med hur man klarar övningsinsatserna
              långsiktigt. Jag ser ekonomiska problem i personalförsörjningen.
              Ska vi behålla personalen i sex till åtta år? Det är alltså en
              utmaning. Det är inte detsamma som att döma ut och säga att allt
              är dåligt och att ingenting fungerar, men det är ändå ett sätt
              att fokusera på problem som existerar så att man kan lösa dem.
            </seg>
            <seg xml:id="i-8f80fab8f7b8d582-0">
              Nu förstår jag att du närmar dig möjligheten att föra den typen
              av resonemang, och det tycker jag är bra. Men det spårar jag inte
              i detta ärende i regeringens mer övergripande propaganda som nästan
              blir sovjetisk, för där är allting bra. Hur det blir långsiktigt
              och hur många som har ansökt sägs det inte så mycket om. Det viktiga
              är hur många som blir anställda och hur många som blir kvar kontraktstiden
              ut.
            </seg>
          </u>
          <note type="speaker" xml:id="i-44f34312ff5bc35d-0">
            Anf. 124 JOHAN FORSSELL (M) replik:
          </note>
          <u who="johan_forssell_9e2e96" xml:id="i-6dce1486b4c32493-6">
            <seg xml:id="i-a379b2e42673514a-0">
              Herr talman! Det är helt korrekt att vi ska ha ett prövande förhållningssätt
              till verkligheten, men vi ska också se upp så att vi inte gör
              onödiga misstag. Och vi ska dra lärdomar av den historia vi har
              och de beslut vi har fattat.
            </seg>
            <seg xml:id="i-3c24dbce513c0872-0">
              Jag är återigen helt med dig på att det ska vara en tydlig återrapportering
              till riksdagen och att riksdagen ska kunna följa hur arbetet går
              med de olika materielprojekten. Men det är inte samma sak som
              att objektsramar är svaret. Jag tror inte att det är lösningen
              här.
            </seg>
            <seg xml:id="i-08e743444270da0c-0">
              Jag vill återigen ta helikopter 14 som ett exempel. Där hade
              man en redovisning av projektet just på det sättet. I dag kan
              vi konstatera att det ändå inte har blivit den styrning av projektet
              som vi ville att det skulle vara. Det är faktiskt ett av de mer
              omdiskuterade materielprojekten i vår tid. Jag tror alltså inte
              att det är svaret.
            </seg>
            <seg xml:id="i-f56264ab5e7e2a07-0">
              När det gäller personalförsörjningen säger Peter Hultqvist först
              att man inte ska vara för tvärsäker, och menar att vi är tvärsäkra,
              och är sedan själv något alldeles otroligt tvärsäker, inte minst
              när det gäller bristerna. Jag har läst en del artiklar av Peter
              Hultqvist där han talar om personalförsörjningen i termer av kris
              och till och med katastrof. Jag tycker inte att det är en verklighet
              som känns igen.
            </seg>
            <seg xml:id="i-38fb09e12825b507-0">
              Siffrorna talar sitt tydliga språk här. Det finns ett stort söktryck,
              det finns ett stort intresse. På många håll i landet är det snarare
              en besvikelse som människor känner över att de inte får bli en
              del av det nya försvaret eftersom platserna är för få och inte
              räcker till.
            </seg>
            <seg xml:id="i-8b1e77406c36b954-0">
              Sedan finns det viktiga utmaningar ingen hymlar om det. Jag har
              gett uttryck för några här och kan lista fler. Men det är saker
              som är för stora för att vi ska kunna besluta om dem här i kammaren.
              Det är involverat i ett helt annat samspel med näringslivet och
              med civila organisationer. Jag tror också att Försvarsmakten har
              en del att fundera på, till exempel när det gäller hur man arbetar
              med att utveckla det civila meritvärdet, att ta till vara saker
              som man kan lära sig i termer av ledarskap och andra kunskaper
              i det militära. Kan vi jobba tillsammans med detta i vårt fortsatta
              arbete är det väl alldeles utmärkt.
            </seg>
          </u>
          <note type="speaker" xml:id="i-7f25aa26234ca583-0">
            Anf. 125 ANNA-LENA SÖRENSON (S):
          </note>
          <u who="anna-lena_sorenson_0eff8d" next="cont" xml:id="i-48e527712d9e1204-0"/>
          <note xml:id="i-9ae2450c582ab0ca-0">
            Herr talman! Jag vill börja med att yrka bifall till reservationerna
            1, 4 och 6 och i övrigt till utskottets förslag.
          </note>
          <u who="anna-lena_sorenson_0eff8d" prev="cont" xml:id="i-e60c033cb4a07481-0">
            <seg xml:id="i-d670621938af667d-0">
              Herr talman! Jag ser med tillfredsställelse på att vi nu har
              nått en bredare överenskommelse om att tillsätta den luftfartsutredning
              som vi från oppositionen tidigare har argumenterat för och som
              vi också har fått riksdagens majoritet för.
            </seg>
            <seg xml:id="i-b4ed23958c56ac2a-0">
              Riksdagen har som bekant tidigare beslutat att JAS 39 Gripen
              ska utgöra ryggraden i det svenska luftförsvaret fram till omkring
              2030 då dess livstid beräknas vara slut. Därtill kommer den vidareutveckling
              av systemet som är nödvändig för att upprätthålla operativ förmåga.
            </seg>
            <seg xml:id="i-efb75342a78d530c-0">
              Vad en luftförsvarsutredning handlar om är att studera tiden
              efter det att JAS 39 Gripen har tjänat ut.
            </seg>
            <seg xml:id="i-b94553ff5289cc77-0">
              Herr talman! Det är 44 år sedan en utredning av vårt luftförsvar
              senast gjordes. Det är nu hög tid att studera, analysera och bedöma
              hur vårt försvar av luftrummet kan utformas i framtiden. Luftförsvar
              är och kommer med stor sannolikhet att förbli mycket väsentligt
              för att ett land ska kunna hävda sin suveränitet.
            </seg>
            <seg xml:id="i-1518756b2879a8ed-0">
              Flygsystem är komplexa, har långa utvecklingstider man kan räkna
              med 1015 år och långa livscykler om 5060 år. Därför är det viktigt
              med framsynthet och att vi har en nationell långsiktig strategi
              för vilka luftförsvarsförmågor Sverige kan komma att behöva i
              framtiden och hur anskaffningen av kostnadseffektiva system ska
              gå till.
            </seg>
            <seg xml:id="i-25a3bda64b8a8085-0">
              Herr talman! Med tanke på frågans komplexitet och långsiktighet
              och inte minst med tanke på de stora kostnader och åtaganden som
              det blir fråga om för svenska statens räkning är det glädjande
              att vi kan se fram emot att regeringen tar initiativ till att
              formulera direktiv och tillsätta en utredning om vårt framtida
              försvar.
            </seg>
            <seg xml:id="i-4c954ef6e7d3addb-0">
              Många här i dag, inte minst försvarsministern själv, har talat
              om vikten av samsyn och hur eftersträvansvärt det är med breda
              överenskommelser när det gäller försvarspolitiken. Försvarsmakten,
              skattebetalarna, det svenska försvaret och säkerheten gynnas av
              att vi har samsyn och breda överenskommelser. Det vill vi ha så
              mycket som möjligt.
            </seg>
            <seg xml:id="i-41bea02247b31d5e-0">
              Därför är det lite oroande att vi ser en tendens till polarisering
              när det gäller vår syn på materielförsörjningssystemet. Det har
              enligt min mening att göra med ett visst tunnelseende från regeringens
              sida och att man har en orimlig förtröstan på marknadskrafterna.
            </seg>
            <seg xml:id="i-9cfdebb2c8ab2535-0">
              Vi socialdemokrater brukar säga att marknaden är en utmärkt tjänare
              men en usel herre. Jag tror fullt och fast att marknaden kan tjäna
              oss väl när det gäller att behålla vår alliansfrihet och fred
              och säkerhet i landet och inte minst när det gäller kostnader
              och industrikompetens.
            </seg>
            <seg xml:id="i-638d0f1cccd066e2-0">
              Svensk försvarsindustri står sig väl i internationell konkurrens.
              Det finns dock anledning att tro att andra vapentillverkande länder
              inte är lika duktiga som vi när det gäller att hålla överenskommelser
              om konkurrensutsättning. Hittills har det inte skett någon större
              exportaffär utan att ett lands försvarsindustri först har kunnat
              sälja till det egna försvaret.
            </seg>
            <seg xml:id="i-bf166c06588b445e-0">
              Ett bra exempel på var det håller på att gå snett är affären
              runt torped 45, som jag tidigare har tagit upp och diskuterat
              i kammaren. Där har regeringen låtit prestige och ideologi gå
              så långt att vi riskerar att stå inför ett förmågeglapp i vårt
              ubåtsförsvar på kanske 1015 år.
            </seg>
            <seg xml:id="i-46a13a82dec3ce72-0">
              Det är ett försvar som jag tror att vi annars är ganska överens
              om är något av en hörnsten i vårt försvar, vid sidan av luftstridskrafterna.
            </seg>
            <seg xml:id="i-7da98c61c0434178-0">
              Regeringens brist på agerande i detta fall hotar att minska vår
              försvarsförmåga här och nu något som försvarsministern talade
              om tidigare i dag. Vi står alltså inför en förmågebrist.
            </seg>
            <seg xml:id="i-21b83b5843e640e9-0">
              Herr talman! Jag tror att samtliga som är initierade i frågan
              om torped 45 är överens om att det inte finns några torpeder att
              köpa från hyllan alltså det som regeringen har bestämt att vi
              ska göra. Man har dock låtit prestige och ideologi bestämma i
              denna fråga på ett sådant sätt att vi inte kommer loss och kan
              ta förnuftiga beslut och göra breda överenskommelser.
            </seg>
            <seg xml:id="i-22d663ca522e4345-0">
              Det skulle vara bra om vi även när det gäller denna fråga kunde
              se till Sveriges bästa, lägga prestigen åt sidan och se till att
              upphandlingen kommer till stånd och att den blir av det slaget
              att vi får så lite systempåverkan som möjligt. Då kan vi undvika
              stora fördyringar i miljardklassen och ett förmågeglapp på många
              år.
            </seg>
            <seg xml:id="i-7459f927665fe4a0-0">
              En bred överenskommelse och ett sunt förnuft behövs för att lösa
              denna fråga också.
            </seg>
          </u>
          <note type="speaker" xml:id="i-c6426e6e6d340968-0">
            Anf. 126 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-13">
            <seg xml:id="i-d5a8351cc57329bb-0">
              Herr talman! Jag kunde inte låta bli att begära replik när Anna-Lena
              Sörenson så tydligt markerade att det är efter 2040 som gäller
              för Luftförsvarsutredningen. Det är sant, men vi ska också titta
              på det som är före 2040. Jag tog upp detta med försvarsministern
              tidigare. Vi har en överenskommelse mellan regeringen, Socialdemokraterna
              och Miljöpartiet om att vi ska titta på helheten först.
            </seg>
            <seg xml:id="i-6333beb15c4efd76-0">
              Jag är medveten om att regeringen när den så önskar kan komma
              med en proposition i detta ärende som förändrar förutsättningarna.
              Det kan regeringen alltid göra när den så vill.
            </seg>
            <seg xml:id="i-d011b1cfecee95d9-0">
              Jag blev lite orolig när Anna-Lena Sörenson så tydligt markerade
              detta och inte berättade om helheten. Är vi överens eller är vi
              inte överens?
            </seg>
          </u>
          <note type="speaker" xml:id="i-6db263ecd6cec911-0">
            Anf. 127 ANNA-LENA SÖRENSON (S) replik:
          </note>
          <u who="anna-lena_sorenson_0eff8d" xml:id="i-4c7a5eb084ce5c2a-0">
            <seg xml:id="i-9253a18b9d80ea7b-0">
              Herr talman! Jag tror att vi är överens om exakt det som står
              i betänkandet. Jag tror att det står att de beslut som tas nu
              är en förutsättning för det som ska ligga till grund för en luftförsvarsutredning
              och att det ska integreras i de framtida besluten.
            </seg>
            <seg xml:id="i-dde868f8ddc2b33d-0">
              Jag tror att Peter Rådberg och jag är överens om att riksdagen
              har tagit beslut om att JAS 39 Gripen ska vara ryggraden i det
              svenska luftförsvaret. Jag tror att vi är överens om att vi ska
              ha ett stridsflygplan som ryggrad och att vi då måste ha de resurser
              som krävs för att vi ska ha den operativa förmågan. Jag tror att
              det är det vi har kommit överens om, så vi är nog överens.
            </seg>
          </u>
          <note type="speaker" xml:id="i-10a78150d3084b76-0">
            Anf. 128 PETER RÅDBERG (MP) replik:
          </note>
          <u who="peter_radberg_0b0188" xml:id="i-d97232a61f290eb7-14">
            <seg xml:id="i-9a8abd74a74d68ac-0">
              Herr talman! Det vore märkligt att starta en luftförsvarsutredning
              utan att ha med JAS. Det blir ingen riktig utredning. JAS-planen
              är ju grunden för hela luftförsvaret. Vi har haft ganska tuffa
              politiska förhandlingar om att det är en förutsättning för att
              Miljöpartiet över huvud taget ska vara med.
            </seg>
            <seg xml:id="i-9439903c14136c3f-0">
              Jag kan förutsättningarna. Det hänger dock helt och hållet på
              om Schweiz köper detta, om det schweiziska folket säger ja i folkomröstningen
              och om det schweiziska parlamentet säger ja. Men det är nästa
              fråga, och det kan dröja lång tid.
            </seg>
            <seg xml:id="i-782788860ab29638-0">
              Under nästa år ska utredningen komma i gång. Jag är glad över
              att Anna-Lena Sörenson säger att det som står i papperen gäller.
              Det var dock inte det hon sade i sitt anförande. Hon hoppade över
              en viktig del, och därför tog jag replik.
            </seg>
          </u>
          <note type="speaker" xml:id="i-fc85b50a90ee56c4-0">
            Anf. 129 ANNA-LENA SÖRENSON (S) replik:
          </note>
          <u who="anna-lena_sorenson_0eff8d" xml:id="i-4c7a5eb084ce5c2a-1">
            <seg xml:id="i-544c80328b296355-0">
              Herr talman! Jag tror att vi hela tiden har varit överens om
              att det som står i betänkandet gäller. Jag tror att vi är överens
              om att vi ska ta sikte på tiden efter 2040. Då har JAS 39 Gripen-systemet
              tjänat ut enligt alla bedömare. Fokus ska därför ligga på hur
              svenskt luftförsvar ska se ut när Jas 39 Gripen inte längre fungerar
              som ryggraden i vårt luftförsvar. Det är så jag har uppfattat
              vår överenskommelse.
            </seg>
            <seg xml:id="i-ad4948aa60025e4c-0">
              Jag har också uppfattat att det ligger på regeringen att komma
              tillbaka till riksdagen när det gäller en eventuell ombyggnad
              av JAS 39 Gripens C/D-version till en E/F-version om Brasilien
              eller något annat land köper planet, så att vi får en delad kostnad
              när det gäller utvecklingen. Det är det ena. Det andra står också
              i det beslut vi fattade förra året och i det likalydande förslaget
              i år. Det handlar om att regeringen har att komma tillbaka till
              riksdagen när det gäller den ytterligare uppgraderingen av försvarsförmågorna
              utifrån de krav som Försvarsmakten ställer på förmåga och vårt
              luftförsvarssystem. Så har jag uppfattat det hela.
            </seg>
          </u>
          <note type="speaker" xml:id="i-593e65402d391d69-0">
            Anf. 130 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-7">
            <seg xml:id="i-bb6b8e0270f12a3c-0">
              Herr talman! Av Anna-Lena Sörensons anförande fick jag nästan
              intrycket att det är upp till medlemsländerna själva i EU att
              bestämma när man ska fördela order till den egna industrin eller
              gå ut i upphandling i konkurrens. I någon mening kan detta sägas
              vara en korrekt historiebeskrivning; det har funnits möjlighet
              att som enskilt medlemsland hänvisa till artikel 296 och därmed
              undgå upphandlingar i konkurrens.
            </seg>
            <seg xml:id="i-89d7a36e12815694-0">
              Men vi måste förhålla oss till att detta undantag från den inre
              marknaden hela tiden har förutsatt att man kan åberopa nationella
              säkerhetsskäl. Detta window of opportunity som har funnits kommer
              nu att bli mycket mindre framöver. EU-kommissionen har uttalat
              en stark vilja att försöka normalisera försvarsmaterielmarknaden
              och göra den mer lik den övriga inre marknaden. Möjligheten att
              åberopa dessa undantag kommer därför att bli mycket mindre framöver.
            </seg>
            <seg xml:id="i-c27e6223153c4b11-0">
              Detta förhållande är något som jag tror att just Sverige har
              all anledning att bejaka, för vi präglas av två karaktärsdrag
              i sammanhangen. För det första är Sverige är en mycket liten beställare,
              och små beställare gynnas av att det är så stor konkurrens som
              möjligt på en öppen marknad. För det andra är Sverige en stor
              producent och också därmed intresserat av att marknaden öppnas.
            </seg>
            <seg xml:id="i-b374b38fe37285d4-0">
              Det finns en viss paradox i det Anna-Lena Sörenson säger när
              hon hävdar att det egna landet alltid först måste köpa det första
              exemplaret från den egna industrin för att det ska vara möjligt
              att exportera. Är inte just Schweizaffären och Schweiz roll som
              första köpare av Jas 39 Gripen E/F ett bevis på motsatsen?
            </seg>
          </u>
          <note type="speaker" xml:id="i-c79fdccaebd488fc-0">
            Anf. 131 ANNA-LENA SÖRENSON (S) replik:
          </note>
          <u who="anna-lena_sorenson_0eff8d" xml:id="i-4c7a5eb084ce5c2a-2">
            <seg xml:id="i-bb26f27249f6789f-0">
              Herr talman! Jag tror att Allan Widman och jag är överens om
              att det är viktigt hur vi förhåller oss till detta. Jag tror att
              vi är överens om att Sverige gynnas av att vi har regler och att
              inte dessa undantag åberopas alltför ofta. Det är precis så det
              är, tror jag. Jag tror också att svensk försvarsindustri står
              sig väl i konkurrensen med övriga vapentillverkande länder.
            </seg>
            <seg xml:id="i-274ef46fe4cb601a-0">
              Men vi ska inte heller vara naiva när det gäller möjligheten
              att åberopa undantag även i fortsättningen. Både Allan Widman
              och jag lyssnade till samma föredragning i försvarsutskottet när
              FMV:s generaldirektör var där och sade att det är viktigt att
              Sverige, precis som övriga vapentillverkande länder, har en strategi
              för vilka områden och vilka vapensystem som är särskilt viktiga
              för att bevara eller upprätthålla rikets säkerhet. Jag kommer
              inte ihåg den exakta ordalydelsen, men ungefär så var det.
            </seg>
            <seg xml:id="i-34feadfab73e98f0-0">
              Allan Widman har varit med och fattat beslutet om att skicka
              ett sådant yttrande till finansutskottet i samband med att lagen
              skulle antas i Sveriges riksdag. Jag tror alltså att vi är ganska
              överens om detta.
            </seg>
            <seg xml:id="i-200ba39e28b755eb-0">
              Men frågan är hur Allan Widman och hans kamrater i Alliansen
              ser på torped 45. Det är ändå det som jag tog upp som ett bra
              exempel. Det kan låta som en liten detalj i sammanhanget, men
              det är det inte. Jag tror att Allan Widman, som är duktig på de
              här sakerna, håller med mig om att detta är en viktig del i det
              svenska ubåtsförsvarssystemet. Hur ska vi se på det hela? Vi skulle
              kunna se det som ett vidmakthållande och en uppgradering av systemet
              och att vi skulle kunna lösa upp knuten genom att vara lite mindre
              prestigefyllda och lite mer pragmatiska.
            </seg>
          </u>
          <note type="speaker" xml:id="i-35b4823adf72b6b9-0">
            Anf. 132 ALLAN WIDMAN (FP) replik:
          </note>
          <u who="allan_widman_49f05b" xml:id="i-3169bc11c89ecd35-8">
            <seg xml:id="i-0fc4efa98f5ba23d-0">
              Herr talman! Upphandlingen av torped 45 har betydelse både såvitt
              avser beväpning av ubåtar och möjligen också sjöoperativa helikoptrar
              för luftburen ubåtsjakt.
            </seg>
            <seg xml:id="i-52453d981758d765-0">
              Jag är inte beredd att ställa mig bakom beskrivningen att det
              bara finns en enda leverantör av sådana vapen och att denna leverantör
              är svensk. Det finns naturligtvis många leverantörer av torpeder
              för användning i både helikoptrar och ubåtar världen över. Om
              det finns möjligheter att genom konkurrensutsättning minska skattebetalarnas
              kostnad tycker jag att vi är skyldiga att följa den vägen.
            </seg>
            <seg xml:id="i-1879cbfe5d80792f-0">
              Det är korrekt att det kommer att finnas vissa möjligheter att
              göra avsteg från upphandling i fri konkurrens i åtminstone några
              år till. Men det kräver, som Anna-Lena Sörenson påpekar, att man
              har argumentationen fullständigt klar i de delar där man avser
              att skydda sig från upphandlingar på marknaden.
            </seg>
            <seg xml:id="i-43d8c359cd9e0261-0">
              Jag kan konstatera att i och med att det blir EU-domstolen som
              kommer att pröva detta framöver är det en garanti för att alla,
              även små länder, ska behandlas lika.
            </seg>
            <seg xml:id="i-46c3c81b8c0517ff-0">
              Jag gick upp, herr talman, för att reagera på det som jag uppfattade
              att Anna-Lena Sörenson också sade, nämligen att man själv kan
              välja om man vill gynna inhemsk industri eller handla upp internationellt.
              Det är en beskrivning av en passerad tid.
            </seg>
          </u>
          <note type="speaker" xml:id="i-891c3fdb1d71a34d-0">
            Anf. 133 ANNA-LENA SÖRENSON (S) replik:
          </note>
          <u who="anna-lena_sorenson_0eff8d" xml:id="i-4c7a5eb084ce5c2a-3">
            <seg xml:id="i-bd3b49d8b9ac7589-0">
              Herr talman! Jag tror att Allan Widman är alldeles för blygsam
              här. Om jag känner honom rätt är han initierad när det gäller
              dessa frågor och vet exakt vilka torpeder som ligger på vilka
              hyllor i vilka länder. Han har sett samma bilder som jag, och
              han vet att det inte finns någon torped på någon hylla i dag som
              passar för de svenska systemen för det första och för de svenska
              farvattnen för det andra.
            </seg>
            <seg xml:id="i-1e44032a8531baad-0">
              Jag tror att det är FMV som har låtit göra en marknadsanalys
              av var detta skulle kunna finnas. Vad jag har förstått har ett
              land visat sig intresserat, och det är Italien eller rättare sagt
              ett italienskt företag. Sist vi använde oss av italienska torpeder
              gick det inte särskilt bra; det tror jag att Allan Widman känner
              till. Det slutade med att de jagade de svenska torpedbåtarna i
              den svenska skärgården, och så ska vi väl inte ha det igen.
            </seg>
            <seg xml:id="i-13ebdb364263d202-0">
              Men det kan ju hända att det finns någon annan hylla någon annanstans
              kanske österut, i Ryssland. Men jag undrar om det är till fyllest
              att vi ska köpa torpeder från Ryssland. Jag tycker att jag har
              hört argumentation tidigare här i dag som bygger på att det är
              just från öster som det hot som vi ska rusta oss för i framtiden
              ska komma.
            </seg>
          </u>
          <note type="speaker" xml:id="i-a5527f3a39f7272b-0">
            Anf. 134 ROZA GÜCLÜ HEDIN (S):
          </note>
          <u who="roza_guclu_hedin_a13aa9" xml:id="i-ac93637852d3d111-0">
            <seg xml:id="i-7b7c67b0851b3369-0">
              Herr talman! Jag börjar med att instämma i Peter Hultqvists yrkanden.
            </seg>
            <seg xml:id="i-213cb09b7250d14e-0">
              Vårt betänkande FöU1 har debatterats flitigt här i dag. Mycket
              klokt har sagts, och i det stora hela har man samsyn på frågorna
              inom försvarspolitiken.
            </seg>
            <seg xml:id="i-cbf73d0ef6ad885f-0">
              Jag tänkte att jag skulle göra en liten avstickare och inte tala
              så mycket om de hårda frågorna. Jag tänkte i stället ägna min
              tid åt att prata om veteraner. Jag tycker att det är en högst
              aktuell fråga, särskilt nu när Försvarsmakten arbetar med att
              jobba fram en effektiv organisation i enlighet med försvarsbeslut.
              Insatsorganisationen 14 handlar inte bara om vår militära förmåga
              hur vi snabbt och effektivt kan sätta in våra förband i insats.
              Det är också viktigt att arbeta med vår förmåga att samordna hjälp
              och att se helheten och hur olika insatser påverkar våra soldater.
              Personalvård är en viktig faktor i alla instanser.
            </seg>
            <seg xml:id="i-deb79be759eaea60-0">
              Det gläder mig att Försvarsmakten jobbar intensivt med att bygga
              upp en organisation på Högkvarteret som jobbar nära och för dem
              som deltar i insatser. Frågan om veteraner är inte helt okomplicerad.
              Många har svårt att egentligen definiera vad en veteran är. Jag
              väljer att definiera dem som krigsveteraner eller som av försvaret
              utsänd personal som tjänstgjort utomlands. Man har egentligen
              inte någon exakt siffra på antalet veteraner, men man tror att
              det handlar om ungefär 100 000 personer.
            </seg>
            <seg xml:id="i-5f7d9f095965d596-0">
              Det är viktigt att poängtera att den problematik som uppstår
              bland veteraner inte på något sätt är ett grupptillstånd. Det
              är mer på individnivå. Samtidigt är det viktigt att inte måla
              fram en association en skev bild av hur det är att tjänstgöra
              utomlands.
            </seg>
            <seg xml:id="i-261703e144c59b3b-0">
              Dessa frågor är inte svarta eller vita, och det är inte alla
              som påverkas negativt av en utlandstjänstgöring, snarare tvärtom.
              Det finns mycket som tyder på att erfarenheten är mycket positiv
              och användbar i det vanliga livet.
            </seg>
            <seg xml:id="i-47f010a028c5ee12-0">
              Det är viktigt att påminna om att vi alla måste verka för att
              förändra synen på veteraner. Det är också allas vår uppgift i
              alla delar av samhället att bemöta dessa människor med respekt
              och visa hänsyn till deras upplevelser.
            </seg>
            <seg xml:id="i-8d6154be1ed5d719-0">
              Men vi måste ändå jobba utifrån tanken att vi är olika men också
              att vi faktiskt kan påverkas på olika sätt. Det är inte heller
              alltid soldater som blir drabbade. I många fall finns det familjer
              och anhöriga fruar, män och barn som påverkas. I dessa fall är
              det viktigt att de får stöd innan, under och efter en insats.
              Uppföljningsarbetet är nödvändigt. Därför är det viktigt att man
              jobbar fram verktyg som kan samla in data om personerna innan,
              under och efter en insats.
            </seg>
            <seg xml:id="i-6bf43db74c2a099e-0">
              Herr talman! Allt detta som jag talar om görs på ett eller annat
              sätt. Det är dock inte helt tillfredsställande ännu. Det är många
              instanser som är i behov av samordning och samsyn i frågan, alltifrån
              de frivilliga organisationerna, som arbetar ideellt med att ge
              stöd till anhöriga och till soldaterna, till dem som faktiskt
              jobbar dagligen med denna fråga.
            </seg>
            <seg xml:id="i-e4f101302336e9ee-0">
              En problematik som jag tror kommer att växa fram är okunskapen
              bland aktörer som kommer i kontakt med veteranerna. Det är inte
              nödvändigtvis så att veteranerna kan identifiera sina egna problem
              och själva vända sig till Försvarsmakten för att få hjälp. Ofta
              är det anhöriga och människor på arbetsplatsen som upptäcker en
              förändring och ett behov. Ofta dyker inte heller problemen upp
              samma år, året efter eller efter fem år. Det kan ta upp till 10,
              15 eller 20 år innan problemen ger sig till känna. Då vänder sig
              ofta veteranen likt övriga till företagshälsovården, socialtjänsten
              eller direkt till landstingen för att få hjälp att identifiera
              sina problem.
            </seg>
            <seg xml:id="i-f1c5d3ac100c5eb8-0">
              Okunskapen jag talade om kan då bli tydlig när man inte har särskilt
              mycket studier och forskning på området. Man vet helt enkelt inte
              vem som har ansvaret, specialistkunskapen saknas, vilka åtgärder
              som man ska vidta och till vem man ska hänvisa dessa personer.
            </seg>
            <seg xml:id="i-3cd12ec8261506c6-0">
              Det finns goda exempel att lära sig av när det gäller frågan
              om veteraner. USA är ett land som är framstående i dessa frågor.
              Men då är det också viktigt att säga att de faktiskt deltar i
              fler missioner än vi gör och av andra dimensioner och har gjort
              det i många år. De har ett särskilt departement som arbetar enbart
              med veteranfrågor. De har militära sjukhus och så vidare. De jobbar
              mycket med forskning och studier. Tack vare tidigare noggrann
              uppföljning och analys har de minskat självmordsfrekvensen bland
              sina veteraner. De har medicinskt kunniga personer vid varje mission
              som kan identifiera och upptäcka problemen redan på plats. De
              använder sig också av en speciell teknik för att identifiera problemen
              på avstånd. De använder telemedicin och telepsykiatri med läkarbedömningar
              på avstånd med hjälp av videoupptagning. Jag kan tycka att det
              är fantastiskt.
            </seg>
            <seg xml:id="i-48d0bbe0ddb7c0cf-0">
              Men det finns andra länder i vår närhet som jobbar med denna
              fråga på ett eller annat sätt, länder som man kan jämföra med
              Sverige. Jag behöver inte gå in på dem särskilt mycket.
            </seg>
            <seg xml:id="i-5bea27c2c3f35907-0">
              Jag vill ändå säga att de frivilliga organisationernas insatser
              är ovärderliga i detta arbete, men jag tycker inte att det är
              realistiskt att svenska veteraner ska behöva vända sig till de
              frivilliga organisationerna och före detta soldater för att få
              råd om var och hur de ska få tillgång till adekvat professionell
              hjälp. De ska dock vara ett komplement, och de är otroligt duktiga
              på att ge stöd till sina kolleger. I dag har Försvarsmakten endast
              en psykiatriker som utbildar militär sjukvårdspersonal inför missioner.
              Det finns dock en hel del psykologer på Högkvarteret, och fler
              kommer att rekryteras inom kort, vilket är positivt.
            </seg>
            <seg xml:id="i-93ccbcc10b14f820-0">
              Herr talman! Jag hoppas att jag genom mitt mjuka anförande har
              lyckats förmedla mitt engagemang i denna fråga. Jag är ganska
              ny inom området, men jag tycker att det är särskilt viktigt att
              följa upp denna fråga. Det leder faktiskt till mycket frustration
              när man tänker på framtiden om vi inte ökar takten i detta arbete.
            </seg>
            <seg xml:id="i-f999529351db4450-0">
              Jag välkomnar det senaste kommittédirektivet. Allan Widman har
              utsetts till att utreda denna fråga om frivillighetens roll i
              detta, och han kommer att komma med ett förslag senast den 1 november
              2012.
            </seg>
            <seg xml:id="i-5580ae2a3ba5b0eb-0">
              Avslutningsvis vill jag delge en tanke kring detta. Sverige är
              det enda land inom Partners for Peace där hantering av mental
              hälsa saknar struktur och inte leds av psykiatriker, vilket jag
              tror kommer att vara en viktig faktor i sammanhanget. Till skillnad
              från många andra nationer saknar vi statistik beträffande veteranernas
              självmordsfrekvens och posttraumatiska skador då uppföljningen
              sker inom den civila sjukvården, som i sin tur ofta saknar kunskap
              om specifika militära diagnoser och behandlingar. Jag hoppas därför
              att Försvarsmakten lyckas i sitt arbete att jobba fram en bra
              organisation, och jag vet att de är på god väg.
            </seg>
          </u>
          <note xml:id="i-de65a2e3362e4b1f-0">
            I detta anförande instämde Clas-Göran Carlsson, Peter Hultqvist,
            Åsa Lindestam och Anna-Lena Sörenson (alla S).
          </note>
          <note xml:id="i-58538628605ebb8c-1">
            Överläggningen var härmed avslutad.
          </note>
          <note xml:id="i-eaf829746b998281-0">
            16 § Utlåtande om EU:s långtidsbudget 20142020
          </note>
          <note xml:id="i-74bb48bb89898b7b-2">
            Föredrogs
          </note>
          <note type="speaker" xml:id="i-841b035777c2c1d6-0">
            Anf. 135 BO BERNHARDSSON (S):
          </note>
          <u who="bo_bernhardsson_b292df" xml:id="i-89c450fe4341f135-0">
            <seg xml:id="i-d15ecadd3a7e7759-0">
              Herr talman! Det finns en bred enighet mellan partierna om de
              grundläggande principerna som rör EU:s långtidsbudget, även om
              åsikterna naturligtvis går isär på andra områden som rör det europeiska
              samarbetet och hur det ska utvecklas.
            </seg>
            <seg xml:id="i-115a963d19e49e6e-0">
              Vi socialdemokrater menar, liksom andra partier, för det första
              att EU:s flerårsbudget måste utarbetas efter en restriktiv grundsyn.
              Vi vill med andra ord se en real frysning av budgeten, det vill
              säga att den ska räknas upp med bara inflationen.
            </seg>
            <seg xml:id="i-58de9d0488abd147-0">
              Vi vill för det andra, vilket är viktigt, se en modernisering
              av budgeten. Det handlar om att satsa på det som stärker konkurrenskraften,
              som skapar arbetstillfällen och som utvecklar ekonomierna och
              att satsa på forskning och innovationer och på insatser som har
              ett, som vi brukar kalla det, europeiskt mervärde.
            </seg>
            <seg xml:id="i-9168e8d522a05c53-0">
              Vi vill för det tredje att EU:s utgifter också i framtiden väsentligen
              ska finansieras genom bni-avgifter. Därför avvisar vi de idéer
              som har förts fram om att införa nya egna medel som också är tänkta
              att bidra till att expandera budgeten.
            </seg>
            <seg xml:id="i-338d8e114a20b228-0">
              Vi tror inte att det är politiskt klokt, mot bakgrund av det
              som nu sker i Europa, att bygga ut EU:s budgetramar. Vi tror inte
              att det är klokt att göra det samtidigt som, hur trist det än
              är, förtroendet för det europeiska projektet och politikers förmåga
              att lösa den ekonomiska krisen sviktar och samtidigt som många
              länder tvingas till hård budgetdisciplin och ett antal länder
              faktiskt drabbas av synnerligen kännbara åtstramningsprogram.
            </seg>
            <seg xml:id="i-922fc48dceab06ae-0">
              En annan sak, som vi inte kommer att gå in på i dag eftersom
              det inte finns utrymme för det, är att det skulle krävas en betydligt
              radikalare och offensivare ekonomisk politik över huvud taget
              för att skapa jobb och ta Europa ur krisen än det som vi nu ser
              runt om i olika länder.
            </seg>
            <seg xml:id="i-1749a0c7e73021a4-0">
              Europeiska unionen måste kraftsamla för att modernisera budgeten.
              Nya nödvändiga satsningar på ekonomisk utveckling och jobbskapande
              åtgärder måste i första hand komma till stånd genom omprioriteringar,
              besparingar och reformer på de stora utgiftsområdena.
            </seg>
            <seg xml:id="i-d526a0af85be4193-0">
              Att vi ställer oss skeptiska eller avvisande till idén om att
              införa nya egna medel i form av moms eller en transaktionsskatt
              bygger också på att vi ser detta som ett steg som kan innebära
              att vi överför skattepolitisk kompetens till EU, och den utvecklingen
              vill vi inte se. Vi menar, om jag ska uttrycka det lite mer allmänt,
              att man i så fall skulle rubba balansen mellan EU:s institutioner
              på ett sätt som inte svarar mot de tankar och diskussioner som
              så småningom ledde fram till Lissabonfördraget och som vann gehör
              och stöd i medlemsländerna. Vi vill värna nationernas skattepolitiska
              kompetens.
            </seg>
            <seg xml:id="i-fa9af7d8a01567e2-0">
              Vi socialdemokrater vill alltså inte ha en finansiell transaktionsskatt
              för att bygga ut EU:s egna medel och expandera budgeten. Men vi
              avvisar därmed inte tanken på en beskattning av finanssektorn.
              Vi vill bara inte se det i just det här sammanhanget.
            </seg>
            <seg xml:id="i-1472cd966562d087-0">
              Det är högst rimligt att finanssektorn bidrar till att betala
              mycket mer än vad som har gjorts hittills för vad den har ställt
              till med. Finanssektorn är i dag underbeskattad. En finansiell
              transaktionsskatt är i sammanhanget en möjlig väg att gå, men
              det finns också andra spår att välja som vi är beredda att diskutera
              och pröva.
            </seg>
            <seg xml:id="i-d6c070057570e423-0">
              När det gäller den här typen av beskattning kommer det i vilket
              fall som helst att krävas breda internationella överenskommelser,
              men skatteintäkterna ska gå till nationerna om en sådan beskattning
              kommer till stånd.
            </seg>
            <seg xml:id="i-85d403f3d1755bb9-0">
              När det gäller sammanhållningspolitiken vill vi stryka under
              att den måste få bli just en sammanhållningspolitik. En självklar
              grundtanke är solidaritet, det vill säga att det sker en utjämnande
              omfördelning inom unionen. Men samtidigt måste regioner i alla
              länder kunna få del av resurserna, inte minst för att systemet
              ska kunna bibehålla sin folkliga förankring och sin legitimitet.
            </seg>
          </u>
          <note xml:id="i-ecb1c02cfe6ffb34-0">
            Jag yrkar bifall till förslaget i utlåtandet.
          </note>
          <note type="speaker" xml:id="i-d232e08015094ace-0">
            Anf. 136 JESSICA ROSENCRANTZ (M):
          </note>
          <u who="jessica_rosencrantz_3b5891" xml:id="i-ee5de5903c6f93c7-0">
            <seg xml:id="i-295c7dd36ec8f4ba-0">
              Fru talman! Jag vill börja med att yrka bifall till förslaget
              i utskottets utlåtande.
            </seg>
            <seg xml:id="i-57b8dcbf9f9f1616-0">
              Jag vill säga att jag är väldigt glad över att vi har lyckats
              nå en bred enighet i mångt och mycket i utskottet när det gäller
              den här frågan. Det är viktigt att Sverige talar med en enad och
              stark röst när det handlar om så här viktiga frågor.
            </seg>
            <seg xml:id="i-e110a42e8c8859fb-0">
              Det handlar ytterst om vad Europeiska unionen ska ägna sig åt
              de kommande åren, vilka åtaganden EU ska prioritera och hur mycket
              vi ska investera. EU-kommissionens förslag är dessutom i en rad
              avseenden en ganska stor besvikelse, och därför är det viktigt
              att Sveriges riksdag markerar tydligt och enigt.
            </seg>
            <seg xml:id="i-d275a5d8fda1fa59-0">
              Kommissionen föreslår som bekant att budgeten ska öka med hela
              7 procent. Det är anmärkningsvärt. Det är anmärkningsvärt därför
              att EU redan i många avseenden ägnar sig åt fel saker och har
              svällt på tok för mycket i sin budget. Egentligen borde EU bli
              bättre på att prioritera kärnan i samarbetet.
            </seg>
            <seg xml:id="i-13b2424a1604c720-0">
              Men ännu mer anmärkningsvärda är de stora utgiftsökningarna i
              ljuset av det som händer runt omkring oss och den oroliga tid
              vi lever i. Många länder präglas av låg tillväxt, svag konkurrenskraft
              och offentliga finanser i oordning. På många håll är behoven akuta
              och ropen på hjälp starkare än någonsin. Europa befinner sig i
              en kris, och de flesta länder tvingas skära i sina nationella
              budgetar. Medborgare protesterar på gator och torg.
            </seg>
            <seg xml:id="i-d4178ae1624e1803-0">
              I dessa tider menar jag att det är olämpligt att kommissionen
              föreslår att EU:s budget ska växa på detta sätt, när man egentligen
              borde spara. Utskottet hade velat se en real frysning av EU:s
              utgifter.
            </seg>
            <seg xml:id="i-df36df84c3392b59-0">
              Utskottet är dessutom kritiskt till vad EU lägger sina gemensamma
              medel på. Kommissionen föreslår förvisso en minskning av jordbrukspolitik
              och sammanhållningspolitik, men vi menar att besparingarna är
              för små. Större omprioriteringar måste göras från områden som
              jordbruk och sammanhållning till områden som forskning och infrastruktur
              som ger långsiktig tillväxt.
            </seg>
            <seg xml:id="i-ec5dce65a327ba66-0">
              I den globala utvecklingen kan vi se att många delar av världen
              kraftigt flyttar fram sina positioner. Kina, Indien med flera
              är länder där ekonomin växer så det knakar och utvecklingen går
              i ljusets hastighet. Den ekonomiska tillväxten i vår omvärld är
              förstås positiv när den lyfter upp så otroligt många människor
              ur fattigdom. Men vår utmaning i Europa är samtidigt att inte
              bli omsprungna på vägen.
            </seg>
            <seg xml:id="i-54b9feae33c10041-0">
              Vill vi behålla vårt välstånd, vår välfärd och vår goda levnadsstandard
              är det dags att sätta fokus på fortsatt europeisk utveckling och
              tillväxt. Här spelar EU en avgörande roll. I stället för att fokusera
              på jordbrukspolitik är det dags att vi använder EU:s budgetmedel
              för att främja forskning, tillväxt, konkurrens och infrastruktur.
              Vi måste helt enkelt sätta fokus på EU:s konkurrenskraft.
            </seg>
            <seg xml:id="i-d57c1d4d41698039-0">
              Ytterligare en invändning som utskottet har mot kommissionens
              förslag är avskaffandet av de så kallade rabatterna på den svenska
              medlemsavgiften i utbyte mot ett nytt system av klumpsummerabatter.
              Det skulle innebära att den svenska medlemsavgiften ökar kraftigt.
              Eftersom vi värnar skattebetalarnas pengar motsätter vi oss en
              sådan ökning. Dessutom är det en ökning i en budget som prioriterar
              fel saker.
            </seg>
            <seg xml:id="i-323829cdab40c3ab-0">
              Vi vänder oss vidare mot kommissionens förslag om nya egna medel.
              Jag tänkte särskilt säga några ord om den så kallade Tobinskatten,
              skatten på finansiella transaktioner, och förklara varför vi i
              Alliansen är emot en sådan skatt.
            </seg>
            <seg xml:id="i-edf21bbcf941cee5-0">
              En skatt på finansiella transaktioner är i grund och botten ett
              desperat försök från vissa europeiska ledare att i oroliga tider
              visa handlingskraft. Förslaget är tyvärr ett slag i luften, och
              det är olyckligt att frågan bromsar upp många andra, mer konstruktiva
              förslag.
            </seg>
            <seg xml:id="i-5896947cf537ab36-0">
              Frågan om Tobinskatten är nämligen redan på förhand dödfödd,
              eftersom skatten måste vara global för att få någon verklig effekt.
              Om vi ensidigt skulle införa den i Europa skulle det bara innebära
              att transaktionerna flyttar någon annanstans. Det var precis vad
              vi såg hända i Sverige under 80-talet när vi införde den så kallade
              valpskatten. Transaktionerna flydde utomlands. En sådan transaktionsskatt
              skulle inte tillföra Europa något av värde, utan de enda som skulle
              bli glada är USA, Kina och kanske några andra länder som skulle
              få lite mer transaktioner.
            </seg>
            <seg xml:id="i-bd701f3c253e0afb-0">
              Det mest anmärkningsvärda i detta sammanhang är att Tobinskatten
              egentligen är ett illa dolt försök att se till att EU får mer
              egna medel, och den utvecklingen är vi emot. Vi vill inte ge EU
              mer pengar eller flytta beskattningsrätt dit.
            </seg>
            <seg xml:id="i-de42e71dcf616b99-0">
              Sist men inte minst vill jag, trots vissa åsiktsskillnader här
              och var, upprepa att jag är glad över att utskottet har varit
              enigt, att vi kan tala med en enad och tydlig röst i detta sammanhang
              och att vi stolt kan säga att Sveriges riksdag kommer att fortsätta
              att driva på för en reformerad och moderniserad budget i EU. I
              dessa oroliga tider är det nämligen så att inte bara Sverige måste
              driva en ansvarsfull ekonomisk politik, utan också EU måste ta
              sitt ansvar.
            </seg>
          </u>
          <note type="speaker" xml:id="i-69eb7235984097c5-0">
            Anf. 137 PER BOLUND (MP):
          </note>
          <u who="per_bolund_61c5be" xml:id="i-415d08ebc8b4262c-0">
            <seg xml:id="i-41951da317a7b249-0">
              Fru talman! Som ni har hört av tidigare talare har vi en stor
              enighet i finansutskottet. I likhet med övriga i utskottet är
              jag oroad över EU:s långtidsbudget. Jag yrkar bifall till utskottets
              förslag till beslut.
            </seg>
            <seg xml:id="i-10b2ca0e300bb7ca-0">
              Kostnaderna inom EU skenar ganska dramatiskt. EU:s utgifter ökar
              med 7 procent, eller 70 miljarder euro, i det förslag som ligger,
              vilket inte är rimligt i en tid av ekonomisk instabilitet och
              kris. Dessutom finns det många områden som EU kan skära i, inte
              minst jordbrukspolitiken. Att behöva göra en sådan här expansion
              av EU-budgeten känns därför inte motiverat.
            </seg>
            <seg xml:id="i-bb14d371662f4b06-0">
              Det tas i förslaget steg mot ökad överstatlighet inom EU genom
              att principen om enhällighet vid beslut som rör skatter i vissa
              fall byts ut mot att beslut fattas med kvalificerad majoritet.
              Även det vänder vi oss emot. Det innebär att risken ökar för att
              Sverige körs över av andra EU-länder och tvingas införa skatter
              vi inte valt själva. Det är också problematiskt att den nedsättning
              av EU-avgiften som Sverige har skulle minska rejält med det föreliggande
              förslaget. Sänkningen skulle vara från 5,5 miljarder per år till
              3 miljarder, vilket innebär att Sverige om förslaget går igenom
              blir en ännu större nettobidragsgivare till EU. Vi ser det som
              djupt problematiskt om Sverige ska stå för ännu mer av EU:s budget
              utan att få mer valuta för pengarna.
            </seg>
            <seg xml:id="i-68264ebf74fd448f-0">
              I långtidsbudgeten lyfts också fram frågan om en skatt på finansiella
              transaktioner, eller Tobinskatt. Jag ska fördjupa mig lite i den
              biten. Det här är en skatt som Miljöpartiet har slagits för under
              lång tid, för vi anser att den skulle få stor nytta på de finansiella
              marknaderna. Det handlar om en väldigt låg skatt, 0,1 procent
              av värdet på aktier, fondandelar och andra instrument på de finansiella
              marknaderna. Det är en så låg summa att vanliga aktiesparare inte
              skulle märka den över huvud taget. Däremot skulle en sådan här
              skatt kunna påverka finansmarknaderna positivt genom att minska
              de mest vilda svängningarna på börserna och minska spekulationen
              till exempel genom högfrekvenshandel på våra börser.
            </seg>
            <seg xml:id="i-eee638521db7b6ae-0">
              Som många av oss kanske såg på tv i går kväll ökar robothandeln
              på världens börser, och så även på Helsingforssbörsen. Detta gör,
              enligt många tunga bedömare, att börserna fungerar dåligt.
            </seg>
            <seg xml:id="i-7aabff5a791ce7d8-0">
              I en studie där man frågade kapitalförvaltare på Helsingforssbörsen
              som intervjuades ansåg sex av tio att robothandeln eller högfrekvenshandeln
              gör att aktiemarknaden fungerar sämre än tidigare.
            </seg>
            <seg xml:id="i-70c1cdc590b0ae79-0">
              Det är ganska uppenbart att högfrekvenshandeln leder till orimliga
              konsekvenser. Det finns många oroande tecken. Ungefär 60 procent
              av alla ordrar på Helsingforssbörsen förra året drogs tillbaka
              inom en sekund. Bara ungefär 1,5 procent av alla ordrar leder
              till att det blir en affär.
            </seg>
            <seg xml:id="i-d58c275f06cb8890-0">
              På de amerikanska börserna sker ungefär 75 procent av all börshandel
              genom robotar. Det förändrar hur hela börsen fungerar och skapar
              stor oro på marknaden. Enligt uppgifter i TV4 ägs en aktie på
              den amerikanska marknaden i genomsnitt i 22 sekunder. Det beror
              självklart på att högfrekvenshandeln har ökat till orimliga nivåer.
            </seg>
            <seg xml:id="i-cd4acae2fde54033-0">
              Finansinspektionen tar i sin rapport Risker i det finansiella
              systemet upp en händelse på den amerikanska börsen förra året.
              Då sjönk börsen i New York med 9 procentenheter inom loppet av
              fem minuter, för att sedan nästa minut återvända till samma nivå
              som tidigare. Sådana orimliga svängningar kommer genom den högfrekvenshandel,
              den robothandel, som finns på dagens börser.
            </seg>
            <seg xml:id="i-b9df32f042ba2efd-0">
              Det finns mycket som tyder på att en låg skatt på finansiella
              transaktioner skulle minska högfrekvenshandeln kraftigt och stabilisera
              börserna.
            </seg>
            <seg xml:id="i-a8316c52ca646e86-0">
              Dagens Industri rapporterar i en artikel: Högfrekvenshandeln
              kommer att få en betydande sänkning av omsättningen eftersom mycket
              av den inte längre blir meningsfull om man inför en skatt på finansiella
              transaktioner.
            </seg>
            <seg xml:id="i-573a0c4b3086acc1-0">
              Man gör väldigt små vinster och handlar med mycket stora summor
              pengar. Finns det då en liten skatt på de finansiella transaktionerna
              försvinner lönsamheten.
            </seg>
            <seg xml:id="i-99f697d5f0248a82-0">
              Det kan också tyckas vara ganska rimligt att finansbranschen
              får stå för åtminstone en del av kostnaderna för att sanera den
              europeiska ekonomin, när det åtminstone delvis är vidlyftiga lån
              från finansinstitut och banker som har skapat krisen.
            </seg>
            <seg xml:id="i-28d49eea43f14e38-0">
              Vi anser att en väl utformad skatt på finansiella transaktioner
              med bred internationell uppslutning skulle kunna minska finansiell
              spekulation och därmed bidra till att förbättra stabiliteten på
              finansmarknaderna. Förhoppningen är självklart att även andra
              delar av världen ska se värdet av en skatt på finansiella transaktioner,
              så att det blir ett globalt system. Men då krävs att någon vågar
              gå före och föreslå ett sådant system.
            </seg>
            <seg xml:id="i-df79366a69bffc79-0">
              EU-kommissionen räknar nu med att intäkterna från transaktionsskatten
              kan bli ungefär 57 miljarder euro per år. Från Miljöpartiets sida
              anser vi inte att de pengarna ska gå till egna medel för EU-kommissionen,
              utan vi anser att de ska användas av medlemsländerna.
            </seg>
            <seg xml:id="i-576a98d7e64042b8-0">
              Vi ser också att sådana intäkter skulle kunna utgöra en stabil
              och bra källa till finansiering av klimatåtgärder i utvecklingsländer.
              Det är något som har varit en av de stora stötestenarna i de internationella
              klimatförhandlingarna och som skulle kunna göra att vi närmade
              oss ett avtal på klimatområdet.
            </seg>
            <seg xml:id="i-188485a462d7ff1a-0">
              Fru talman! Att som regeringen gör sitta med armarna i kors och
              säga nej till de initiativ som tas på EU-nivå för en skatt på
              finansiella transaktioner är djupt beklagligt. När nu EU-kommissionen
              kommer med förslag på en skatt på finansiella transaktioner, när
              många tunga ekonomer anser att det behövs en ökad beskattning
              av finanssektorn för att minska osund spekulation och när konservativa
              ledare som Angela Merkel i Tyskland och Nicolas Sarkozy i Frankrike
              har ställt sig bakom ett sådant förslag, varför vägrar då den
              svenska regeringen delta i processen och står vid sidan av och
              surar? Det är djupt beklagligt och svårförklarligt.
            </seg>
            <seg xml:id="i-74802b0859a5be05-0">
              Därför har vi lagt ett särskilt yttrande om att vi anser att
              en skatt på finansiella transaktioner ska införas men att pengarna
              ska gå till medlemsländerna och inte till EU-kommissionen. I övrigt
              yrkar jag bifall till utskottets förslag till beslut.
            </seg>
          </u>
          <note type="speaker" xml:id="i-5adab85ca04d9c5f-0">
            Anf. 138 JESSICA ROSENCRANTZ (M) replik:
          </note>
          <u who="jessica_rosencrantz_3b5891" xml:id="i-ee5de5903c6f93c7-1">
            <seg xml:id="i-5f6fe10c665f1949-0">
              Fru talman! Jag hade egentligen inte tänkt ta replik, men jag
              blev lite uppjagad, kände jag, så jag tvungen i alla fall.
            </seg>
            <seg xml:id="i-c5e717f5894338b8-0">
              Jag måste kommentera detta med Tobinskatt, även om det är bara
              en del av hela betänkandet. Enligt min mening måste vi självklart
              ta till en rad olika åtgärder för att hantera den kris som vi
              befinner oss i. Jag kan däremot inte förstå hur Per Bolund kan
              prata om den här skatten som om den skulle vara verkningsfull.
            </seg>
            <seg xml:id="i-2396987ae48487bb-0">
              Vad vi diskuterar är en skatt som kommissionen själv anger skulle
              ge ett bnp-bortfall som är betydligt större än alla de eventuella
              intäkter som man kan tänka sig att skatten ger. Alltså är det
              totalt sett en negativ effekt på både vår tillväxt och våra möjligheter
              att tillsammans investera i välfärd och i vår framtid.
            </seg>
            <seg xml:id="i-d4caff5b8cf99f06-0">
              Dessutom kommer transaktionerna helt enkelt att flytta på grund
              av en sådan skatt. Det går inte riktigt att komma undan. Visst
              kan man prata om vilka intäkter det eventuellt skulle ge i ett
              slags drömvärld där det inte blir några effekter. Men de här transaktionerna
              kommer ju att lämna Europa och bege sig någon annanstans. Jag
              förstår inte riktigt hur Per Bolund kan se att detta är ett konstruktivt
              förslag. Det känns mer som ett drömscenario, om jag ska vara ärlig.
            </seg>
          </u>
          <note type="speaker" xml:id="i-acede60f012a405c-0">
            Anf. 139 PER BOLUND (MP) replik:
          </note>
          <u who="per_bolund_61c5be" xml:id="i-415d08ebc8b4262c-1">
            <seg xml:id="i-1935edac35407d01-0">
              Fru talman! Om det är ett drömscenario kan jag konstatera att
              vi är många som drömmer. EU-kommissionen lägger fram ett sådant
              förslag och säger inte att det inte kommer att ge några intäkter,
              vilket Jessica Rosencrantz utmålar här lite grann, utan man säger
              tvärtom att det kommer att ge 57 miljarder euro i intäkter.
            </seg>
            <seg xml:id="i-bb1c7218b317017a-0">
              Jag kan också konstatera att det tydligen finns många drömmare
              även på Jessica Rosencrantz politiska sida i form av till exempel
              Angela Merkel och Nicolas Sarkozy, som inte brukar bedömas vara
              några gröna drömmare utan snarare är ganska traditionella, konservativa
              politiker i Europa. De har ändå ställt sig bakom det här förslaget
              och anser att det skulle göra nytta och att det bör genomföras.
            </seg>
            <seg xml:id="i-8d9b823b991051e3-0">
              Den svenska regeringen är kanske den som i så fall har drömmar,
              möjligtvis mardrömmar, kring den skatten. Om det är några så är
              det den svenska regeringen som ställer sig utanför och har en
              särställning i det europeiska samarbetet. Det är i princip den
              svenska regeringen och den brittiska regeringen som har varit
              skeptiska till den här skatten, medan övriga ledningar i Europa
              har varit positiva till att införa en sådan skatt.
            </seg>
            <seg xml:id="i-4ab8d363a034da64-0">
              Det beror på att man ser behovet av att reglera de finansiella
              marknaderna. När vi ser hur börskurser på oerhört kort tid skyfflas
              upp och ned och när vi ser hur säkerheten i de finansiella systemen
              minskar för varje år som går, till exempel på grund av det jag
              var inne på, högfrekvenshandel, då ser man att det också behöver
              införas någon form av regleringar.
            </seg>
            <seg xml:id="i-2790444de8616541-0">
              Vi kan alla hoppas på att även andra regeringar som inte finns
              inom EU ser behovet av detta. Jag vet att den här diskussionen
              pågår runt om i världen på många andra marknader. Jag nämnde exempel
              från den amerikanska börsen som visar hur stor instabilitet och
              oro som skapas genom osund spekulation.
            </seg>
            <seg xml:id="i-d8bf139fc0441f72-0">
              Jag är övertygad om att detta kommer att sprida sig även till
              andra. Men det krävs att någon vågar gå före och införa en sådan
              skatt för att det ska vara möjligt att få en bred uppslutning
              globalt sett. Där tycker jag att det är bra att EU har gått före,
              och jag beklagar verkligen att den svenska regeringen intar en
              ställning där man ställer sig vid sidan av och surar.
            </seg>
          </u>
          <note type="speaker" xml:id="i-7bc679c4adf1a606-0">
            Anf. 140 JESSICA ROSENCRANTZ (M) replik:
          </note>
          <u who="jessica_rosencrantz_3b5891" xml:id="i-ee5de5903c6f93c7-2">
            <seg xml:id="i-f8f5f1f0cc9a1a4c-0">
              Fru talman! Anledningen, Per Bolund, till att EU i dag skriker
              efter en transaktionsskatt är att EU vill ha mer egna medel, vill
              ha mer resurser. I en tid då man redan föreslår att budgeten ska
              svälla med 7 procent vill man ha mer intäkter för att kunna finansiera
              budgeten. Det är därför Merkel och Sarkozy ropar på en transaktionsskatt.
            </seg>
            <seg xml:id="i-e2bfb155de4b207f-0">
              Det måste man våga se igenom. Annars är det bara naivt att tro
              att inte det är skälet. Det är klart att EU på alla möjliga tänkbara
              sätt försöker få fram mer av intäkter.
            </seg>
            <seg xml:id="i-20f50d2813f5f150-0">
              Det är mycket möjligt att det skulle ge intäkter, som du säger.
              Men det ger samtidigt ett massivt bnp-bortfall, så man måste våga
              se till båda ändarna av diskussionen.
            </seg>
            <seg xml:id="i-e522267ad642e20e-0">
              Jag menar att vi som företräder en mer restriktiv linje och vill
              att EU ska prioritera och måste våga se vilka åtgärder vi vill
              genomföra, vi måste våga se igenom att detta faktiskt är ett försök
              från ledare i Europa att ge mer makt och mer pengar och till och
              med egen beskattningsrätt till EU. Det menar jag att vi måste
              våga genomskåda.
            </seg>
            <seg xml:id="i-39a8bcf8cb194b0d-0">
              Vi har faktiskt, Per Bolund, genomfört en liknande skatt i Sverige
              och måste lära oss av våra exempel. Jag tror generellt att man
              kan göra misstag en gång, och sedan ska man försöka lära sig av
              dem. Jag tror inte på att genomföra exakt samma misstag en gång
              till. Jag menar att om vi, efter att i Sverige ha infört valpskatten
              under 80-talet och har sett hur transaktionerna flydde, skulle
              göra det igen vore det inte så klokt.
            </seg>
            <seg xml:id="i-163ff84c298db84c-0">
              En sådan här skatt kan vara verkningsfull bara om den införs
              på global nivå. Men det kommer inte att ske.
            </seg>
            <seg xml:id="i-1cd62c5b5f3bb4f4-0">
              Det hade väl varit möjligt att man kunde landa i Per Bolunds
              slutsats fast jag skulle inte göra det ändå om man trodde att
              Kina, USA och andra länder skulle följa efter. Men det kommer
              ju inte att hända. Därför kommer vi i stället att stå i Europa
              utan transaktioner och med bnp-bortfall och se oss själva göra
              om samma misstag igen och samtidigt ge EU mer egna intäkter, mer
              egna medel och beskattningsrätt.
            </seg>
            <seg xml:id="i-2b4e3be99d371870-0">
              Det tror jag vore helt fel väg att gå.
            </seg>
          </u>
          <note type="speaker" xml:id="i-d4387b8cfd04725f-0">
            Anf. 141 PER BOLUND (MP) replik:
          </note>
          <u who="per_bolund_61c5be" xml:id="i-415d08ebc8b4262c-2">
            <seg xml:id="i-0a6b38067871c5cc-0">
              Fru talman! Det är beklagligt att höra den uppgivenhet som man
              hör från Jessica Rosencrantz i den här frågan. Det är som om vi
              inte kan påverka någonting utan helt och hållet är offer för de
              finansiella marknaderna som flyttar som de vill.
            </seg>
            <seg xml:id="i-b5fc82fdf5cad4e6-0">
              Jag kan bara konstatera att det inte är en syn som delas av många
              ledande politiker i Europa. Om de gjorde de bedömningen att alla
              transaktioner skulle flytta till andra delar av världen tror jag
              inte att man skulle föreslå en sådan skatt, vilket man faktiskt
              gör nu.
            </seg>
            <seg xml:id="i-d0d1bfe6ec1cc327-0">
              Man kan tycka att skatten kan göra nytta även om den inte används
              på det sätt som EU-kommissionen föreslår. I vårt ställningstagande
              har vi mycket tydligt sagt att vi vill att skatten ska gå till
              de nationella parlamenten och nationerna och inte användas på
              EU-nivå. Men vi tror ändå att skatten skulle göra stor nytta genom
              att lugna ned och stabilisera de finansiella marknaderna.
            </seg>
            <seg xml:id="i-48b030d458337b40-0">
              Jag tror kanske att skillnaden mellan mig och Jessica Rosencrantz
              ligger i synen på styrande skatter. Moderaterna har generellt
              varit ganska skeptiska till att använda sådana skatter medan Miljöpartiet
              har sett att de gör stor nytta och verkligen kan påverka systemet.
            </seg>
            <seg xml:id="i-6a4c046046c23e8a-0">
              Vi har haft samma diskussioner när det gäller miljö- och klimatskatter,
              till exempel. Vi ser att de gör stor nytta och att intäkterna
              kan användas till värdefulla saker.
            </seg>
            <seg xml:id="i-2e80ba268be74fc3-0">
              Det är lite märkligt att höra det här från politiker som i vanliga
              fall säger: Vi måste vara med och delta i diskussioner i EU och
              påverka hur till exempel pengarna och intäkterna används. Men
              i det här fallet väljer man att helt ställa sig vid sidan av och
              säga blankt nej utan att föra en diskussion till exempel om hur
              de här intäkterna skulle kunna användas.
            </seg>
            <seg xml:id="i-d02442b52e6f413e-0">
              Sedan tycker jag att det är lite felaktigt att jämföra den här
              transaktionsskatten med en valpskatt, som Jessica Rosencrantz
              pratar om. Det är lätt att konstatera att Sverige är ett mycket
              mindre område än vad EU är, och även när man tittar på de finansiella
              marknaderna är de mycket starkare och stabilare på europeisk nivå
              än på svensk nivå. Jag tror att risken för att alla transaktioner
              skulle flytta från euroområdet bara för att man inför en sådan
              här väldigt låg skatt är klart överdriven.
            </seg>
            <seg xml:id="i-458c31503376bdc2-0">
              Men vi lär få se det, för det ser ut som att den här skatten
              kommer att införas. Vi kommer väl att få stå här om några år och
              bedöma vad resultaten har blivit.
            </seg>
          </u>
          <note type="speaker" xml:id="i-cc939b38d510f3ab-0">
            Anf. 142 PER ÅSLING (C):
          </note>
          <u who="per_asling_f81bf3" xml:id="i-8a1cc0f35cbe6a5e-0">
            <seg xml:id="i-6ccb96d4ca671c7b-0">
              Fru talman! Stram budget, frysta reala utgifter och budgetdisciplin
              har varit våra ingångar inför kommande budgetperiod.
            </seg>
            <seg xml:id="i-75230b375dd2a263-0">
              I juni presenterade EU-kommissionen sitt förslag till långtidsbudget
              för åren 20142020. Från svensk utgångspunkt är det ett dåligt
              förslag som gör att vi riskerar en fördyrad årlig EU-avgift på
              upp till 10 miljarder, vilket är helt oacceptabelt. Det är dessutom
              ett förslag som rimmar illa med tidens anda, och det av flera
              skäl.
            </seg>
            <seg xml:id="i-054fd8d156779370-0">
              För det första föreslår kommissionen att utgifterna ska öka med
              5 procent jämfört med innevarande budgetperiod detta i ett läge
              när flera av EU:s medlemsländer, ja till och med de flesta, kämpar
              med stora underskott och statsskulder och har genomfört eller
              planerar att genomföra utgiftsminskningar och skattehöjningar
              för sina befolkningar.
            </seg>
            <seg xml:id="i-37f85cd1ae3548fa-0">
              För det andra är budgetens innehåll i alltför hög grad förankrat
              i gårdagens EU. Det gör att utrymmet för en mer framtids- och
              reforminriktad budget, med utgifter som fokuserar på åtgärder
              som tydligt kan stärka unionens tillväxtförutsättningar och konkurrenskraft
              och därmed kopplas till tillväxtagendan Europa 2020, blir ytterst
              begränsat.
            </seg>
            <seg xml:id="i-89b7f2cf0023de97-0">
              För det tredje föreslår kommissionen två nya egna finansiella
              transaktionsinstrument, en transaktionsskatt och en ny EU-moms.
              Vi motsätter oss nya egna medel och överföring av mer kompetens
              på skatteområdet till EU-nivå.
            </seg>
            <seg xml:id="i-acc7cb179c88d475-0">
              Fru talman! Centerpartiet anser att det är viktigt att Sverige
              är pådrivande i förhandlingarna om långtidsbudgeten när det gäller
              att påpeka behovet av strukturella riktiga reformer och utgifter
              som bidrar till att EU kan nå politiskt prioriterade mål, som
              exempelvis ökad hållbar tillväxt och sysselsättning i hela unionen.
              Det är angeläget att göra prioriteringar och vidta åtgärder som
              skapar tydliga europeiska mervärden. Det kan vara satsningar på
              forskning och innovation, infrastruktur, klimat, miljö och hållbar
              energiomställning.
            </seg>
            <seg xml:id="i-f803691e35a55d36-0">
              På föregående veckas toppmöte i Bryssel beslutades det om en
              inriktning för den inre marknaden det gäller energiområdet som
              ska vara genomförd 2014, detta för att skynda på bland annat energieffektivisering
              och satsningar på infrastruktur. Vi ser mycket positivt på dessa
              framsteg och anser att det är angeläget att hålla uppe reformtakten
              på energiområdet.
            </seg>
            <seg xml:id="i-b1c8c465262fb17d-0">
              En annan viktig europeisk prioritering är en reformering av jordbrukspolitiken
              med produktionsinriktning utifrån nytta och behov och långsiktighet
              som utgångspunkt. Samtidigt är det viktigt att den gemensamma
              jordbrukspolitiken bidrar till fungerande marknader och därmed
              sund konkurrens.
            </seg>
            <seg xml:id="i-2877524d1765c12b-0">
              Centerpartiet menar att EU:s gemensamma jordbrukspolitik kan
              bidra till ett bättre klimat genom att reformeras i en grönare
              riktning men också stärka landsbygdens förutsättningar genom att
              värna och bygga ut landsbygdsprogrammet. Sådana satsningar är
              angelägna och har, som vi ser det, ett tydligt europeiskt mervärde.
            </seg>
            <seg xml:id="i-ada60bf266ac663e-0">
              Fru talman! För att hålla samman EU, inte minst i dessa tider
              av ekonomisk och politisk osäkerhet, spelar sammanhållningspolitiken
              en viktig roll. Sammanhållningspolitiken är för oss i Centerpartiet
              en viktig del av EU:s agenda för att skapa hållbar tillväxt i
              hela unionen. Regioner med störst behov ska prioriteras när det
              gäller inriktningen för den nya sammanhållningspolitiken.
            </seg>
            <seg xml:id="i-72e20e618bb379da-0">
              Under senare år har sammanhållningspolitiken alltmer kommit att
              fokusera på forskning och innovation, infrastruktur och tillgänglighet
              men också gränsöverskridande samarbete åtgärder som tydligt bidrar
              till ökad tillväxt och konkurrenskraft i hela unionen.
            </seg>
            <seg xml:id="i-48a3ab7702fe7cc0-0">
              Kommissionens förslag innebär att en större andel av budgeten
              kommer att gå just till territoriellt samarbete, något som Centerpartiet
              varmt välkomnar. På så sätt motverkas de negativa effekterna av
              nationella gränser, och vi får en mer balanserad utveckling i
              hela Europa.
            </seg>
            <seg xml:id="i-4cd45f7a100f1af3-0">
              Gleshet måste även framöver vara ett av kriterierna för fördelningen
              av medel mellan medlemsländerna. I de fortsatta förhandlingarna
              är det angeläget att bevaka att gleshetskriteriet ges tillräcklig
              tyngd men också att optimera Sveriges återflöden. Med erfarenhet
              från förhandlingarna inför nuvarande budgetperiod kan det konstateras
              att återföring av medel, till exempel via landsbygdsprogrammet,
              har varit framgångsrikt. Den svenska nettoavgiften har blivit
              lägre.
            </seg>
            <seg xml:id="i-06c902aa0c13791c-0">
              Fru talman! Avslutningsvis konstaterar jag att ett EU som prioriterar
              klart avgränsade politikområden, där vinsten av gemensam europeisk
              politik är hög, har potential att bidra till långsiktighet och
              hållbar tillväxt i hela Europa. Men då måste EU-politiken först
              ses som en helhet, inte som ett nollsummespel där vissa vinner
              och andra förlorar.
            </seg>
            <seg xml:id="i-8d0a39f7ad61640c-0">
              Jag vill yrka bifall till utskottets förslag.
            </seg>
          </u>
          <note type="speaker" xml:id="i-9d00c4a8bf5c20b3-0">
            Anf. 143 JOHNNY SKALIN (SD):
          </note>
          <u who="johnny_skalin_3e2441" xml:id="i-5b15d3543de71d75-0">
            <seg xml:id="i-977323db7ff0f740-0">
              Fru talman! Sverigedemokraterna som parti ser positivt på ett
              samarbete och ett utbyte med Europa och delar särskilt tanken
              och idén om en öppen europeisk marknad. Däremot delar vi inte
              EU:s ambitioner att bilda en federal europeisk superstat. Det
              är ambitioner som inte bara uttrycks av kommissionen utan som
              även framförs av Tysklands förbundskansler Angela Merkel och Frankrikes
              president Nicolas Sarkozy. Det sker både inlindat och genom att
              de föreslår en fiskal union med egen beskattningsrätt.
            </seg>
            <seg xml:id="i-59b5d65343eba2ce-0">
              Dessa tongångar går dess värre varma också här hemma i Sverige
              och i denna kammare. Från den rödgröna sidan deklarerar man att
              man är för en europeisk skatt på transaktioner. Och från regeringens
              sida har man, med stöd från Socialdemokraterna och Miljöpartiet,
              gett sig själv rätten att via IMF finansiera EMU:s misslyckande
              med, i slutändan, skattebetalarnas pengar.
            </seg>
            <seg xml:id="i-6e31f4ce331b2681-0">
              Båda alternativen utgör två snarlika versioner av en socialiserad
              och gemensam skuldhantering i Europa, där skötsamma och välfungerande
              länder finansierar de länder som antingen inte skött sina finanser
              eller som har råkat ut för EMU:s inbyggda baksidor med en penningpolitik
              för 17 olika, i flera fall fundamentalt olika, länder.
            </seg>
            <seg xml:id="i-e280ed9cdc179fe1-0">
              Därför säger Sverigedemokraterna också nej till båda formerna
              av skuldhantering för ett valuta- och penningpolitiskt system
              som redan från början, genom att endast tre deltagarländer klarade
              konvergenskraven, var dömt att misslyckas och som nu står i full
              brand.
            </seg>
            <seg xml:id="i-046d921debe93bc1-0">
              Fram till dess att den politiska opinionen i denna kammare omvänts
              eller byts ut så att ett förhandlande om ett utträde ur EU kan
              inledas står det emellertid även under vårt ansvar att framföra
              åsikter om hur EU:s gemensamma medel bör hanteras. Eftersom svenska
              skattebetalare dessutom betalar ca 30 miljarder kronor per år
              till EU:s budget och idéer på EU-nivå framförs att denna avgift
              kraftigt ska öka, samtidigt som återflödet från EU endast ligger
              i storleksordningen 1015 miljarder, har vi ännu större anledning
              att lägga oss i hur EU-avgiften hanteras.
            </seg>
            <seg xml:id="i-3b7f8b1ab85905a2-0">
              Det handlar kort sagt om mycket stora svenska anslag för att
              stötta en överstatlig union som det svenska folket aldrig röstat
              om att tillhöra. Amsterdamfördraget, Nicefördraget och Lissabonfördraget
              medförde alla, efter Sveriges anslutning till EU, förstärkningar
              av EU:s makt på bekostnad av det svenska folket. I detta perspektiv
              menar jag att det är viktigt att slå vakt om svensk självständighet
              och svensk rätt att själva i så hög utsträckning som möjligt få
              bestämma över våra egna skattemedel.
            </seg>
            <seg xml:id="i-d7598e5782fe8e6d-0">
              Därför är det primära inte bara att vi från Sveriges sida inför
              EU försöker hålla kvar nuvarande kostnadsnivåer, vilket ju är
              regeringens ståndpunkt, utan att vi även i förhandlingarna driver
              på hårt för att utöka vår så kallade rabatt på EU-avgiften.
            </seg>
            <seg xml:id="i-7d66e4f8e092e89d-0">
              Det kan under inga omständigheter anses rimligt att Sverige,
              som för övrigt tillsammans med Norge tillhör världens främsta
              land vad gäller att via biståndet ta ut skattepengar som sedan
              fördelas ut till flertalet länder, däribland till och med Ryssland
              och Kina, och ovanpå detta dessutom står för västvärldens mest
              oansvarliga och kostsamma invandringspolitik, ska stå som finansiär
              för att också understödja Europas länder. Detta gäller särskilt
              som denna omfördelning syftar till att underlätta för bildandet
              av en enhetsstat, eftersom en sådan förutsätter just denna form
              av utjämningsprincip för att fungera.
            </seg>
            <seg xml:id="i-f64c38c82aa26ccb-0">
              Fru talman! Det svenska målet bör därför vara självklart: Sveriges
              EU-avgift ska så länge vi kvarstår som medlemsland minst hållas
              på en neutral nettonivå.
            </seg>
          </u>
          <note type="speaker" xml:id="i-6dbf6a256c76fa15-0">
            Anf. 144 JACOB JOHNSON (V):
          </note>
          <u who="jacob_johnson_31d6eb" xml:id="i-4b5aacd51711da4c-0">
            <seg xml:id="i-f243d33ddc18ef3f-0">
              Fru talman! Det är en stor fråga som behandlas i dagens utlåtande,
              nämligen EU-kommissionens förslag till långtidsbudget för EU för
              nästa planperiod 20142020.
            </seg>
            <seg xml:id="i-773b7ce062ea67ce-0">
              EU-kommissionen föreslår olika ändringar som sammantaget innebär
              att den totala budgetramen höjs med 70 miljarder euro eller ca
              630 miljarder kronor eller uttryckt som andel av bni, från 1,05
              procent till 1,11 procent. Det kan tyckas som en begränsad ökning,
              men det handlar alltså om mycket pengar sammanlagt.
            </seg>
            <seg xml:id="i-c2e4ba1b30961e44-0">
              Nu är vi i Sverige eniga över partigränserna om att säga nej
              till denna utökning. Ett enigt utskott anser alltså att den totala
              budgetramen bör frysas på nuvarande nivå, det vill säga 1,05 procent
              av EU-ländernas samlade bni. Inte minst är det viktigt att EU
              visar återhållsamhet i dagens ekonomiska läge när många medlemsstater
              brottas med stora underskott. När man lyssnar på debatten om europakten
              och ökad övervakning och kontroll av euroländernas statsbudgetar
              framstår EU-kommissionens förslag som mindre väl tajmat.
            </seg>
            <seg xml:id="i-e2ce45b3248b786b-0">
              Även om förslaget måste avvisas när det gäller volymen finns
              det delar i förslaget som jag tycker är intressanta. Jag tänker
              till exempel på att kommissionen vill förenkla budgetbestämmelserna
              och sätta fokus på resultaten, särskilt vad gäller sammanhållningspolitiken
              och jordbrukspolitiken. Det senare ligger i linje med vad utskottet
              förespråkade redan 2008, nämligen att EU:s budget i högre grad
              borde vara resultatorienterad och sätta effekterna i fokus.
            </seg>
            <seg xml:id="i-ba7f7e80a6d7f3c1-0">
              Utskottet påpekar också i dagens utlåtande att EU:s revisionsrätt
              bör ges ökade möjligheter att genomföra effektivitetsrevisioner
              för att kontrollera att medlen används effektivt för att nå uppsatta
              mål och inte bara, som nu, mest fokusera på att medlen används
              korrekt i lagens mening. Här har EU en del att lära av den svenska
              effektivitetsrevisionen som Riksrevisionen utför.
            </seg>
            <seg xml:id="i-224d749bebdd11ce-0">
              Inom ramen för en alltså realt sett oförändrad budget vill vi
              se förändringar genom ökat stöd bland annat till forskning och
              utveckling men å andra sidan ökade besparingar inom den så kallade
              sammanhållningspolitiken, det vill säga EU:s regionalpolitik och
              jordbrukspolitiken. Här har kommissionen inte gått tillräckligt
              långt i sitt förslag.
            </seg>
            <seg xml:id="i-a8a731c62ecfebe2-0">
              Förslaget innehåller ändringar av de rabatter som olika länder,
              också Sverige, har på sin medlemsavgift. Sverige är ju nettobetalare
              till EU, det vill säga vi betalar mer i avgift än vi får tillbaka
              till exempel inom sammanhållningspolitiken och jordbrukspolitiken.
              Enligt kommissionen ska vår rabatt minskas avsevärt, vilket i
              sin tur alltså innebär en ökning av Sveriges nettobetalning till
              EU. Detta är inte rimligt utan måste avvisas.
            </seg>
            <seg xml:id="i-e8210219b6274e12-0">
              Fru talman! Det som kanske fått mest uppmärksamhet i förslaget
              och där vi i utskottet har lite olika synsätt gäller förslaget
              från kommissionen om egna medel. Vi är i och för sig över partigränserna
              eniga om att det inte finns anledning att tillmötesgå de förslag
              på nya egna medel som föreslås, eftersom det riskerar att bli
              medel att expandera EU:s budget. Kommissionen föreslår dels en
              ny form av momsavgift, dels en skatt på finansiella transaktioner.
              Vi avvisar alltså enigt detta som förslag på nya egna medel.
            </seg>
            <seg xml:id="i-0eaee338bfa3aed3-0">
              Däremot anser Vänsterpartiet, liksom Socialdemokraterna och Miljöpartiet
              som vi har hört tidigare, att en väl utformad skatt på finansiella
              transaktioner kan nå andra syften, nämligen att minska finansiell
              spekulation och därmed bidra till att förbättra stabiliteten på
              finansmarknaderna.
            </seg>
            <seg xml:id="i-8f30c296e603e2f2-0">
              Enligt mig är det också rimligt att en sådan transaktionsskatt
              samordnas på EU-nivå, annars är risken stor att skatten blir meningslös.
              Helst bör naturligtvis en sådan skatt vara global, men EU är trots
              allt en tillräckligt stor aktör för att göra det meningsfullt.
              Det har också den effekten att frågan kan lyftas upp med större
              kraft till exempel inom G20-kretsen.
            </seg>
            <seg xml:id="i-47e3b4e80a7c61af-0">
              EU-kommissionen har gjort beräkningar på möjliga intäkter från
              en transaktionsskatt och landat på en uppskattning på 57 miljarder
              euro eller motsvarande drygt 500 miljarder kronor för hela EU.
              Beräkningen utgår från en mycket låg minimiskattesats på transaktioner,
              0,1 procent på handel med obligationer och aktier och 0,01 procent
              på handeln med derivat. Medlemsländerna kan enligt förslaget i
              och för sig besluta om högre skattesatser.
            </seg>
            <seg xml:id="i-21a23a6f7812b08d-0">
              Vänsterpartiet ser alltså positivt på en sådan skatt. Det är
              ju en annan, nyare variant av den så kallade Tobinskatten. Tobin
              föreslog redan på 1970-talet en skatt på internationella valutatransaktioner
              som då främst var avsedd att motverka valutaspekulation. Den här
              skatten är i samma härad som Tobinskatten.
            </seg>
            <seg xml:id="i-3272debb904ac027-0">
              EU-kommissionen föreslår att en stor del av de beräknade intäkterna
              från transaktionsskatten ska tillfalla EU som egna medel. Ett
              enigt utskott avvisar som sagt detta, men från den rödgröna sidan
              ser vi ändå positivt på en sådan skatt av andra anledningar. Finansmarknaden
              är lågt beskattad, och en transaktionsskatt kan motverka finansiell
              spekulation. Detta är i stort innehållet i det gemensamma särskilda
              yttrandet från S, V och MP i ärendet.
            </seg>
            <seg xml:id="i-49c57abebc5078b1-0">
              Med detta, fru talman, ställer jag mig bakom såväl förslaget
              i utskottets utlåtande om EU:s långtidsbudget 20142020 som vårt
              särskilda yttrande.
            </seg>
          </u>
          <note type="speaker" xml:id="i-55260acac6c905bb-0">
            Anf. 145 INGEMAR NILSSON (S):
          </note>
          <u who="ingemar_nilsson_e9c916" xml:id="i-9b104633d9c54ec5-0">
            <seg xml:id="i-ca0d30ca89805c9d-0">
              Fru talman! I den här debatten, som alltså handlar om finansutskottets
              utlåtande om EU:s långtidsbudget, vill jag också göra ett förhoppningsvis
              kort inlägg.
            </seg>
            <seg xml:id="i-e02ddd3f7a563b08-0">
              Även i näringsutskottet har vi haft anledning att diskutera kommissionens
              förslag, framför allt med avseende på sammanhållningspolitiken
              för den kommande budgetperioden 20142020.
            </seg>
            <seg xml:id="i-d3add3335f5f2c97-0">
              I den diskussion som vi i näringsutskottet har haft har vi socialdemokrater
              väldigt tydligt markerat vår principiella inställning just när
              det gäller sammanhållningspolitiken.
            </seg>
            <seg xml:id="i-d8b0172c2ac585a6-0">
              Vi delar uppfattningen att en övergripande målsättning i förhandlingarna
              om nästa fleråriga budgetram är en oförändrad EU-avgift, men vi
              är kritiska till att regeringen med det som utgångspunkt efterlyst
              ytterligare besparingar inom just sammanhållningspolitiken.
            </seg>
            <seg xml:id="i-a4363c3edd6dc4a3-0">
              Vi menar att det finns andra utgiftsområden inom EU-budgeten
              som det finns större skäl att genomföra besparingar inom. En svensk
              inställning under hela vårt medlemskap har ju varit att jordbrukspolitiken
              måste i grunden reformeras.
            </seg>
            <seg xml:id="i-7004a913814ff564-0">
              Däremot vill vi, med större eftertryck än regeringen, peka på
              behovet när det gäller stödsystemen inom sammanhållningspolitiken.
              De får inte bli mer komplicerade och skapa en ökad administrativ
              börda, ett problem som många har vittnat om genom åren när det
              gäller sammanhållningspolitiken.
            </seg>
            <seg xml:id="i-47cc01432adfbcb7-0">
              Vi anser att det är angeläget också av legitimitetsskäl att alla
              regioner inom EU även i fortsättningen omfattas av sammanhållningspolitiken.
              Den ska gälla alla medlemsländer med utgångspunkt från deras respektive
              förutsättningar. Uppgiften för det här området är nämligen att
              minska skillnaderna mellan Europas regioner, men också att utjämna
              skillnaderna inom länderna.
            </seg>
            <seg xml:id="i-2a07035e97ece9d8-0">
              Det övergripande målet för sammanhållningspolitiken, som enligt
              kommissionens förslag är att bidra till att nå EU:s 2020-mål,
              handlar för Sveriges del bland annat om satsningar på energieffektivisering,
              förnybara energikällor, innovation och förbättrad konkurrenskraft
              hos små och medelstora företag.
            </seg>
            <seg xml:id="i-2226c0f86c99ccf5-0">
              När det gäller Socialfonden handlar det om att möta de utmaningar
              som finns inom sysselsättningsområdet, utbildningsområdet och
              fattigdomsbekämpningen.
            </seg>
            <seg xml:id="i-fa342c3e555caf78-0">
              Fru talman! I Sverige i dag är det så att den svenska regionalpolitiken
              är lika med EU:s sammanhållningspolitik. Alldenstund regeringen
              inte är beredd att satsa nya och egna nationella resurser på den
              regionala utvecklingen inom Sverige, för att hålla ihop och utveckla
              hela landet, behöver vi en sammanhållningspolitik på den nivå
              som den nu är, minst.
            </seg>
            <seg xml:id="i-8eaaf5d2c8c7dbf5-0">
              Ett oroande tecken i tiden, som det är svårt att tro inte ingår
              i regeringens signalsystem inför de kommande förhandlingarna om
              EU:s långtidsbudget och sammanhållningspolitik, är hanteringen
              av den sista ansökningsomgången till Socialfonden inför 2012.
            </seg>
            <seg xml:id="i-5e61df2cfb1c28e6-0">
              Att ingen ansökning ska ske och att Sverige därmed i praktiken
              ska returnera i runda slängar 1 miljard kronor av beviljade medel
              är uppseendeväckande, inte minst mot bakgrund av hur situationen
              på svensk arbetsmarknad ser ut. Det här beslutet minskar eller
              undandrar möjligheterna till kompetensutveckling och insatser
              för en mängd människor som står väldigt långt från svensk arbetsmarknad.
            </seg>
            <seg xml:id="i-8c2f124c7bf1b595-0">
              För att klara de utmaningar som både Sverige och Europa står
              inför tror jag att det behövs en fungerande sammanhållningspolitik.
              Det är en del av det solidariska kittet inom EU. Både Sverige
              och EU behöver en sammanhållningspolitik värd namnet om vi ska
              kunna klara såväl EU:s 2020-mål som att utveckla hela Sverige.
            </seg>
          </u>
          <note xml:id="i-58538628605ebb8c-2">
            Överläggningen var härmed avslutad.
          </note>
          <note xml:id="i-669559259021f746-0">
            17 § Rättsväsendet
          </note>
          <note xml:id="i-74bb48bb89898b7b-3">
            Föredrogs
          </note>
          <note type="speaker" xml:id="i-f6db022feff220db-0">
            Anf. 146 MORGAN JOHANSSON (S):
          </note>
          <u who="morgan_johansson_2143dc" xml:id="i-9fd18343218610cf-0">
            <seg xml:id="i-4d07f84afd89389c-0">
              Fru talman! Låt mig börja den här debatten med att berätta om
              den överenskommelse som i dag har träffats mellan regeringen och
              Socialdemokraterna när det gäller polisens tillåtelse till signalspaning.
              Vi presenterade den på en gemensam presskonferens i förmiddags.
            </seg>
            <seg xml:id="i-6af602c9bed28b9d-0">
              Det var angeläget att vi kunde få en sådan uppgörelse på plats.
              Det innebär att vi stärker rikets säkerhet, men det innebär också
              att vi stärker integritetsfrågornas ställning i Sverige.
            </seg>
            <seg xml:id="i-60187b8e755e3630-0">
              På sätt och vis är det en lämplig tidpunkt att vi kunde klara
              ut det här till i dag. Det är nästan precis ett år sedan som jag
              stod här i motsvarande budgetdebatt och uppmanade regeringen att
              lägga fram förslag om att återge säkerhetspolisen möjlighet att
              inrikta FRA. Då var det bara några dagar efter att händelsen med
              självmordsbombaren på Bryggargatan hade inträffat. Det var således
              uppenbart för alla att det beslut som regeringen hade varit med
              och tagit förra mandatperioden, det vill säga att klippa av säkerhetspolisen
              och klippa av ett antal andra myndigheter från information från
              Försvarets radioanstalt, var ett tokigt beslut.
            </seg>
            <seg xml:id="i-33959d069daf63e9-0">
              Det finns en hotbild och den måste man ta på allvar. Därför måste
              polisen ha den här möjligheten, men det måste samtidigt ske på
              ett sådant sätt att det är rättssäkert och att det är godtagbart
              ur integritetssynpunkt. Där är vi nu överens med regeringen om
              i vart fall en ramöverenskommelse.
            </seg>
            <seg xml:id="i-9b34be569f73397a-0">
              Vi är också överens med regeringen om att tillsätta en särskild
              integritetskommission vars syfte är att just stärka integritetsperspektivet
              över hela linjen, följa utvecklingen och kunna lägga fram nya
              förslag för att stärka skyddet för den personliga integriteten.
            </seg>
            <seg xml:id="i-20dca19fd6e1556f-0">
              För oss socialdemokrater har det i det här sammanhanget varit
              helt naturligt att eftersträva en bred majoritet och en blocköverskridande
              uppgörelse i en fråga som allra ytterst rör rikets säkerhet. Det
              är särskilt viktigt nu, vill jag säga, när regeringens parlamentariska
              underlag är osäkert. Vi är så här långt nöjda med den förhandlingen
              och den överenskommelse som nu finns färdig.
            </seg>
            <seg xml:id="i-b1fd3f3e228bbc89-0">
              Så långt uppgörelsen från i förmiddags. Nu mer renodlade budgetfrågor.
            </seg>
            <seg xml:id="i-de66a5208751dee8-0">
              Fru talman! Jag har precis läst ut Zlatan Ibrahimovics bok, som
              han har skrivit tillsammans med David Lagercrantz. Om jag ska
              ge ett boktips så här inför julen skulle jag gärna rekommendera
              den. Det är en fantastisk bok om en fantastisk person. Det är
              en skildring, skulle jag vilja säga, både av en modern klassresa
              och av en enastående personlig utveckling.
            </seg>
            <seg xml:id="i-c38410bd2385dc6e-0">
              Zlatan beskriver sin trassliga uppväxt i 80- och 90-talens Malmö
              rakt på sak splittrade familjer, alkoholism, aggression rättframt
              men trots allt inte utan humor. Det är uppenbart för den som tar
              del av boken att Zlatan skulle ha kunnat hamna rejält snett. Intrycket
              man får är att han när han inte spelar fotboll stjäl cyklar eller
              snattar på varuhus.
            </seg>
            <seg xml:id="i-edf56e038c5f0aa9-0">
              Jag tänker på två saker när jag läser den boken. Den första är:
              Vad hade det blivit av den här killen om han inte hade kunnat
              spela fotboll? Han ger faktiskt svaret själv i boken. Han skriver
              så här: Kanske hade jag blivit kriminell. Det var mycket brott
              på den tiden. Inte så att vi stack ut för att stjäla, men det
              skedde ändå en del grejer, inte bara cyklar. Det var in och ut
              ur varuhus också. Ofta fick jag en kick av själva utförandet.
              Jag triggades av stölderna.
            </seg>
            <seg xml:id="i-faf9f11ef3c26e13-0">
              Den som vet det allra minsta om hur ett hårt klassamhälle fungerar
              förstår att det kan vara en fin linje mellan ett liv som hederlig
              och ett liv som kriminell. Alla människor har förstås ett val,
              men om samhället inte fungerar, om segregation och massarbetslöshet
              tillåts breda ut sig blir det allt fler människor, framför allt
              fler unga män som kommer att välja fel. Om samhället har stängt
              alla dörrar för de här ungdomarna, inget jobb, ingen utbildning,
              inga bostäder, ja, då kommer allt fler av dessa unga män att hamna
              i en situation där de väljer fel.
            </seg>
            <seg xml:id="i-88b54e7bda5a9718-0">
              Det andra jag tänker på när jag läser de här avsnitten i Zlatans
              bok är: Är det bättre i dag? Det som Zlatan beskriver är ju 90-talets
              Malmö. Det är trots allt 15 år sedan. Är det bättre i dag? Hur
              man än funderar på det måste man nog säga nej, det kan man inte
              hävda.
            </seg>
            <seg xml:id="i-aa032b2d3aff6347-0">
              Enligt de senaste siffrorna är det i dag 126 000 ungdomar mellan
              15 och 25 år som varken har jobb eller går i skolan 126 000 ungdomar
              som varken har jobb eller går i skolan. Då frågar man: Vad gör
              de ungdomarna på dagarna? Förr i tiden skulle man ha sagt att
              de väl går och slår dank. Så sade man. Det är väl en beskrivning.
              Men sätt dessa 126 000 ungdomar som varken går i skolan eller
              har jobb i samband med vad som har hänt när det gäller den organiserade
              kriminaliteten de senaste 1520 åren så blir bilden av utvecklingen
              riktigt otäck.
            </seg>
            <seg xml:id="i-4de671f50be0d51c-0">
              Här har vi å ena sidan över 100 000 ungdomar, varav många har
              tappat sin tro på framtiden. Vad har de att se fram emot att bo
              hemma hos mamma tills de fyller 30, jobba gratis i fas 3 och då
              och då bli tagen i örat av en klämkäck jobbcoach? Det är deras
              framtidsutsikter.
            </seg>
            <seg xml:id="i-5b355a3d707368f8-0">
              Å andra sidan har vi fått en fast etablerad organiserad kriminalitet
              i Sverige. Jag minns mycket väl när Hells Angels och Bandidos
              etablerades i Skåne, i Malmö och Helsingborg, 1993. Nu finns de,
              utöver Malmö och Helsingborg, i Kristianstad, Landskrona, Ystad
              och Trelleborg bara i Skåne. Sedan finns de överallt i hela landet
              ända upp till Luleå. Det är bara mc-gängen. Sedan tillkommer de
              etniskt baserade gängen. Sedan tillkommer de gäng som har bildats
              på fängelserna. Sedan tillkommer ungdomsgängen som mer och mer,
              dess värre, börjar bildas i våra storstadsområden.
            </seg>
            <seg xml:id="i-c3337a7b62af412c-0">
              Dessa organiserade kriminella killar kommer att bli förebilder
              för en del av dessa ungdomar. Där kommer de i sina guldkedjor,
              med fina bilar och status. En del av dessa 126 000 ungdomar som
              varken har jobb eller går i skolan kommer att dras till dessa.
              Några av de över 100 000 ungdomarna kommer att bli lätta byten
              när de organiserade kriminella ska rekrytera nya adepter till
              sina gäng.
            </seg>
            <seg xml:id="i-020fc9c0fb552f2f-0">
              Vi ser också tecknen på den organiserade kriminalitetens tillväxt
              överallt. Det går knappt en vecka utan att vi kan läsa om uppgörelser
              mellan olika gäng i Helsingfors, Göteborg och Malmö. Det är rena
              avrättningar och skottlossningar på öppen gata. Antalet döda i
              kriminella uppgörelser har ökat med 50 procent sedan 90-talet.
              Se bara på antalet övergrepp i rättssak. Vittnen och målsägande
              hotas i allt större utsträckning. Se också på antalet utpressningsbrott.
              Det är också ett typiskt brott som kommer i spåren av den organiserade
              kriminaliteten. Det är kraftiga ökningar längs hela linjen.
            </seg>
            <seg xml:id="i-a19a7c457ae26997-0">
              Om vi inte agerar kommer vi att få en i vissa avseenden nästan
              amerikansk situation. Jag kan inte tänka mig en viktigare utmaning
              inom vårt område än att stoppa den organiserade kriminalitetens
              framfart och att hindra nyrekryteringen till dessa gäng.
            </seg>
            <seg xml:id="i-1fa9ece4b3356f25-0">
              Den här kriminaliteten måste både förebyggas och bekämpas. Det
              bästa sättet är förstås att stoppa nyrekryteringen. För att göra
              det måste man ge dessa över 100 000 ungdomar tillbaka sin framtidstro
              och sina framtidsmöjligheter. Det gör man genom att ge dem möjlighet
              till arbete, utbildning, bostad och att bilda familj. Då krävs
              också en total omläggning av den politik som i dag förs på centrala
              arbetsmarknads- och välfärdspolitiska områden.
            </seg>
            <seg xml:id="i-df344c35aeec8d0e-0">
              När det gäller jobben kan jag konstatera att den här regeringen
              tillträdde 2006 med löfte om full sysselsättning. I dag, fem år
              efteråt och efter femtielva jobbskatteavdrag, är antalet arbetslösa
              mer än 70 000 högre än när regeringen tillträdde.
            </seg>
            <seg xml:id="i-4c0eca6e7fa17feb-0">
              Det viktigaste löftet som regeringen gick till val på för fem
              år sedan är regeringens allra största fiasko. Skattesänkningarna
              har inte gett några nya jobb. Det gjorde inte försämringarna för
              de arbetslösa och sjuka heller. I stället trycks allt fler och
              fler familjer ned i socialbidrag på grund av de söndertrasade
              socialförsäkringarna. Värre verkar det bli. Alla prognoser pekar
              i fel riktning mot en ökad arbetslöshet, kanske 89 procent redan
              nästa år.
            </seg>
            <seg xml:id="i-ec1060771bbc36e6-0">
              Det här ligger naturligtvis utanför det rättspolitiska området.
              Men om man misslyckas med den ekonomiska politiken, om man misslyckas
              med att skapa jobb, om man trasar sönder välfärdssystemen och
              ser till att de numera är så fulla av hål, får det svåra effekter
              på vårt område, på våra möjligheter att förebygga brott. Det måste
              man ha fullständigt klart för sig.
            </seg>
            <seg xml:id="i-d7aeb31018de774d-0">
              Vad kan vi göra trots dessa förutsättningar på vårt område när
              det gäller att bekämpa brott? Vi kan ändå göra ganska mycket.
              Vi måste kort sagt se till att utreda brotten. Vi måste fånga
              bovarna, och vi måste se till att kunna lagföra dem. Här har polis
              och åklagare gjort bra insatser på senare år. Men det är inte
              tillräckligt. Det säger i dag också Riksrevisionen i en mycket
              kritisk rapport om tillståndet i rättsväsendet. Man pekar på att
              trots ökade resurser till rättsväsendet förbättras inte resultatet
              särskilt mycket. Riksrevisionens kritik är nästan en blåkopia
              av den kritik som vi socialdemokrater har framfört under många
              år. Det är väl bra att regeringen har fullföljt de socialdemokratiska
              satsningarna på poliserna, men det räcker inte. Det räcker inte
              att bara satsa på poliser. Man måste också ha ett rättskedjeperspektiv.
              Det är precis vad Riksrevisionen har pekat på, och som vi instämmer
              i eftersom vi har sagt det flera gånger tidigare.
            </seg>
            <seg xml:id="i-bcb792d929c63fb5-0">
              Hela rättsväsendet måste fungera, inte bara polisen. Häktena,
              domstolarna, åklagarna, fängelserna. Man måste få myndigheterna
              att fungera tillsammans, och det innebär att också fungera med
              myndigheterna utanför rättsväsendet till exempel socialtjänsten.
            </seg>
            <seg xml:id="i-af186bd2c752dabe-0">
              Precis som Riksrevisionen vill vi socialdemokrater göra en kraftsamling
              av rättsväsendet. Det handlar om både ökade resurser och organisationsförändringar.
              Vi föreslår ett tillskott om 100 miljoner kronor för en central
              satsning på Rikskriminalens arbete mot organiserad brottslighet.
              Vi betraktar den organiserade kriminaliteten som ett nationellt
              problem och inte bara ett regionalt problem. Då bör man ha nationella
              resurser som är stora nog att möta den typen av kriminalitet.
            </seg>
            <seg xml:id="i-87eb01b23536a8f4-0">
              För dessa pengar skulle vi få närmare 100 nya tjänster. De som
              i dag jobbar centralt med dessa frågor är ungefär 30, och de skulle
              kunna bli 130 i stället. Naturligtvis är det en oerhört stor satsning.
              För att få det att fungera måste man också vara beredd att ta
              nästa steg, det vill säga se över organisationen. Vi föreslår
              att man slår ihop Rikskriminalpolisen, Säkerhetspolisen och Ekobrottsmyndigheten
              i en gemensam organisation som tillsammans kan verka mer effektivt
              än i dag. Då skulle det bli både en modern organisation och ökade
              resurser så att polisen kan bekämpa den organiserade kriminaliteten.
            </seg>
            <seg xml:id="i-ffd409475444ec1c-0">
              Höjer vi ambitionsnivån? Ambitionen kan aldrig vara att gängen
              enbart ska hålla fred. Ambitionen måste vara att dessa gäng ska
              upplösas. Vi ska inte ha någon maffia i Sverige.
            </seg>
            <seg xml:id="i-dbc9c869e130417b-0">
              I det här sammanhanget vill jag nämna polisutbildningen. För
              att få en mer effektiv poliskår, för att höja yrkets status, måste
              vi ha en modern och attraktiv polisutbildning. En sådan utbildning
              måste kopplas till den vanliga högskolan. Vi vill se fler utbildningsplatser
              och en förlängning av utbildningen till tre år.
            </seg>
            <seg xml:id="i-18118678ebe4aa11-0">
              Det ligger ett förslag på regeringens bord från 2008, men av
              någon anledning har regeringen inte fått tummarna loss för att
              modernisera polisutbildningen. Vi menar att det måste ske nu.
            </seg>
            <seg xml:id="i-9a80d3da3f6accb7-0">
              Fru talman! Det räcker inte med att bara se till att polisen
              arbetar mer effektivt, att man klarar av att fånga fler bovar
              och lagföra dem. För att knäcka den organiserade kriminaliteten
              i Sverige måste vi se till att den som hamnar i fängelse också
              kan utnyttja sin tid i fängelset på ett konstruktivt sätt så att
              han eller hon kan få en reell chans att komma tillbaka till samhället
              igen. Där är vi inte på långa vägar. Tvärtom. Nu står Kriminalvården
              inför nedskärningar och besparingskrav i hundramiljonersklassen,
              vilket är särskilt uppseendeväckande med tanke på de säkerhetsbrister
              som har uppdagats på senare tid.
            </seg>
            <seg xml:id="i-6e192faef8c11645-0">
              Vi kräver därför att regeringen återkommer till riksdagen med
              en redogörelse för hur dessa stora nedskärningar ska genomföras
              utan att det går ut över kvaliteten i vården eller säkerheten.
            </seg>
            <seg xml:id="i-bacaf66bf4179a7b-0">
              I det sammanhanget vill jag nämna vårt förslag till så kallad
              utslussningspeng. Det är naturligtvis ingen peng som den intagne
              själv ska få förfoga över, men det är en idé om att Kriminalvården
              kan vara med och finansiera en del av de sociala insatser som
              vi vet behövs för att man ska kunna återanpassa sig till samhället
              igen.
            </seg>
            <seg xml:id="i-11585c5592b2eac0-0">
              Återigen får vi i denna kritik stöd av Riksrevisionen, som ju
              skriver rakt ut att Kriminalvårdens planering för de intagna inför
              frigivningen inte fungerar.
            </seg>
            <seg xml:id="i-b5afa010095f4c2c-0">
              Slutligen vill jag kort nämna domstolsorganisationen. Vi motsätter
              oss ytterligare nedläggningar av tingsrätter. Det har funnits
              planer på detta, och vi tror inte att det skulle bidra till att
              öka effektiviteten i rättsväsendet.
            </seg>
            <seg xml:id="i-e09a67d7363a6b75-0">
              Fru talman! Det bestående intrycket man får av regeringen på
              vårt område är dess värre att man har regerat färdigt. Man har
              inte så mycket annat att komma med. Man har fått sina 20 000 poliser,
              men det finns inte så många andra nya idéer kvar för att utveckla
              rättsväsendet. När det gäller polisutbildningen, polisorganisationen
              och rättskedjetänkandet händer det som sagt ingenting.
            </seg>
            <seg xml:id="i-c58c29e4b62860b6-0">
              I vissa frågor får vi i oppositionen verkligen dra nya förslag
              och nya idéer ur regeringen. Ta detta med åtgärderna mot huliganerna;
              det hade aldrig blivit av om vi inte hade tvingat fram en förändring.
              Det är samma sak när det gäller strängare syn på män som förföljer
              sina före detta kvinnor, det vill säga stalkningsdiskussionen.
              Där hade det aldrig hänt något om vi inte hade legat på. Det gäller
              faktiskt också signalspaningen där hade det nog heller aldrig
              hänt särskilt mycket om vi inte hade agerat.
            </seg>
            <seg xml:id="i-7cb589f579fbdc21-0">
              Det är när regeringen får en majoritet emot sig som den agerar,
              annars inte och det på ett område där utmaningarna är större än
              någonsin och där vi verkligen skulle behöva en regering med idéer,
              initiativkraft och handlingskraft.
            </seg>
            <seg xml:id="i-8af626542a0acd8f-0">
              Fru talman! Vi socialdemokrater står naturligtvis bakom alla
              våra reservationer, men jag yrkar för tids vinnande bifall bara
              till reservationerna 15, 17, 19 och 21.
            </seg>
            <seg xml:id="i-71a8b219ba0fd1dc-0">
              (Applåder)
            </seg>
          </u>
          <note xml:id="i-fe5c497b8766873e-0">
            I detta anförande instämde Kerstin Haglö och Arhe Hamednaca (båda
            S).
          </note>
          <note type="speaker" xml:id="i-cf01eb6a8cec2075-0">
            Anf. 147 MARIA FERM (MP):
          </note>
          <u who="maria_ferm_5a996c" xml:id="i-2f1627e97f9955bc-0">
            <seg xml:id="i-b94809c2251a044b-0">
              Fru talman! Jag vill inleda med att säga att jag självklart står
              bakom alla Miljöpartiets reservationer men att jag för tids vinnande
              yrkar bifall endast till reservationerna 17 och 34.
            </seg>
            <seg xml:id="i-7b63845e56aad2d1-0">
              Miljöpartiet de gröna tror inte att enkla lösningar som fler
              poliser eller mer övervakning kommer att vaccinera samhällskroppen
              från brottslighet och otrygghet. För att värna det öppna, demokratiska
              samhället måste medborgares frihet värnas, inte ständigt inskränkas.
              För att motverka brottslighet behövs insatser mot missbruk, fattigdom,
              arbetslöshet och social utsatthet. Sverige behöver en politik
              som skapar jobb och framtidstro och gör samhället grönare och
              bättre rustat för framtiden.
            </seg>
            <seg xml:id="i-750b6e3b9ea38c99-0">
              I Miljöpartiet de grönas budgetförslag vad gäller rättsväsendet
              vill vi bland annat se effektiviseringar av polisorganisationen,
              förstärkningar inom Kriminalvården, ändringar av Säkerhetspolisens
              arbete och inrättandet av en ny integritetsskyddsmyndighet. Vi
              utvecklar detta vidare i ett särskilt yttrande i detta betänkande.
            </seg>
            <seg xml:id="i-702fcc170ffeed1e-0">
              Regeringen har satsat enorma summor på att öka antalet poliser
              de senaste åren. Anslaget för polisorganisationen har ökat från
              15,7 miljarder kronor år 2006 till de 20,1 miljarder kronor som
              är föreslagna för år 2012. Regeringen har valt att satsa på lösningar
              som utåt sett kan synas ge intryck av att regeringen vidtar åtgärder,
              men som reellt sett är förhållandevis resultatlösa. Att starkt
              öka antalet poliser ser ut att vara en kraftfull åtgärd, men det
              kan ifrågasättas om det verkligen är ett smart sätt att använda
              resurser.
            </seg>
            <seg xml:id="i-aeac8001931c207c-0">
              Riksrevisionens granskning kommer i dag med svidande kritik mot
              rättsväsendet och regeringens styrning av detta. Stora brister
              konstateras vad gäller samordning och arbetssätt och hur verksamheterna
              leds och styrs. Mycket behöver göras för att förbättra och effektivisera
              rättsväsendets arbete. Något jag skulle vilja lyfta fram är en
              förändring av polisutbildningen. Polisutbildningen behöver bli
              en högskoleutbildning, precis som utredningen Framtidens polisutbildning
              föreslog för tre år sedan.
            </seg>
            <seg xml:id="i-ad8bb9aaec0162ce-0">
              För att främja polisutbildningens utveckling, säkra kvaliteten
              och engagera de studerande i utbildningen bör de polisstuderande
              få samma rätt till insyn och inflytande över sin utbildning som
              övriga högskolestudenter. Om polisutbildningen blir akademisk
              skapas också bättre förutsättningar för forskning inom området,
              vilket i sin tur kan bidra till att effektivisera polisen.
            </seg>
            <seg xml:id="i-3ed7a3296c6eb904-0">
              Jag kommer i detta anförande att fokusera på två av förslagen
              i den gröna budgeten dels förslaget om att inrätta en ny integritetsskyddsmyndighet,
              dels att ett ökat fokus bör läggas på att bekämpa hotet från den
              antimuslimska miljön.
            </seg>
            <seg xml:id="i-8dc10c6d45080e66-0">
              I dagens Sverige registreras och övervakas allt fler uppgifter
              om enskilda medborgare. I takt med att det så kallade kriget mot
              terrorismen har utökats har också övervakningen av enskilda och
              insamlandet av känsliga personuppgifter ökat. Frågor rörande skyddet
              av enskildas privatliv och uppgifter kring dem hanteras av ett
              antal olika myndigheter i Sverige. Exempelvis hanterar Datainspektionen
              personuppgifter generellt i samhället. Säkerhets- och integritetsskyddsnämnden
              hanterar känsliga personuppgifter hos Säkerhetspolisen och användandet
              av hemliga tvångsmedel hos polis och åklagarmyndighet. Justitiekanslern
              har tillsyn över all offentlig verksamhet.
            </seg>
            <seg xml:id="i-3282f0d97b7f79f9-0">
              Integritetsskyddskommittén konstaterade mot denna bakgrund i
              sitt delbetänkande 2007 bland annat att det i Sverige finns en
              brist på systemtänkande och helhetssyn som leder till att regelverket
              blir oenhetligt och svåröverskådligt. 2008 års kameraövervakningskommitté
              förordade vidare i sitt slutbetänkande En ny kameraövervakningslag
              att Datainspektionen skulle omvandlas till en integritetsskyddsmyndighet.
            </seg>
            <seg xml:id="i-fbe1540a49016620-0">
              Därefter har bland annat Säkerhets- och integritetsskyddsnämndens
              ansvarsområde utökats till att även gälla tillsyn av hela polisens
              behandling av personuppgifter. Dessutom finns förslag om att Säkerhets-
              och integritetsskyddsnämnden också ska vara ansvariga för tillsyn
              när det gäller inhämtning av uppgifter om elektronisk kommunikation
              och användningen av särskilda spaningsmetoder.
            </seg>
            <seg xml:id="i-0afc7b1dfd3ec7b6-0">
              Precis som Integritetsskyddskommittén har konstaterat tidigare
              har integritetsskyddet en svag ställning i det svenska samhället.
              Detta har lett till en fragmentarisk bild av hur olika lagstiftningsåtgärder
              påverkar enskildas integritet och en avsaknad av en helhetsbild
              i landet.
            </seg>
            <seg xml:id="i-c3847942dc151e06-0">
              I Datainspektionens egen tidning Integritet i fokus nr 4 2011
              föreslår generaldirektör Göran Gräslund själv att Datainspektionens
              roll bör ses över och att myndigheten skulle kunna ersättas med
              en myndighet som har ett bredare uppdrag att värna den personliga
              integriteten. Miljöpartiet föreslår i vår budgetmotion att en
              ny myndighet inrättas med ett samlat ansvar för skyddet av enskildas
              integritet.
            </seg>
            <seg xml:id="i-8f14236a189c9710-0">
              Jag välkomnar därför att regeringen och Socialdemokraterna nu
              har tagit till sig av Miljöpartiets och alla utredningars förslag
              genom den i dag uttalade viljan att gå vidare med Integritetsskyddskommitténs
              förslag om att inrätta ett integritetsskyddsråd. Detta kan bli
              den myndighet vi i Miljöpartiet önskar, men det kan också bli
              en papperslös tiger.
            </seg>
            <seg xml:id="i-1c1e4b294c1915e1-0">
              Miljöpartiets utgångspunkt är att ett helhetsgrepp måste tas
              så att all offentlig integritetskränkande verksamhet får en sammanhållen
              tillsyn en effektiv tillsyn som kan bita ifrån när fel begås och
              som kan se till att enskilda får skadestånd. Till detta kommer
              förstås alla integritetskänsliga uppgifter som lagras hos privata
              företag.
            </seg>
            <seg xml:id="i-cbc014d761024077-0">
              Däremot tycker jag att det är mycket allvarligt att Alliansen
              och Socialdemokraterna genom sin överenskommelse nu cementerar
              FRA-lagens fortlevnad och vidgar dess mandat. Jag är rädd för
              att detta är den oheliga allians som kan bli dödsstöten för den
              personliga integriteten framöver och engagemanget för densamma.
            </seg>
            <seg xml:id="i-c65b5718ab6d6058-0">
              Fru talman! De senaste tio åren har även islamofobin ökat, och
              åsikter om att muslimerna är vårt största utländska hot sedan
              andra världskriget har letat sig in i politikens finrum. Fördomar
              mot islam och mot muslimer syns såväl i terrorbekämpningsarbetet
              som på arbetsmarknaden och inom rättsväsendet i övrigt. När människor
              tänker på terrorism ser de någon från al-Qaida framför sig, trots
              att det i Europa främst är separatister som står för terrordåden.
              Enligt The European Union Terrorism and Situation Trend Report
              2010 begick islamister endast 0,2 procent av terrordåden i Europa.
            </seg>
            <seg xml:id="i-a77bfeded14c9d31-0">
              Att terrorism nästan har blivit synonymt med islamistisk terrorism
              blev tydligt när ett flertal terrorexperter felaktigt gissade
              att det var en islamistisk gruppering som stod bakom dåden i Norge
              den 22 juli 2011. Detta är i högsta grad ett problem såväl för
              oss som vill skapa ett samhälle fritt från fördomar och rasism
              som för oss som värnar effektiviteten i terrorbekämpningsarbetet.
            </seg>
            <seg xml:id="i-967da97c34fbe404-0">
              Säkerhetspolisen beskrev år 2009 i rapporten Våldsam politisk
              extremism Antidemokratiska grupperingar på yttersta höger- och
              vänsterkanten den autonoma vänstern samt vit makt-grupperingar
              och år 2010 presenterade de rapporten Våldsbejakande islamistisk
              extremism i Sverige . Men regeringen har inte gjort någon genomgång
              av den antimuslimska våldsbejakande miljön som kan kopplas till
              terrorister som Anders Behring Breivik. Det enda som kommer i
              närheten är att Europol planerar att göra en kartläggning över
              extremism i norra Europa.
            </seg>
            <seg xml:id="i-eab6d64dda525181-0">
              Inte heller när regeringens nya handlingsplan mot våldsbejakande
              extremism presenterades för en vecka sedan fanns hotet från den
              antimuslimska miljön med annat än som en del av vit makt. Att
              hotet från den antimuslimska miljön inte tas på tillräckligt stort
              allvar är en brist. Den antimuslimska miljön måste förstås som
              något helt annat än den traditionella extremhögern.
            </seg>
            <seg xml:id="i-2c8e2f8982370fdf-0">
              Det är alltså inte klarlagt på vilket sätt och i vilken omfattning
              den antimuslimska våldsbejakande miljön leder till utövandet av
              systemhotande brottslighet i Sverige. Detta bör utredas av Säkerhetspolisen,
              och förslag på åtgärder för att minska förekomsten av islamofobi
              i Sverige och som skäl för terrorism bör redovisas.
            </seg>
            <seg xml:id="i-b15d5861a8774390-0">
              Förutom detta visar Brottsförebyggande rådets rapport Diskriminering
              i rättsprocessen från 2008 om missgynnande av personer med utländsk
              bakgrund att diskriminering inom rättsväsendet i hög grad existerar.
              Tyvärr innehåller utredningen inte uppgifter om i vilken utsträckning
              det existerar. Detta är viktig information att ha för att kunna
              förändra situationen. Det bör därför tillsättas en utredning som
              har till uppgift att bedöma hur vanligt förekommande det är att
              människor diskrimineras inom rättsväsendet.
            </seg>
          </u>
          <note type="speaker" xml:id="i-eac4170a67869b35-0">
            Anf. 148 KENT EKEROTH (SD):
          </note>
          <u who="kent_ekeroth_fa6033" xml:id="i-bec57612ec7e5770-0">
            <seg xml:id="i-d9c84dfd3573cef9-0">
              Fru talman! I det här betänkandet har vi sex reservationer, och
              jag yrkar bifall till samtliga. Det handlar alltså om reservationerna
              10, 20, 23, 25, 32 och 38. I och med att ramarna för utgiftsområdet
              blev andra än de som vi föreslog har vi ett särskilt yttrande
              med anledning av budgeten.
            </seg>
            <seg xml:id="i-a1030ff926ef2fe9-0">
              Jag ska bara tala lite kort, förhoppningsvis, om våra reservationer
              i betänkandet.
            </seg>
            <seg xml:id="i-d7821d78b0151cfb-0">
              En av reservationerna handlar om olovlig tobaksförsäljning. Man
              kan konstatera att trots åldersgränsen för försäljning av tobak
              är tillgången på tobak för unga hög. Många tobakshandlare säljer
              medvetet tobak till unga under 18 år. För att komma till rätta
              med detta menar vi att polisen måste få tydliga direktiv om att
              statuera exempel på att staten tar försäljningen av tobak till
              minderåriga på allvar. Bland annat skulle indragen rätt att sälja
              tobak kunna vara en åtgärd mot de här affärerna.
            </seg>
            <seg xml:id="i-fc583c224e90167f-0">
              Sedan har vi tre motioner som alla handlar om att öka informationen
              i olika områden för att på så sätt bättre förstå, analysera och
              göra förbättringar i vårt samhälle. Det handlar dels om statistik
              i vårdnadsmål, dels om statistik om medborgarskapet hos dem som
              sitter intagna på anstalter i Sverige. Sist men inte minst handlar
              det om att uppdra åt Brottsförebyggande rådet att utföra en studie
              om invandrares brottslighet i likhet med de studier som gjordes
              1996 och 2005.
            </seg>
            <seg xml:id="i-be28b5744f9f9b97-0">
              Motionen om vårdnadsmål handlar om att det i dagsläget inte finns
              någon sammanhållen statistik om jämställdhet i vårdnadstvister.
              Tillförlitlig statistik är ett nödvändigt redskap som dels underlättar
              reflektion, dels ger en fingervisning om hur rättssäkert vårt
              domstolsväsen är i de här frågorna. Det har argumenterats att
              gemensam vårdnad torde vara det bästa för barnet. Det har även
              argumenterats att män och kvinnor är lika goda vårdnadshavare.
              Då borde rimligen domarna i vårdnadsmål utmynna i gemensam vårdnad.
              I andra hand borde fördelningen av män och kvinnor som får ensam
              vårdnad vara lika. Det finns indikationer på att så inte är fallet.
              Vi menar därför att det finns anledning att föra statistik för
              att se hur domarna i landet egentligen dömer i de här frågorna.
            </seg>
            <seg xml:id="i-05aaaa4e773df524-0">
              Motionen om statistik om intagnas medborgarskap handlar om vissa
              tveksamheter i Kriminalvårdens statistik som behöver rätas ut.
              En person med enbart utländskt medborgarskap redovisas i Kriminalvårdens
              statistik som utländsk medborgare. Detsamma gäller för en person
              med enbart svenskt medborgarskap. Men från och med den 1 juli
              2001 tillåter Sverige dubbla medborgarskap, och det har uppstått
              tveksamheter i statistiken. Till exempel redovisas alla med dubbelt
              medborgarskap som svenska medborgare, även om de i vissa fall
              kan ha upp till fyra medborgarskap, enligt Kriminalvården.
            </seg>
            <seg xml:id="i-b5673f439275493d-0">
              För att vi ska få ordentliga statistikunderlag menar vi att man
              måste ha en statistik där det finns tre grupper, de som bara har
              svenskt medborgarskap, de som bara har utländskt medborgarskap
              och de som har dubbelt medborgarskap. Det skulle ge en klarare
              och mer trovärdig bild av statistiken i våra fängelser.
            </seg>
            <seg xml:id="i-9a48c20cef5661a2-0">
              Vi vill även uppdra åt Brottsförebyggande rådet att utföra en
              studie om invandrares brottslighet. Det gjordes som sagt 1996
              och 2005 men har inte gjorts sedan dess. Den baserades på data
              som sträckte sig fram till år 2001.
            </seg>
            <seg xml:id="i-4db81a6b015ad924-0">
              Vi menar att det är av stor vikt att beslutsfattare och lagstiftare
              har underlag för att vidta riktiga och effektiva åtgärder och
              förstå vad som händer i samhället på olika nivåer. Vi har ju väldigt
              många och stora problem med invandrarrelaterad brottslighet, något
              som inte minst Malmö vittnar om. Vi menar att man måste särredovisa
              brottsmisstänktas bakgrund avseende ursprungsland samt föräldrars,
              far- och morföräldrars ursprungsländer, som det står i reservationen.
            </seg>
            <seg xml:id="i-e0b3e4f61e898811-0">
              I en annan av reservationerna förordar vi en nationell djurpolisstyrka.
              Sverige har en lång tradition av starkt djurskydd som är väl förankrat
              hos våra medborgare. Djur som far illa väcker starka känslor och
              tolereras inte av majoritetssamhället. Attacker på dem som inte
              kan försvara sig själva upprör, väcker ilska och tolkas, inte
              obefogat, som ett tecken på ett alltmer avhumaniserat samhälle.
              Det är därför viktigt att arbete med djur och hanteringen av brott
              mot djurskyddslagen sköts på ett korrekt och effektivt sätt.
            </seg>
            <seg xml:id="i-5219d3e52d5638cd-0">
              Vi vill med anledning av detta införa en nationell djurpolis,
              som än så länge har varit av mindre och lokal karaktär. En sådan
              grupp har bland annat införts i Helsingfors och i Norrbotten.
              Nationella djurpoliser finns i större omfattning i bland annat
              Malta och USA. Vi menar att det är dags att införa en liknande
              även i Sverige.
            </seg>
            <seg xml:id="i-4e84d091a3609f36-0">
              Slutligen har vi motionerat om förstärkt vittnesskydd. Det behövs
              eftersom medborgare som sätter sig i vittnesbåset, ibland med
              fara för eget liv, är extra utsatta. Rättsväsendet bör få utökad
              förmåga att hantera den organiserade brottslighetens tentakler
              som sprider sig ända in i rättegångssalarna.
            </seg>
            <seg xml:id="i-79f93c947ab5611f-0">
              Övergrepp i rättssak är ett mycket allvarligt brott, då det inte
              bara riktar sig mot individer utan slår mot hela rättsstaten och
              i slutändan det demokratiska statsskicket. Vi vill med andra ord
              se ett kraftigt utökat stöd. Det handlar till exempel om polisskydd,
              hjälp med bostadsbyte och andra säkerhetsåtgärder. Även de juridiska
              ombuden har på senare år fått motta hot, trakasserier och rena
              våldsdåd från kriminella nätverk. Även här prioriterar vi ett
              ökat skydd.
            </seg>
            <seg xml:id="i-9f6c458df28ce482-0">
              Utöver detta har vi en motion om att säkerhetskontroller i domstol
              ska få genomföras i förebyggande syfte, precis som Domstolsverket
              självt i SOU 2009:78 efterfrågade och som jag såg att regeringen
              nu också säger att de vill göra. Vi har väckt en motion om detta
              och även budgeterat för det. Det handlar om att säkerhetskontroller
              ska kunna beslutas för en längre tid än vad som i dag är möjligt
              utan att en konkret risk för allvarlig brottslighet ska behöva
              identifieras. Det innebär att domstolsentréer måste byggas om
              och larmbågar införskaffas. Det behövs också betydligt fler ordningsvakter.
              Detta är finansierat i vårt budgetförslag.
            </seg>
            <seg xml:id="i-6cb5ef1702490191-0">
              Jag ska bara som hastigast kommentera Maria Ferms inlägg om vem
              det är som står för terrorism och inte. I den rapport som det
              allt som oftast hänvisas till står det att de flesta terrorbrott
              egentligen begås av separatistiska rörelser. Men om någon krossar
              ett skyltfönster utan att någon finns därinne klassas det som
              ett terrorbrott. Om någon slår sönder en brevlåda eller en bankomat
              klassas det också som ett terrorbrott. Men när det i stället gäller
              dödsoffer har 97 procent av alla dödsoffer de senaste tio åren
              orsakats av muslimska terrorattacker. Om man inte räknar in dem
              som dog den 11 september är det ändå 91 procent som har dött i
              muslimska terrorattacker.
            </seg>
            <seg xml:id="i-8bbbb9ec75841e8c-0">
              Jag vet inte om Maria Ferm har missat att Breivik blev förklarad
              sinnesjuk. Han trodde att han skulle bli kung av Norge. Det är
              intressant att man vidhåller uppfattningen att han hör till en
              högerextrem rörelse när han är koko och av läkarna har fått det
              lägsta betyg de någonsin sett i en sinnesundersökning. Efter denna
              undersökning borde Breivik vara passé som politiskt slagträ, även
              om man läser hans manifest.
            </seg>
            <seg xml:id="i-a969643d873b3126-0">
              Breivik säger att det är viktigt att ha en bra polis, men samtidigt
              vill han mörda polisen. Han är mot islam, men han vill upprätta
              ett muslimskt kalifat i Mellanöstern. Han vill ta atombomber från
              Ryssland och spränga i europeiska huvudstäder. Han är en sjuk
              och förvirrad man, och det har också läkarna kommit fram till.
              Att då påstå att han hör hemma i en högerextrem ideologi är konstigt.
              Man kan inte dra några slutsatser av en sådan person, menar jag.
            </seg>
          </u>
          <note type="speaker" xml:id="i-386bdc483d0daf2c-0">
            Anf. 149 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-9fd18343218610cf-1">
            <seg xml:id="i-113157bee325610d-0">
              Fru talman! Du var snabbt ute efter attentatet och spekulerade
              i att det var muslimer som låg bakom, Kent Ekeroth. Det var kanske
              inte det mest begåvade du har gjort. Maria Ferm kommer nog att
              utveckla den diskussionen lite mer.
            </seg>
            <seg xml:id="i-47e20fc4211a4a71-0">
              Jag hade en annan fråga till Kent Ekeroth. Jag var pappaledig
              i våras och försökte följa debatten på lite avstånd. Jag blev
              väldigt överraskad när jag hörde på radio att Sverigedemokraterna
              hade gått ihop med Vänsterpartiet och Miljöpartiet och blockerat
              datalagringsdirektivet. Ni hade tillsammans lyckats åstadkomma
              en minoritetsbordläggning av frågan i ett år.
            </seg>
            <seg xml:id="i-a989c34dd8325241-0">
              Vänsterpartiets och Miljöpartiets ställning är väl känd, men
              att ni skulle gå emot ett förslag som stärker kampen mot den organiserade
              kriminaliteten hade ni väl inte berättat för era väljare. Hade
              ni det?
            </seg>
            <seg xml:id="i-fcc76979298be424-0">
              Vad fick er att göra det? Kommer ni att vidmakthålla ert motstånd
              när denna fråga kommer upp igen i mars?
            </seg>
          </u>
          <note type="speaker" xml:id="i-e2cfb35c22bae7d7-0">
            Anf. 150 KENT EKEROTH (SD) replik:
          </note>
          <u who="kent_ekeroth_fa6033" xml:id="i-bec57612ec7e5770-1">
            <seg xml:id="i-ef1061c4a2f8ecd5-0">
              Fru talman! Morgan Johansson var inte här och lyssnade på debatten
              när vi förklarade varför vi valde att bordlägga förslaget. Allianspartierna
              hade all möjlighet i världen att komma överens med oss och införa
              datalagringsdirektivet när det skulle införas i våras. Vi sade
              till dem att de hade all möjlighet.
            </seg>
            <seg xml:id="i-eaddf5985b1f86bc-0">
              Det krav vi ställde var att all data skulle lagras i landet,
              vilket är den vanligaste regleringen bland länderna i EU. Hade
              Alliansen gått med på det hade vi haft ett datalagringsdirektiv
              i dag. I stället valde Alliansen att inte lyssna på oss. Man skyllde
              på andra för att det blev bordlagt, men man kunde ha fått det
              på plats.
            </seg>
            <seg xml:id="i-89026a807d5054f7-0">
              Det var anledningen.
            </seg>
          </u>
          <note type="speaker" xml:id="i-e171967f558f612e-0">
            Anf. 151 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-9fd18343218610cf-2">
            <seg xml:id="i-cd6d035e9b6f81b6-0">
              Fru talman! Jag fick inget svar på hur ni tänker göra i mars.
            </seg>
            <seg xml:id="i-47db5bde8dde235d-0">
              Jag har läst er reservation, och jag förstår argumentet om lagring
              utomlands. Det är ett argument som man kan framföra i en utvärderingsfas,
              men att använda det argumentet för att fälla förslaget var inte
              särskilt genomtänkt.
            </seg>
            <seg xml:id="i-69f84b49a38e7098-0">
              Detta kommer att kosta oss en massa pengar i böter till EU, kanske
              över 100 miljoner kronor. Kent Ekeroth blir då en av de dyraste
              ledamöterna i kammaren. Över 100 miljoner kronor i böter kommer
              det kanske att kosta skattebetalarna.
            </seg>
            <seg xml:id="i-8888d55d130df0ef-0">
              Det går inte heller ihop med er allmänna profil, och därför blev
              jag överraskad. Ni försöker framställa er som tuffingar och att
              ni ska gå hårt fram mot brott. Men i detta är ni inga tuffingar
              utan små mjukisar. Ni orkar inte ens stå upp för insatser som
              stärker kampen mot den organiserade kriminaliteten. I stället
              drar ni fram argument om att det kanske kan lagras någonstans
              där vi inte har kontroll över det och fäller alltihop.
            </seg>
            <seg xml:id="i-af54182124b00758-0">
              Vad tror Kent Ekeroth att hans väljare kommer att säga när de
              får veta att Sverigedemokraterna har kostat skattebetalarna över
              100 miljoner kronor i böter till det EU som ni inte tycker om
              och samtidigt dessutom försvårat och försvagat kampen mot den
              organiserade kriminaliteten?
            </seg>
            <seg xml:id="i-213caf1f21a051f8-0">
              Svara på frågan, Kent Ekeroth: Hur tänker ni göra i mars när
              frågan kommer upp igen?
            </seg>
          </u>
          <note type="speaker" xml:id="i-02a51e0b5c3c0fd6-0">
            Anf. 152 KENT EKEROTH (SD) replik:
          </note>
          <u who="kent_ekeroth_fa6033" xml:id="i-bec57612ec7e5770-2">
            <seg xml:id="i-20538ff28122aa50-0">
              Fru talman! Hur vi tänker göra i mars får ni veta i mars. Det
              garanterar jag.
            </seg>
            <seg xml:id="i-6c2b00f521707fb7-0">
              Att införa datalagringsdirektivet skulle ha kostat 200 miljoner
              kronor. 100 miljoner kronor är ett lågt pris att betala för det
              vi menar är av vikt i detta fall.
            </seg>
            <seg xml:id="i-33b396c3fff59d32-0">
              Det är inte vi som har skjutit upp det i ett år. Vi sade tydligt
              och långt i förväg i debattartiklar, i utskottet och i kammaren
              vad vi ville ha med för att inte bordlägga ärendet. Men för Alliansen
              var det viktigare att prioritera lagring utomlands. Det var den
              enda skillnaden mellan vårt förslag och deras. Lagring utomlands
              var viktigare för dem än att införa den reglering som vi krävde.
              Det var värt 100 miljoner kronor för dem.
            </seg>
            <seg xml:id="i-8358a7c6738e629b-0">
              Hade de inte resonerat så skulle vi ha haft direktivet, men av
              någon outgrundlig anledning tyckte de att det var viktigare att
              data kunde lagras utomlands. Jag förstår över huvud taget inte
              varför det var så viktigt, men det var den prioritering de gjorde.
              Annars hade direktivet varit på plats.
            </seg>
            <seg xml:id="i-0a722ec212921a9b-0">
              Alliansen hade chansen, men tog den inte. Eventuella pengar som
              detta kommer att kosta ligger på deras samvete.
            </seg>
            <seg xml:id="i-403c074d04d77ba9-0">
              Dessutom är jag av uppfattningen att man inte ska böja sig varenda
              gång EU kommer med direktiv eller förslag. Jag är inte säker på
              att man bara ska betala så där rakt av som Morgan Johansson menar.
              Alliansen argumenterar faktiskt för att vi inte ska betala dessa
              pengar.
            </seg>
            <seg xml:id="i-0ed7979708586f47-0">
              Faktum kvarstår; det var Alliansen som hade beslutet i sin hand.
              De valde att prioritera lagring utomlands, och det får man betala
              för nu.
            </seg>
          </u>
          <note type="speaker" xml:id="i-84a10f54e7734e73-0">
            Anf. 153 MARIA FERM (MP) replik:
          </note>
          <u who="maria_ferm_5a996c" xml:id="i-2f1627e97f9955bc-1">
            <seg xml:id="i-089eb27833077b9e-0">
              Fru talman! Miljöpartiet ser med stor oro på hur många grupper
              i allt större utsträckning drivs av vanföreställningar och konspirationsteorier
              om att muslimer försöker ta sig in i Europa och ta över europeiska
              samhällen inifrån. Vissa kallar denna rörelse för counter jihad.
              Den kan också kallas den antimuslimska rörelsen.
            </seg>
            <seg xml:id="i-8743b95848a8c50c-0">
              Sådana här tankar fanns med i Anders Behring Breiviks manifest
              som publicerades efter dåden i Norge den 22 juli i år. Oavsett
              om man vill uttala sig om hans hälsotillstånd eller inte är det
              tydligt att han inspirerades av en rörelse som finns i hela Europa
              och som uttalar väldigt intoleranta åsikter och ser muslimer och
              islam som ett stort hot.
            </seg>
            <seg xml:id="i-15de1d5a0633d4d4-0">
              Vissa av anhängarna vill också agera genom våld. Kanske kommer
              inte alla att som Anders Behring Breivik utföra dåd, men det är
              allvarligt att det finns personer som inspirerade honom, till
              exempel bloggaren Fjordman eller Alan Lake som båda har uttalat
              att man bör utöva våld mot muslimer.
            </seg>
            <seg xml:id="i-08d3394dc1a52d1f-0">
              Det är viktigt att regeringen tar denna rörelse på allvar.
            </seg>
            <seg xml:id="i-fa57791abbc10425-0">
              Eftersom Kent Ekeroth viftade bort det och kallade Anders Behring
              Breivik sinnesjuk undrar jag om inte Sverigedemokraterna och Kent
              Ekeroth ser dessa extrema uttalanden som ett problem.
            </seg>
          </u>
          <note type="speaker" xml:id="i-0996615fa8ab32a9-0">
            Anf. 154 KENT EKEROTH (SD) replik:
          </note>
          <u who="kent_ekeroth_fa6033" xml:id="i-bec57612ec7e5770-3">
            <seg xml:id="i-2caa3bd707d40acd-0">
              Fru talman! Som jag nämnde förut blev Breivik förklarad sinnessjuk.
              Han har paranoid schizofreni. Att Maria Ferm då försöker få det
              till att hans förvirrade manifest grundar sig i en ideologi är
              anmärkningsvärt. Han fick 2 av 100 på psykologtestet. Han är klassad
              som sinnessjuk; han trodde att han skulle bli kung av Norge. Att
              dra slutsatser av vad en sådan person skriver eller läser blir
              konstigt. I så fall skulle man kunna gå till dårhuset och lita
              hundra procent på vad de säger och deras verklighetsuppfattning.
              Det blir väldigt konstigt.
            </seg>
            <seg xml:id="i-10ddbacb66a11220-0">
              Det intressanta är att denna guilt by association som nu förs
              fram av Maria Ferm och många andra i de vänsterliberala medierna
              här i Sverige aldrig appliceras på någon annan. Det är lite anmärkningsvärt.
            </seg>
            <seg xml:id="i-5417e076f44af4ea-0">
              Jag kan ta ett exempel: Mona Sahlin har hyllat Mikael Wiehe och
              till och med träffat honom. Mikael Wiehe har varit med i våldsbenägna
              vänstermanifestationer. Han anser sig vara kommunist. Han har
              hyllat kommunistdiktaturen på Kuba. Så sent som 2010 sjöng han
              en sång om hur man ska hacka borgerliga i bitar, hugga av deras
              huvuden och hänga upp dem i träd. Det skulle jag vilja kalla att
              uppmana till våld. Men har någon någonsin påstått att Mona Sahlin
              ska hållas ansvarig för det?
            </seg>
            <seg xml:id="i-c86a1e00b0888bce-0">
              En vänsterextremist gick in i Estlands försvarsdepartement med
              anledning av de här socialistiska idéerna och attackerade, sprängde
              bomber och tog gisslan. Han kanske var inspirerad av Wiehe vem
              vet? Är det någon som anklagar Mona Sahlin för det? Och varför
              inte, i så fall för att det är lite långsökt kanske?
            </seg>
          </u>
          <note type="speaker" xml:id="i-26c2d25946abba92-0">
            Anf. 155 MARIA FERM (MP) replik:
          </note>
          <u who="maria_ferm_5a996c" xml:id="i-2f1627e97f9955bc-2">
            <seg xml:id="i-d71f566be7c008ce-0">
              Fru talman! Jag skulle vilja påminna Kent Ekeroth om att det
              inte är Anders Behring Breivik jag talar om, utan om de nätverk
              och de åsikter som han har inspirerats av. Det är till exempel
              bloggaren Fjordman och Alan Lake, som båda är personer som Kent
              Ekeroth har träffat, bjudit in och inspirerats av själv. Båda
              är personer som har förespråkat våld gentemot muslimer.
            </seg>
            <seg xml:id="i-39b72ddf2c71f16e-0">
              Därför tycker jag inte att min fråga om huruvida du tar avstånd
              från dessa personer är långsökt. Jag skulle gärna vilja ha ett
              svar på den.
            </seg>
          </u>
          <note type="speaker" xml:id="i-600615463030d8fd-0">
            Anf. 156 KENT EKEROTH (SD) replik:
          </note>
          <u who="kent_ekeroth_fa6033" xml:id="i-bec57612ec7e5770-4">
            <seg xml:id="i-72c6ed1cfefcdf08-0">
              Fru talman! Ni verkar inte alls vara uppdaterade när det gäller
              Breiviks fantasier och hans senaste tid. Han kom på dessa planer
              1999, alltså ungefär sex år innan någon över huvud taget började
              blogga eller skriva. Då hade han gett upp hoppet om demokratin
              och om att det hela skulle fungera på något annat sätt. Han har
              ingenting att göra med någon i den så kallade counter jihad-rörelsen
              eller något annat.
            </seg>
            <seg xml:id="i-9a9718a96d3c20c6-0">
              Vad islamkritik och counter jihad handlar om är att belysa en
              ideologi som islam vad den är, vad den står för, vilka effekter
              den har haft på våra samhällen och vilka effekter den kommer att
              ha i framtiden. Det är en debatt som förtjänar att föras och som
              måste föras. Vi ser en av de stora förändringarna i vårt samhälle.
              Vi ser det i Sverige och vi ser det överallt runt om i Europa.
              Vi ska ha en kritisk debatt om en totalitär ideologi som dessutom
              är kvinnoförtryckande. Den har själv bevisat vilket samhälle den
              har skapat. Om man inte tror på det kan man lätt se det genom
              att titta på de muslimska samhällen som den har skapat och se
              hur det ser ut där. Är det sådana samhällen vi vill ha? Är det
              sådana kvinnoförtryckande, ofria samhällen vi vill ha? Om svaret
              på den frågan är nej måste vi kritiskt kunna ta upp frågan om
              islam till debatt. Det är det islamkritiken handlar om.
            </seg>
            <seg xml:id="i-ba9cf792075f2b34-0">
              Breivik är galen, och det som Alan Lake bland annat har gett
              uttryck för är absolut ingenting som jag ställer mig bakom över
              huvud taget. Det tar jag avstånd ifrån. Men det ändrar ingenting
              i det faktum att man måste kunna diskutera islam precis som man
              kan diskutera alla andra religioner eller för den delen politiska
              ideologier. Om man tittar på islam och dess böcker ser man att
              en majoritet av alla texterna handlar om hur man ska behandla
              de otrogna. Det handlar om regler och lagar för hur man ska behandla
              dem som inte är troende. Det gör islam till något mycket mer än
              bara en religion. Det gör det till en politisk ideologi, och den
              förtjänar att diskuteras.
            </seg>
          </u>
          <note type="speaker" xml:id="i-25168504a15bc203-0">
            Anf. 157 LENA OLSSON (V):
          </note>
          <u who="lena_olsson_fc0610" xml:id="i-d89923a887d0a3ef-0">
            <seg xml:id="i-9a41ae72636d79b2-0">
              Fru talman! Vänsterpartiets förslag till budget ska ses som en
              sammanhållen helhet. Eftersom riksdagen i det första steget av
              budgetprocessen har gett budgetpolitiken en helt annan inriktning
              än vad vi i Vänsterpartiet önskar avstår jag från att redovisa
              ett formellt motförslag när det gäller anslagsfördelningen. Vi
              deltar inte i beslutet, utan hänvisar till det särskilda yttrandet
              och den anslagsfördelning som Vänsterpartiet föreslår i motion
              337.
            </seg>
            <seg xml:id="i-65fe6d97663c901a-0">
              Fru talman! Jag står givetvis bakom alla Vänsterpartiets reservationer,
              men för tids vinnande yrkar jag bifall bara till reservationerna
              12, 31 och 30.
            </seg>
            <seg xml:id="i-7b7083711e0bb7e8-0">
              När det gäller debatten om rättsväsendet tycker vi från Vänsterpartiet
              att det är viktigt att bekämpa brott. Och det är viktigt att i
              en demokrati ha ett väl fungerande rättsväsen. Vi har nu haft
              en alliansregering som startade stort med att 2006 tala om utanförskap
              som skulle åtgärdas. Arbetslinjen skulle gälla och blomstra.
            </seg>
            <seg xml:id="i-35a9c4ad744e09f5-0">
              Resultatet, mina vänner, är milt sagt magert. Regeringens politik
              har lett till ett större utanförskap och en högre arbetslöshet
              i stort, men i synnerhet till en hög ungdomsarbetslöshet. Klyftorna
              har ökat. Vänsterpartiet hävdar att de ökade sociala och ekonomiska
              klyftorna också är grogrunden till ökad kriminalitet. Ett mer
              jämlikt solidariskt samhälle, som vi vill jobba för, leder enligt
              30-årig forskning till ett mer välmående samhälle för alla, inklusive
              minskad kriminalitet.
            </seg>
            <seg xml:id="i-9b03239947f38c5f-0">
              Trots regeringens satsning på rättsväsendet får man i dag svidande
              kritik i en rapport från Riksrevisionen för att det finns stora
              brister i rättskedjan. Jag citerar: Regeringen och myndigheterna
              har inte lyckats effektivisera rättskedjan, vilket leder till
              att ärenden läggs på hög hos polis, åklagare och tingsrätter.
              Detta är ord från riksrevisorn i dagens Svenska Dagbladet. Det
              är ett misslyckande för regeringen i just denna paradgren.
            </seg>
            <seg xml:id="i-fcb946284e322f10-0">
              Jag vill nu nämna polisorganisationen med några ord. Man kan
              börja också där med att säga att effektiviteten inte precis sprutar.
            </seg>
            <seg xml:id="i-46cb0f36482e0499-0">
              Vi har från Vänsterpartiets sida tagit upp just denna fråga i
              varenda budgetdebatt som jag hittills har haft. Om man ser till
              de anslagshöjningar som polisen har fått skulle det ha varit önskvärt
              att fler brott hade klarats upp. Jag menar att man kan begära
              mer valuta för pengarna. Regeringen skriver också själv i betänkandet
              att man kan kräva mer.
            </seg>
            <seg xml:id="i-ddd51b7ba15eb81b-0">
              Vänsterpartiet har också reagerat på att polisen har en ny fördelningsmodell,
              vilket bland annat innebär att polisen i storstadsregionerna gynnas
              på bekostnad av polismyndigheter i våra skogs- och landsbygdslän.
              Vi har sett ett flertal nyhetsinslag från mindre landsbygdskommuner
              som har känt sig tvingade att själva bidra med vaktstyrkor för
              att polisnärvaron har minskat. Detta är inte acceptabelt.
            </seg>
            <seg xml:id="i-f7f49e669507cab8-0">
              I vår reservation 12 anser vi att regeringen snarast ska återkomma
              med förslag för att garantera polisnärvaro över hela landet. I
              utredningen Se medborgarna för bättre offentlig service som regeringen
              själv tillsatte för några år sedan och som kom med förslag 2009
              eller 2010 jag kommer inte riktigt ihåg finns förslag om hur man
              skulle kunna lösa polisnärvaron i samarbete med andra statliga
              myndigheter och kommuner. Regeringen har inte kommit med något
              förslag som denna utredning föreslår.
            </seg>
            <seg xml:id="i-2cfd88827de0f47c-0">
              Vänsterpartiet anser att medborgare i hela detta land har rätt
              att kräva en grundläggande service som inkluderar polis. I vår
              gemensamma reservation nr 17 tar vi återigen upp en ny polisutbildning.
            </seg>
            <seg xml:id="i-0cd79b50668df349-0">
              Mina vänner i justitieutskottet! Den fyller snart fyra och ett
              halvt år. Grattis, säger jag bara och ställer frågan: När kommer
              förslaget? Jag vill ha ett svar. Det vill även riksrevisorn.
            </seg>
            <seg xml:id="i-ecfb2088ebcb4fcf-0">
              Vårt anslag till polisen är i stort sett detsamma som regeringens.
              Vi tar 5 miljoner och avsätter det för en fristående myndighet,
              som Morgan Johansson här har tagit upp, för att utreda misstänkta
              brott begångna av poliser i tjänst.
            </seg>
            <seg xml:id="i-526d443c2cc6ec4d-0">
              Vårt anslag till Säpo minskas med hälften med tanke på att vi
              ett flertal gånger också har kritiserat den bristfälliga insynen
              i deras verksamhet. Säpos arbete med rikets säkerhet är givetvis
              viktigt, men nu ska Säpo bland annat också fokusera på extremistiskt
              våld. Vi menar att all extremism, oavsett hur den yttrar sig,
              ska bekämpas. Vi anser däremot att man bör lägga större fokus
              på de högerextrema grupperna. De behöver granskas och följas upp
              mer. Vi anser också att även Säpo måste hushålla med sina pengar.
            </seg>
            <seg xml:id="i-8f718510a58c091c-0">
              Fru talman! Våra domstolar står inför utmaningar. Det är bra
              att regeringen höjer anslaget, men vi tycker inte att höjningen
              är tillräcklig. Domstolarna står inför ett stort rekryteringsförfarande.
              Man står också inför att förbättra säkerheten, vilket är bra.
              Detta görs också nu. Men det finns fler problem att ta itu med.
            </seg>
            <seg xml:id="i-57b9363ffb5cf4b4-0">
              Förvaltningsdomstolarna har fått en stor ökning av mål när det
              gäller sjuk- och aktivitetsersättning samt sjukpenning. Dessa
              mål har enligt Domstolsverket ökat med 50 procent 2010. Regeringens
              hårdföra sjukförsäkringspolitik är faktiskt orsaken till detta.
              Vänsterpartiet anser att dessa mål ska behandlas snabbt. Det kan
              inte vara meningen att sjuka människor ska behöva vänta på besked
              i flera månader och mer därtill om de har rätt till sjukersättning
              eller inte. Därför anser vi att det av humanitära skäl är nödvändigt
              att anslå ytterligare 100 miljoner för att korta dessa handläggningstider.
            </seg>
            <seg xml:id="i-3aab60fb50b0e0d8-0">
              Fru talman! Morgan Johansson har redan varit inne på vår oro
              för framtiden inom kriminalvården. Vi i Vänsterpartiet säger återigen
              att vi vill införa villkorad halvtidsfrigivning, och vi vill göra
              det för förstagångsdömda. Detta skulle frigöra ungefär 800 miljoner
              på årsbasis. Vår budgetmotion blir inte av eftersom vi tycker
              att loppet är kört, men vi hade velat införa detta vid halvårsskiftet.
              Det skulle ha frigjort 400 miljoner. 100 miljoner av dem skulle
              satsas på domstolarna. I budgeten hade vi också en besparing på
              238 miljoner. Kriminalvården skulle i och med detta få behålla
              100 miljoner för att utveckla verksamheten. Då menar vi normaliseringsarbetet
              som handlar om att klienterna ska komma tillbaka till samhället.
              Man ska då lägga fokus på en bättre utslussning.
            </seg>
            <seg xml:id="i-d21190999624214b-0">
              Häktesverksamheten behöver en förstärkning av platser och personal.
              Vi känner alla till det tragiska som har hänt under den senaste
              tiden. Därför behövs detta verkligen.
            </seg>
            <seg xml:id="i-d8f4a147a8b3c76a-0">
              Fru talman! I vår motion föreslår vi att det ska inrättas en
              fångombudsman. Interner inom kriminalvården behöver en representant
              att vända sig till. JO får ganska många klagomål och har en stor
              arbetsbörda. Inrättandet av en fångombudsman skulle sannolikt
              leda till mindre klagomål från interner samtidigt som de också
              skulle få någon som företräder deras intressen. Detta har man
              gjort i England, och man har lyckats mycket bra.
            </seg>
            <seg xml:id="i-5a5a71d0e1bcd25f-0">
              Jag vill också ta upp reservation 30 som handlar om ökad kunskap
              inom polisen om arbetsmiljörelaterade brott. Vi vet att polisen
              inte har den utbildning som man behöver. Vi tar särskilt upp arbetsplatsolyckor
              med dödlig utgång. Där behöver polisen en förstärkning.
            </seg>
            <seg xml:id="i-64741558d246cd5c-0">
              Jag vill också ta upp reservation 31 om ökad kunskap inom polisen
              om djurskyddsrelaterade ärenden. Vi har sett vilken framgång det
              har varit i Helsingfors med en djurskyddspolis. Jag håller med
              Morgan Johansson om att det är mycket allvarligt att man inte
              jobbar mer med att minska ungdomsbrottsligheten på det här området.
              Misskötsel av djur breder ut sig, och det är kanske många gånger
              en inkörsport för yngre att komma in i kriminalitet. Det kan gälla
              kamphundar etcetera. Därför anser vi att det är nödvändigt att
              man i landet får tillgång till djurskyddspoliser.
            </seg>
            <seg xml:id="i-bcb34debfd8cd021-0">
              Detta handlar om skyddslösa djur som inte kan prata för sig,
              och vi behöver absolut värna om dem.
            </seg>
            <seg xml:id="i-7e3ed90ba7a2cf89-0">
              Jag skulle också vilja säga några ord om en annan prioritering.
              Det gäller mäns våld mot kvinnor. Det var inte med glädje vi såg
              undersökningen från Södersjukhuset som visar att man tycker att
              kvinnor som blir misshandlade får skylla sig själva. Det är bra
              att regeringen jobbar med denna fråga, men vi har ifrågasatt handlingsplaner
              och så vidare. Hur effektiva har de egentligen varit? Det är kanske
              fler saker som behövs för att män ska sluta slå kvinnor.
            </seg>
            <seg xml:id="i-3639bc87e76daf42-0">
              Avslutningsvis vill jag säga att vi talar mycket om brott och
              straff. Vi använder också begreppet att vi alla är lika inför
              lagen. Man kan tycka att det är så. Men det gäller inte alla.
              Men jag hoppas att det snart ska gälla alla.
            </seg>
            <seg xml:id="i-f498abbf8297ee08-0">
              Jag önskar talmännen och presidiet en god jul och ett gott nytt
              år.
            </seg>
          </u>
          <note type="speaker" xml:id="i-21b0e6a27286bed3-0">
            Anf. 158 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-aef14a31c25a0bcb-0">
            <seg xml:id="i-cdb587f345f8c568-0">
              Fru talman! Det är lika bra att jag börjar med att säga god jul.
              Som julklapp ska jag försöka hålla mig till ämnet för denna debatt.
              Eftersom det dessutom snart är jul måste man vara lite snäll.
              Jag ska framför allt gratulera Morgan Johansson till tre saker.
              Den första är att det nu har blivit en förändring i diskussionen
              kring FRA. Vi har kunnat samlas kring en viktig fråga. Jag vill
              också passa på att gratulera honom till det tidigare replikskiftet
              mot Sverigedemokraterna när det gäller diskussionen om trafikdatalagringen.
              Det är viktigt att få fram dessa synpunkter till förklaringen,
              eller bortförklaringen, att man valde att stoppa någonting så
              pass viktigt för brottsbekämpningen och som dessutom har kostat
              oss pengar. Slutligen vill jag också gratulera honom till att
              åtminstone 40 procent av hans anförande handlade just om anslagsbetänkandet
              på justitieområdet.
            </seg>
            <seg xml:id="i-da2e5d166ec358ff-0">
              Eftersom det är ett budgetbetänkande kanske det förtjänar att
              påpekas att det handlar om ungefär 37 miljarder kronor och att
              årets ramökningar uppgår till 700 miljoner kronor. Det är inte
              en lika hög ambitionssatsning i år som det har varit de tidigare
              åren. Det har varit en lång diskussion här om vad som har åstadkommits
              under dessa år. Jag tror att det är viktigt att vi har denna debatt
              och diskussion och dessutom kan föra fram fakta och bilda varandra
              på det sättet.
            </seg>
            <seg xml:id="i-b4f27fe06423734b-0">
              Totalt sett har vi tillfört rättsväsendet 6 miljarder sedan 2006
              och därtill 3,2 miljarder i engångssatsningar. Det är naturligtvis
              betydande belopp. Det är helt riktigt som sades att vi hade en
              klar ambition att höja antalet poliser absolut. Det är ett mål
              som vi satte upp och som vi har uppnått med råge. Det finns i
              dag 20 400 poliser. Antalet ska inte ligga på den nivån, det ska
              ligga runt 20 000. Men det finns en anledning till detta, och
              den stora anledningen var att vi såg att vi måste ge bättre förutsättningar
              för att bekämpa brottsligheten.
            </seg>
            <seg xml:id="i-4f6ed4304b1925fa-0">
              Det var en polissatsning som syftade till att vi skulle stärka
              tillgängligheten och synligheten men också utredningskapaciteten
              hos polisen som vi upplevde var för liten. Polisen ska vara på
              plats när något händer, och den ska vara i tid när det händer.
              Det var syftet. Det var en lyckad satsning, så pass lyckad att
              oppositionsföreträdarna började säga att det var bra att vi fullföljde
              den satsning som de hade påbörjat. Jag vet att det var en nettoökning
              på totalt en eller möjligen sju poliser under det socialdemokratiska
              regeringsinnehavet under alla dessa år. Vi har ökat antalet poliser
              med 3 000 sedan 2006.
            </seg>
            <seg xml:id="i-4620e5e44362fe1f-0">
              Denna satsning har naturligtvis lett till en hel del resultat,
              och jag tror att det är viktigt att nämna dem. Men innan jag nämner
              dem vill jag påpeka att antalet civilanställda har ökat. Det brukar
              ibland förekomma uppgifter om att de har blivit färre. Det var
              faktiskt så att Morgan Johanssons företrädare gång på gång berättade
              hur få de plötsligt var. De är i dag fler än de var 2006.
            </seg>
            <seg xml:id="i-e655954001c65ec7-0">
              Jag vill också påpeka att vi har fått ett större samarbete med
              kommunerna. I dag har 200 av 290 kommuner tecknat samverkansavtal
              med polis. Det finns en del kvar att göra, men före 2006 fanns
              det inga samverkansavtal. I dag finns det 200.
            </seg>
            <seg xml:id="i-5f3d29cbab040f61-0">
              Har de här satsningarna lett till några resultat? Ja, de facto
              har vi fler utredda ärenden i dag det är 10 procent mer. Man skulle
              kunna önska att det var ytterligare mer, men vi har fler utredda
              ärenden i dag.
            </seg>
            <seg xml:id="i-51cf5b3b6d8f8912-0">
              Vi har fler ärenden hos åklagare en ökning som nästan också uppgår
              till 10 procent.
            </seg>
            <seg xml:id="i-ab9edbc64febf7fc-0">
              Det är i dag en ökad personuppklaring i brottsstatistiken.
            </seg>
            <seg xml:id="i-76117118c25dd8d2-0">
              Antalet gamla öppna ärenden, alltså ärenden som är mer än sex
              månader gamla, har i dag minskat med ungefär en tredjedel.
            </seg>
            <seg xml:id="i-9caedc4a6ad2faac-0">
              Genomströmningstiderna minskar, i snitt med tre dagar, men dock
              en minskning.
            </seg>
            <seg xml:id="i-9f8c937dcc1f14f1-0">
              Det här med brottsstatistik är ganska svårt, med personuppklaringsprocent
              och liknande siffror. Vi vet också att anmälningsbenägenheten
              skiljer sig för olika brott. En typ av brottslighet som sällan
              anmäls av någon är narkotikabrottsligheten. Den statistiken bygger
              egentligen på att polisen själv har arbetat och agerat. Just när
              det gäller narkotikabrotten ser vi nu en klar ökning av antalet
              utredda brott.
            </seg>
            <seg xml:id="i-ae7e793bc3ac53fe-0">
              Vi kräver en aktiv insats av polisen, och vi kräver fler poliser.
              Det har lyckats.
            </seg>
            <seg xml:id="i-58d57ec33cbd094b-0">
              Domstolarna avgör i dag fler mål än de gjorde tidigare. Det är
              viktigt.
            </seg>
            <seg xml:id="i-bceb04cfb86d8881-0">
              Kriminalvården har, oavsett vad som sades tidigare, långt mycket
              mer resurser än man hade 2006. Ja, den tidigare regeringen inledde
              en ökning, men sedan 2006 är budgetökningen 30 procent en ungefärlig
              ökning på ca 5 ½ procent per år.
            </seg>
            <seg xml:id="i-94096cc3d79e244d-0">
              Beläggningen på våra anstalter är i dag betydligt lägre än den
              var 2006. Ja, den är till och med lägre på häktena, oavsett vad
              som sagts.
            </seg>
            <seg xml:id="i-1fc8333952bee347-0">
              Vi har fler anställda inom Kriminalvården, ungefär 1 000 fler.
              Det är en så pass hög personaltäthet att vi har världens näst
              högsta personaltäthet inom Kriminalvården.
            </seg>
            <seg xml:id="i-16472dd834e199cb-0">
              Vi har fler anstaltsplatser än tidigare.
            </seg>
            <seg xml:id="i-f84bf36bed5109a5-0">
              Framför allt har Kriminalvården sedan 2006 börjat få ett innehåll.
              Programverksamheten på anstalterna är fördubblad. Arbetslinjen,
              som var nästan helt utsläckt och död, har börjat återvända. Studierna
              och studieresultaten ökar kraftigt. Det är skillnaden mot 2006.
            </seg>
            <seg xml:id="i-160060cede431e3d-0">
              Kan man då märka det här i form av hur människor uppfattar det?
              Ja, just sedan 2006 finns det något som heter nationella trygghetsundersökningar,
              där människor får berätta både hur de själva upplever sin trygghet
              och om de har utsatts för brott.
            </seg>
            <seg xml:id="i-045aa2bafa91f423-0">
              Hur har utvecklingen varit? Ja, antalet personer som uppger att
              de har utsatts för brott har minskat sedan 2006. Förtroendet för
              polisen har ökat. Och trots vad som sägs i debatten emellanåt
              är den grupp som har störst förtroende för polisen de unga.
            </seg>
            <seg xml:id="i-b22c03534c73a16b-0">
              Vi har inte sett resultatet för 2011, av ganska självklara skäl,
              när det gäller de facto anmälda brott. Men vi hade ett trendbrott
              2010, för den som roar sig med att följa brottsstatistik och är
              intresserad av fakta. Antalet faktiskt anmälda brott minskade
              för första gången på åratal 2010. Det finns ett par undantag,
              där det krävdes en aktiv polisinsats. Antalet anmälda narkotikabrott
              ökade. Vi har också sett en ökad benägenhet att anmäla våldtäkter,
              sexuella övergrepp och våld i nära relationer, vilket ju har varit
              en strävan. Den är fortfarande för låg, men det är dock en ökning
              inte för att vi har haft den ambitionsnivån i sig, men att anmälningsbenägenheten
              ökar har varit viktigt.
            </seg>
            <seg xml:id="i-0af53dbb3eac2865-0">
              Efter att ha lagt fram den här bilden vill jag naturligtvis också
              ta fasta på det Riksrevisionsverket säger. Jag skulle kunna travestera
              en annan politiker och säga: Vi har en hel del resultat vi är
              relativt stolta, men vi är långt ifrån nöjda.
            </seg>
            <seg xml:id="i-640e36b042422b4f-0">
              Vi är inte klara. Vi har mycket att göra. Vi fick ett bord som
              det verkligen har krävts en del för att duka, men det är inte
              färdigdukat. Med de resurser vi har tillfört anser vi definitivt,
              som de samhällskritiska partierna begär, att medborgarna har rätt
              att kräva bättre resultat. Det är nog viktigt att påpeka, trots
              vad som här har sagts om olika satsningar, att Riksrevisionsverket
              slår fast att det inte är brist på resurser.
            </seg>
            <seg xml:id="i-998b7a59bc7a16fd-0">
              Den bild man ger i dag bekräftar den kritik mot flera av myndigheterna
              som har funnits under en längre tid. Det krävs kortare handläggningstider.
              Det krävs att man i större omfattning håller de tidsfrister som
              finns, framför allt när det gäller unga brottslingar. Det krävs
              att antalet uppklarade brott ökar och att antalet lagföringar
              ökar. Och trots att domstolarna gör mer har vi fortfarande oacceptabelt
              höga målbalanser. Det måste åtgärdas.
            </seg>
            <seg xml:id="i-b477c5696982277d-0">
              Vi kommer naturligtvis att lyssna på oppositionen de gånger oppositionen
              är klok. Vi tar till oss av det. Men vi har också inlett en hel
              del arbete. Det är helt riktigt att polisutbildningen är någonting
              som vi jobbar med, och jag ser fram emot förslag som kommer. Men
              det är ingen idé att ni i repliker frågar om datum, kan jag säga
              på en gång, för jag kommer inte att ge något datum. Men arbetet
              pågår för fullt.
            </seg>
            <seg xml:id="i-051ec07d3358a54c-0">
              Vi sitter med den största parlamentariska kommittén för närvarande
              och utreder polisens organisation. Jag har stora förhoppningar
              om att vi kommer att kunna vara överens om att se till att landsätta
              en av de största reformerna när det gäller svenskt samhälle sedan
              1965.
            </seg>
            <seg xml:id="i-14f9874f4f186be3-0">
              Vi har nu en genomgång av påföljdssystemet för att se över hela
              påföljdssystemets infrastruktur. Jag hoppas också att vi har möjlighet
              att komma fram där.
            </seg>
            <seg xml:id="i-d5ed429c2d1458c8-0">
              Det är också viktigt att vi slår fast: Ja, vi måste fortsätta
              att satsa och kraftsamla, just mot de unga och speciellt de unga
              som riskerar att hamna i brottslighet. Det är därför de sociala
              insatsgrupperna är viktiga. Det är viktigt att följa det jobbet,
              och eventuellt utveckla det. Det är viktigt att vi får igenom
              den reform som vi är överens om i dag, som är en del i arbetet
              med att se till att förundersökningsledningen kan ske på ett sådant
              sätt att tidsfristerna blir korta när det gäller unga brottslingar.
            </seg>
            <seg xml:id="i-ae6b612008319059-0">
              Frågan om den grova organiserade brottsligheten, som Morgan Johansson
              uppehöll sig vid, är väldigt viktig. För första gången togs det
              under den förra mandatperioden ett riktigt samlat grepp. Men det
              finns mer att göra. Ja, vi måste börja jaga pengarna och börja
              titta på penningtvättsreglerna. Vi måste fortfarande bli bättre
              när det gäller internationellt samarbete. Vi behöver en skarpare
              vapenlagstiftning. Allt detta behöver vi och det är bara ett axplock.
            </seg>
            <seg xml:id="i-d87a52db635ccff7-0">
              Det är självklart att brottsoffren måste stå i fokus. Det är
              därför vi ska se över brottsskadeersättningen och göra det på
              ett korrekt sätt. Men det är också viktigt att påpeka att människor
              ska ha upprättelse, att brott ska utredas.
            </seg>
            <seg xml:id="i-8695ffa5c0ca41ca-0">
              Återfallen i brott är alldeles för många, speciellt när det gäller
              yngre, enligt Statens institutionsstyrelse. Det är därför vi har
              gjort förändringar och fortsätter att titta på det.
            </seg>
            <seg xml:id="i-f5c30f40ecab2fee-0">
              Terrorism och it har tagits upp i en lång rad debatter. Jag delar
              de uppfattningar som Lena Olsson, Maria Ferm och Morgan Johansson
              har uttryckt, att det naturligtvis är terrorismen som sådan vi
              ska bekämpa, att det är yttringarna vi ska bekämpa. Det gäller
              då att vi har förutsättningar och att vi jobbar förebyggande,
              men också att vi har de redskap som behövs.
            </seg>
            <seg xml:id="i-7c0c42b4c188eabc-0">
              Därför vill jag återigen gratulera Socialdemokraterna för att
              de har varit med, för första gången sedan jag kom in i justitieutskottet,
              och tagit ansvar just med dagens överenskommelse om signalspaning.
              Det är konstruktivt. Det är en del av brottsbekämpningen.
            </seg>
            <seg xml:id="i-a22a8ee59e15e7eb-0">
              Jag delar också Morgan Johanssons uppfattning att vi alltid kommer
              att ha den här svåra avvägningen mot integritetsfrågor. Jag tror
              att vi just när det gäller it-brottslighet har rätt många år framför
              oss när vi ständigt måste göra olika avvägningar, vad gäller dels
              människors integritet som brottslingar kränker när de begår brotten,
              dels de risker som finns när vi själva lagstiftar. Det är bra
              att vi har den diskussionen och helst kan samlas kring den. Jag
              ser fram emot att vi kanske också kan föra diskussioner med Miljöpartiet
              i just de här frågorna och andra frågor.
            </seg>
            <seg xml:id="i-4bbbdcef8626bfbc-0">
              Jag ska inte hålla på lika länge som en av dem som var före mig,
              men jag vill ytterst kort kommentera en del av reservationerna.
            </seg>
            <seg xml:id="i-e7766018fd819cee-0">
              Jag ser som sagt gärna att vi har en diskussion med Miljöpartiet.
              Men jag är ändå förundrad över att ni vill skära ned pengarna
              till Säpo ganska rejält men samtidigt ge dem fler uppgifter, delvis
              en del av de uppgifter som öppna polisen har. Ni borde kanske
              fundera lite grann.
            </seg>
            <seg xml:id="i-03cccd0221bd4972-0">
              Jag är lite fundersam över den slalombana som Socialdemokraterna
              har ägnat sig åt under åren när det gäller budgeten. I år skulle
              det vara lite mer pengar till polisen, och förra året skulle det
              vara lite mindre pengar till polisen. Något år skulle det vara
              mindre pengar till Kriminalvården, och något annat år skulle det
              vara mer. Det är svårt att se en linje när det gäller budgeten.
            </seg>
            <seg xml:id="i-3952e7dc1ba18d1c-0">
              Vänsterpartiet känner vi igen. Det är mindre pengar till Kriminalvården
              genomgående och mindre pengar till polisen och totalt sett mindre
              pengar till rättsväsendet, så Vänsterpartiet kan man alltid lita
              på i det avseendet.
            </seg>
            <seg xml:id="i-0b6acfbd25805fd0-0">
              Mer allvarligt och märkligt är det med Sverigedemokraterna. Även
              Sverigedemokraterna ville spara pengar på polisen föregående år.
              Nu vill man ligga kvar. Men ett parti som har så höga ambitioner
              att föra in i diskussionen måste nog fundera lite allvarligt på
              hur man förbereder sitt politiska arbete. Att räkna fel på en
              halv miljard i anslagsökningar inte minst när det gäller Kriminalvården
              gör att partiet är lite svårt att ta seriöst.
            </seg>
            <seg xml:id="i-c2fe32fbe7b33977-0">
              Min fundering är: De säger sig ha höga ambitioner när det gäller
              brottsbekämpning, men de enda nya förslag som de egentligen kommer
              fram till är att man ska börja göra någon form av släktdiagram
              statistiskt över brottslingar för att konstatera vilken nationalitet
              den eventuella brottslingens mormor hade. Då undrar jag: Till
              vilken nytta och för vilka resurser?
            </seg>
            <seg xml:id="i-744c064c12efadff-0">
              Det är alltså släktdiagram och nationella djurskyddspoliser som
              är Sverigedemokraternas bidrag till brottsbekämpningen. Men när
              det sedan gäller, som beträffande trafikdatalagringen, då springer
              man med svansen mellan benen.
            </seg>
          </u>
          <note xml:id="i-c2fac0764db1dfb5-0">
            Fru talman! Jag yrkar bifall till utskottets förslag.
          </note>
          <note type="speaker" xml:id="i-47f2739aa35fa572-0">
            Anf. 159 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-9fd18343218610cf-3">
            <seg xml:id="i-b490b6f7f80482d0-0">
              Fru talman! Jag tror faktiskt att Krister Hammarbergh försökte
              vara elak mitt i alla gratulationer. Han sade i början: Till åtminstone
              40 procent pratade Morgan Johansson om ämnet. Men jag tror faktiskt
              att det är en riktig skiljelinje. Jag tror att det du syftade
              på var mitt resonemang om vad som får unga människor att hamna
              i kriminalitet, och det är en ideologisk skiljelinje.
            </seg>
            <seg xml:id="i-e5e186ea41aac750-0">
              Man måste förstå att vårt område hänger intimt samman med andra
              politikområden. Om du, Hammarbergh, inte klarar arbetslösheten
              och om du medverkar till att pressa ned allt fler familjer i socialbidrag,
              då kommer rekryteringen till den organiserade kriminaliteten att
              öka. De sammanhangen måste du förstå.
            </seg>
            <seg xml:id="i-18a8dd0ca11283cd-0">
              Här finns en ideologisk skiljelinje. Du förstår uppenbarligen
              inte detta, för du säger att det inte har med ämnet att göra.
              Vi förstår hur de sambanden ser ut.
            </seg>
            <seg xml:id="i-8a72a9fc74fa575d-0">
              I vanlig ordning väljer du år och statistik efter eget behag.
              Du säger att antalet civilanställda är större nu än 2006. Ja,
              men det är ju mindre än 2008. Sedan 2008 har antalet civilanställda
              minskat med 250 personer så är det.
            </seg>
            <seg xml:id="i-62406e0c83ef7f1d-0">
              Vi drog i gång utvecklingen när det gäller poliser. Vi startade
              två nya polishögskolor. Hur många polishögskolor har Krister Hammarbergh
              startat? Det är väl inga?
            </seg>
            <seg xml:id="i-b78765b445ce9cc0-0">
              Vi startade inte den nyrekryteringen för att de nya poliserna
              skulle sitta i receptioner och hålla på med administration, därför
              att ni sedan skär ned på antalet civilanställda. Vi startade polishögskolorna
              och ökade nyrekryteringen av poliser för att dessa nya poliser
              skulle vara ute på gatorna och jaga bovar.
            </seg>
            <seg xml:id="i-f048a4e1dadc9824-0">
              Då är min fråga till Krister Hammarbergh: Hur tänker du se till
              att antalet civilanställda ökar igen? Vi öronmärker en del av
              våra pengar till det. Tänker du ta tag i minskningen sedan 2008
              av antalet civilanställda inom polisen?
            </seg>
          </u>
          <note type="speaker" xml:id="i-bf5fafeafb494a7c-0">
            Anf. 160 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-aef14a31c25a0bcb-1">
            <seg xml:id="i-589dc4b2005d01bb-0">
              Fru talman! Det är alltid fascinerande vem som försöker vara
              retorisk. I sin budgetreservation försöker sig Socialdemokraterna
              på något som kallas ett indiskt reptrick när det gäller pengarna.
              Man säger att man öronmärker 30 miljoner kronor för att anställa
              fler civilanställda. Då är frågan: Än vadå? Tolkningen är rimligen
              att antalet poliser då skulle minska, eftersom man gör den öronmärkningen.
            </seg>
            <seg xml:id="i-070a2d194add0c1c-0">
              Det är riktigt att det var fler civilanställda 2008 än det är
              nu. Men antalet civilanställda var större 2008 än 2006 också.
              Det måste väl gå att förhålla sig till det faktum att antalet
              civilanställda är större i dag med en alliansregering än det var
              med en socialdemokratisk regering.
            </seg>
            <seg xml:id="i-6504534e2480ecba-0">
              Och nog måste det väl gå att förhålla sig till att det är antalet
              poliser som räknas inte att man har öppnat två polishögskolor.
              Ni hade inte de ambitionsnivåerna när det gäller antalet poliser.
              Ni har aldrig målat upp dem. De första två åren fick vi er aldrig
              att säga om ni stödde målet 20 000 poliser eller inte. Jag tror
              att ni har backat in.
            </seg>
            <seg xml:id="i-47d55c6f99cac645-0">
              Vi har 3 000 fler poliser. Jag tror att du kan tillgodoräkna
              oss det resultatet. Och vi ser resultat. Vi är inte fullt nöjda
              utan vill ställa större krav på organisationen. Vi ska också komma
              ihåg att rättsväsendets myndigheter i första hand ska tillgodose
              att medborgarna lever tryggare och säkrare.
            </seg>
          </u>
          <note type="speaker" xml:id="i-9f43a6cb5271eb3a-0">
            Anf. 161 MORGAN JOHANSSON (S) replik:
          </note>
          <u who="morgan_johansson_2143dc" xml:id="i-9fd18343218610cf-4">
            <seg xml:id="i-be6fede835db17e4-0">
              Fru talman! Först om polisdiskussionen: Antalet poliser ökade
              sex år i rad från år 2000 till 2006 med sammanlagt över 1 300
              poliser. Det var en effekt av de insatser som vi gjorde.
            </seg>
            <seg xml:id="i-e6e51afa3a417002-0">
              Ni hade lagt ned polisutbildningar under er förra regeringsperiod
              19911944. Gun Hellsvik gjorde det. Vi startade upp. Vi reformerade
              polisutbildningen och startade dessutom nya polisutbildningar.
              Vi såg till att driva fram en ökad rekrytering av poliser.
            </seg>
            <seg xml:id="i-9379fd79a8e70f8c-0">
              Men jag säger också: Vi gjorde det inte för att de skulle sitta
              i receptionen eller ha administrativa uppgifter. Då säger du:
              Det är fler nu än det var 2006. Ja, men det är färre än vad det
              var 2008.
            </seg>
            <seg xml:id="i-a37beb77741113d3-0">
              Alltihop måste fungera. Hela polisväsendet måste fungera. Då
              ber jag dig att ta ansvar för minskningen från 2008. Ett sätt
              att göra det på rent tekniskt är att öronmärka pengar. Då skapar
              man en klar signal om att vi vill att de nya poliserna är ute
              och jagar bovar och inte sitter i reception eller håller på med
              administration.
            </seg>
            <seg xml:id="i-8cb16a8de288ea24-0">
              Ni gör ingenting! Vi vet inte hur många civilanställda det har
              blivit i år. Det är kanske en ytterligare minskning. Kom i så
              fall med något förslag, om inte vårt förslag om öronmärkning duger,
              som gör att ni bevakar att poliser verkligen kan göra polisuppgifter
              och inte något annat.
            </seg>
            <seg xml:id="i-5b29f771da17676b-0">
              Återigen till den tråd som Krister Hammarbergh inte tog upp:
              Glöm inte att vårt område inte bara är i ett vakuum, utan vi verkar
              i en samhällelig miljö. Klarar du inte av att bekämpa arbetslösheten
              och medverkar du till att pressa ned människor i socialbidrag,
              som den här regeringen har gjort under fem års tid, då kommer
              du att få större och större problem med nyrekrytering till organiserad
              kriminalitet.
            </seg>
            <seg xml:id="i-1276c41686df01c3-0">
              Så hänger det faktiskt ihop. Det förstår man kanske om man har
              en lite bredare syn på rättsväsen och kriminalpolitik än vad alliansregeringen
              uppenbarligen förmår ha.
            </seg>
          </u>
          <note type="speaker" xml:id="i-41433585b1f50335-0">
            Anf. 162 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-aef14a31c25a0bcb-2">
            <seg xml:id="i-71f10b22824f1139-0">
              Fru talman! Antalet civilanställda inom polisen kommer att öka
              i år utan öronmärkning. Det är det ena.
            </seg>
            <seg xml:id="i-2613a53ee5e9293b-0">
              Sedan är det bara att konstatera faktum: Vi har i dag 3 000 fler
              poliser än någonsin. Vi har betydligt fler civilanställda än vi
              hade 2006. Det är faktum. Det är bara att förhålla sig till det.
              Det är svårt att mörka det också.
            </seg>
            <seg xml:id="i-2125cff8ef0e8050-0">
              Jag håller med Morgan Johansson om att samhället naturligtvis
              måste bygga på mycket annat också. Vi har genomlevt en finansiell
              kris. Europa går igenom en skuldkris just nu. Vi ser risken att
              många andra stater i Europa kommer att behöva höja skatter och
              skära kraftigt. Vi vet exempelvis inte vad som händer inom rättsväsendet
              i Storbritannien eller andra länder.
            </seg>
            <seg xml:id="i-52fc982ec00129e3-0">
              Det är viktigt att vi tar ansvar för de offentliga finanserna
              och ser till att vi inte hamnar i en sådan situation där de andra
              nu är, med risk för nedskärningar i sociala system men också i
              rättsväsendets system. Vi är inte i den situationen i Sverige
              i dag, Morgan Johansson, och det är oerhört viktigt.
            </seg>
            <seg xml:id="i-d959e773da4184a7-0">
              Starka offentliga finanser är en förutsättning för att se till
              att vi har ett levande näringsliv som kan anställa de här ungdomarna
              men också för att se till att vi har resurser för rättsväsendet
              och andra viktiga verksamheter som vi gemensamt och solidariskt
              ska finansiera via skatterna.
            </seg>
            <seg xml:id="i-3ca81a1296b16a8e-0">
              Det är viktigt att ungdomar har ett jobb. Därför är arbetslinjen
              mycket viktig betydligt mer viktig än bidragslinjen.
            </seg>
          </u>
          <note type="speaker" xml:id="i-88d60b5e94fca186-0">
            Anf. 163 LENA OLSSON (V) replik:
          </note>
          <u who="lena_olsson_fc0610" xml:id="i-d89923a887d0a3ef-1">
            <seg xml:id="i-6532c45bedd2a304-0">
              Fru talman! Jag får tacka särskilt när det gäller att man alltid
              kan lita på Vänsterpartiet. Stort tack till dig, Krister!
            </seg>
            <seg xml:id="i-5705e3c1add7709f-0">
              Morgan tog upp att man inte får se den här delen av budgeten
              som isolerad från det andra. Det hänger så klart ihop med helheten.
              Jag håller fullständigt med Morgan Johansson också om att vi har
              en regering som har ökat de ekonomiska och de sociala klyftorna.
              Det är grogrunden, anser vi, för ökad kriminalitet.
            </seg>
            <seg xml:id="i-d596bd6d1237f8e1-0">
              I det tidigare replikskiftet sades det att det är 3 000 fler
              poliser. Jag läste upp i mitt anförande att det fattas poliser
              lite här och där i Sverige. Det finns de som är intresserade av
              att titta på den här debatten. Det har varit flera nyhetsinslag
              på tv om att man har grannsamverkan och så vidare på mindre orter,
              framför allt i skogslänen och på landsbygden. När de lyssnar på
              dig måste de ställa sig frågan: Var är de, om det nu har blivit
              så många? Det är första frågan.
            </seg>
            <seg xml:id="i-2baacca97e3fe4f7-0">
              Sedan är det en fråga som vi är vana vid att debattera. Det sägs
              att Vänsterpartiet drar ned på Kriminalvården. Då vill jag säga
              en sak bara för att det ska stå i protokollet. En villkorad halvtidsfrigivning
              för förstagångsdömda leder till ungefär 400 miljoner. Det kan
              du lägga till din egen summa. För de som sitter där den tid de
              ska sitta kostar väl någonting? Det måste ju bli billigare om
              vi inför en villkorad halvtidsfrigivning. Det frigör resurser.
              Därför har vi 100 miljoner kronor mer till Kriminalvården än ni.
            </seg>
          </u>
          <note type="speaker" xml:id="i-0580cc83515919b8-0">
            Anf. 164 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-aef14a31c25a0bcb-3">
            <seg xml:id="i-7e8263391166ec09-0">
              Fru talman! Ja, nu var det indiskt reptrick igen. Det som är
              upplagt som en besparing och en reducering av Kriminalvårdens
              anslag beskrivs nu som om det vore en förstärkning.
            </seg>
            <seg xml:id="i-82e96ed3af7755b1-0">
              Ja, visst blir det billigare om de inte sitter hela tiden. Visst
              blir det billigare för Kriminalvården om de sitter halva tiden.
              Men frågan är om inte kostnaden ökar någon annanstans. Jättebilligt
              blir det väl om man inte sitter av någon tid alls. Överväg det!
              Då kanske ni kan spara ännu mer pengar. Men jag kan meddela att
              det är en uppfattning som jag inte delar med dig.
            </seg>
            <seg xml:id="i-3796d2684ab19042-0">
              När vi har en debatt om utgiftsområde 4 är jag envis med att
              vi ska hålla oss till det. Det kanske uppfattas som onödigt strikt
              eller liknande. Men det är kutym när vi har mer än 20 utgiftsområden
              i riksdagen att vi har varje debatt för sig, och i dag är det
              just rättsväsendet vi diskuterar.
            </seg>
            <seg xml:id="i-8f69bbc22c6dfddd-0">
              Det finns en diskussion inom polisen i Dalarna har jag sett,
              medialt, och även i något ytterligare läns myndighet. Jag tror
              att det handlar om Rikspolisstyrelsens eventuella nya medelstilldelningssystem.
              Vad jag förstår är det inte fastslaget. Jag vet att man har ett
              mycket gammalt medelstilldelningssystem som egentligen har byggt
              på att man har förhandlat någon gång för 20 år sedan. Sedan har
              man byggt på de siffrorna. Jag tror att det är rimligt att man
              ser över det systemet, men jag tror också att det är rimligt att
              man ser över konsekvenserna av det systemet.
            </seg>
            <seg xml:id="i-c9a8520cb5395164-0">
              Vilka konsekvenserna blir vet ännu ingen. Jag tror att det möjligen
              kan ha varit en del mediala utspel för att påverka den processen.
              Men inte minst i dag har jag fått klart för mig att oavsett hur
              den här fördelningen kommer att se ut kommer det att vara fler
              poliser i samtliga myndigheter i landet än det var 2006, så också
              i Dalarna.
            </seg>
          </u>
          <note type="speaker" xml:id="i-29d98c2e8dbadf7e-0">
            Anf. 165 LENA OLSSON (V) replik:
          </note>
          <u who="lena_olsson_fc0610" xml:id="i-d89923a887d0a3ef-2">
            <seg xml:id="i-4b43652701ee6126-0">
              Fru talman! Då fick de orter där det nu bildas garden svaret.
              Det här är inte regeringens fel, utan man skyller på Rikspolisstyrelsen
              och deras eventuella fördelningsmodell. Då blir vi av med det.
            </seg>
            <seg xml:id="i-3b05eb004ade48f5-0">
              Jag hade inte tänkt nämna Kriminalvården något mer. Men Krister
              tar upp polisutbildningen och säger samtidigt: Ta inte replik
              på mig, för jag kommer inte att tala om vilken dag vi kommer med
              propositionen. Men jag och riksrevisorn, tror jag, är ganska intresserade
              av att veta åtminstone vilket årtal och vilken månad den kommer,
              till exempel. Då slipper du precisera vilken dag man ska lägga
              fram propositionen.
            </seg>
            <seg xml:id="i-89ebb13711e85de3-0">
              Sedan gäller det domstolarna, som jag tog upp. Målen har ökat
              väldigt mycket på grund av er sjukförsäkringspolitik. Vi tar av
              pengarna för halvtidsfrigivningen och lägger 100 miljoner kronor
              extra på Domstolsverket. Anser Krister att det är rimligt att
              människor som är sjuka ska gå och vänta i månader på att få ett
              ärende behandlat som handlar om huruvida de ska få sjukersättning
              eller inte? Det kan väl ändå inte vara en humanistisk linje?
            </seg>
          </u>
          <note type="speaker" xml:id="i-fced691b172cbc6f-0">
            Anf. 166 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-aef14a31c25a0bcb-4">
            <seg xml:id="i-a241924cce56d444-0">
              Fru talman! Jag hoppas att Lena Olsson nu inte uppmuntrade medborgargarden
              och försökte göra något slags poäng av att det eventuellt är ett
              medelstilldelningssystem som man det kan väl Lena Olsson hålla
              med om någon gång, vartannat decennium i alla fall, kan titta
              på. Det kan eventuellt leda till någon förändring, vilket är oklart.
              Sedan drar man kanske slutsatsen att det inte kommer att finnas
              några poliser alls och att vi nu ska bilda medborgargarden. Jag
              hoppas verkligen inte att det var det hon nu tänkte eller försökte
              uppmana människor till.
            </seg>
            <seg xml:id="i-e14bb0aeffda9aac-0">
              Polisutbildningen och de förslag som finns är ganska komplexa.
              Jag tror att det är viktigt att man står stabilt med båda fötterna
              på jorden när man lanserar en polisutbildning. Vi kommer naturligtvis
              att vara beroende av att den fungerar väl, så att vi har väl utbildade
              poliser och ser att systemet fungerar efteråt. Det är stora förändringar,
              och det är viktiga förändringar, och de måste göras noggrant.
              Men vi har ett behov av att reformera den, och det arbetet kommer
              att ske.
            </seg>
            <seg xml:id="i-00b22af5356e855c-0">
              Sedan kan jag dela den uppfattning som Lena Olsson har om att
              det finns anledning att vara systemkritisk mot en del av våra
              myndigheter. Jag har också förhoppningar om att Försäkringskassan
              ganska snabbt kan få ned sina handläggningstider. Vi har absolut
              för höga målbalanser i domstolarna. Därför får vi bland annat
              nu en ny domstol, en fjärde migrationsdomstol. Det är en del av
              överenskommelsen med Miljöpartiet, just därför att vi där har
              alldeles för många ärenden som måste avgöras.
            </seg>
          </u>
          <note type="speaker" xml:id="i-bb01cc774ff69bf1-0">
            Anf. 167 KENT EKEROTH (SD) replik:
          </note>
          <u who="kent_ekeroth_fa6033" xml:id="i-bec57612ec7e5770-5">
            <seg xml:id="i-396a744bc0de704c-0">
              Fru talman! Jag ska kommentera en del av det som Hammarbergh
              lite raljerande tog upp. Det verkar inte riktigt som att han har
              någon koll på vår budget. Han verkar inte ha följt debatten. Han
              verkar inte ha läst tidningar eller följt medier.
            </seg>
            <seg xml:id="i-6e43a2c7006f88d6-0">
              Jag kan konstatera att vår budget är finansierad till 100 procent.
              Den förändring på 500 miljoner som gjordes första året, inte de
              andra åren, berodde inte på att vi inte hade koll på siffrorna,
              utan den berodde på att riksdagens utredningstjänst inte hade
              koll på siffrorna. Det är något som de har erkänt i svenska medier.
              De räknade fel, vilket de skäms mycket för, kan jag säga.
            </seg>
            <seg xml:id="i-60c629599415c987-0">
              Trots att de räknade fel ligger vi första året 1,3 miljarder
              över regeringen när det gäller kriminalpolitiken. Vi gör i huvudsak
              satsningar på domstolsväsendet, på åklagarväsendet och på Kriminalvården
              men även på polisorganisationen på en rad olika områden. Det är
              1,3 miljarder första året. De andra tre åren har vi, precis som
              vi hade inledningsvis, 1,8 miljarder varje år utöver det som regeringen
              anslagit.
            </seg>
            <seg xml:id="i-d46a86552b155005-0">
              Jag kan förstå att Hammarbergh är irriterad över att vi kan gå
              ut med mer resurser till Kriminalvården på det här sättet. Han
              är kanske avundsjuk på att vi har de pengarna. Å andra sidan är
              det ingen hemlighet vilka prioriteringar som alliansregeringen
              har gjort. Man vill slänga miljarder på illegala invandrare, alltså
              brottslingar, samtidigt som man skär ned på andra områden och
              höjer taket, maxtaxan, för sjukvård och mediciner och så vidare.
              Det är den prioritering som alliansregeringen alltid har gjort.
              Jag kan förstå att ni är avundsjuka på att vi har en budget som
              gör att vi kan gå ut mycket hårdare. Vi vågar röra det här området,
              som ingen annan vågar röra.
            </seg>
            <seg xml:id="i-de39d4b52d317606-0">
              Sedan gäller det förslagen. Du sade att vi har fem förslag i
              detta betänkande, men då kanske du missade att alla våra motioner
              inte hamnar i detta betänkande, utan de kommer från allmänna motionstiden.
              Jag kan återkomma i nästa replik med alla de förslag som du uppenbarligen
              har missat.
            </seg>
          </u>
          <note type="speaker" xml:id="i-5ce149f8521b717c-0">
            Anf. 168 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-aef14a31c25a0bcb-5">
            <seg xml:id="i-ae5e8b0bdeb48ca8-0">
              Fru talman! Jag kan säga att vi har relativt god koll på antalet
              motioner ni har. Det är något fler än föregående år, då ni väckte
              sju motioner på rättsområdet, men jag tror inte att ni kommer
              upp i tjugo. Det får du gärna dementera om du vill.
            </seg>
            <seg xml:id="i-dff02811ff65681a-0">
              Sedan tycker jag att det är lite fult att skylla på riksdagens
              utredningstjänst. Ni lämnar in en motion och sitter i Sveriges
              riksdag. Ni har ambitioner om att ni ska få igenom en budget.
              Ni säger att ni ska öka anslagen med 849 miljoner kronor till
              Kriminalvården men måste backa och ta bort 500 miljoner för att
              sedan sluta med en ökning på 349 miljoner. Det är ni som har lämnat
              in motionen. Det är inte riksdagens utredningstjänst. Ni måste
              ta ansvar för era egna produkter. Eller ska vi ha ytterligare
              debatter här där ni tar avstånd från det material ni har lämnat
              in? I vissa fall kanske det rent av skulle vara uppfriskande.
            </seg>
            <seg xml:id="i-dcf757799ef55f36-0">
              Jag tycker att Kent Ekeroth kan använda några sekunder till att
              berätta vad ni hade tänkt använda anslagsökningen till Kriminalvården
              till. Jag tycker att det förtjänar belysning.
            </seg>
            <seg xml:id="i-8156bb41cbd2dd9c-0">
              Jag tycker också att Kent Ekeroth ska ta vara på möjligheten
              att svara på den fråga Morgan Johansson ställde tidigare: Hur
              tänker ni förhålla er till trafikdatalagringsdirektivet i vår?
            </seg>
          </u>
          <note type="speaker" xml:id="i-69455cdd891a6f35-0">
            Anf. 169 KENT EKEROTH (SD) replik:
          </note>
          <u who="kent_ekeroth_fa6033" xml:id="i-bec57612ec7e5770-6">
            <seg xml:id="i-26f98b4a27ffdb37-0">
              Fru talman! Om man begär uppgifter från riksdagens utredningstjänst
              och de återkommer med felaktiga uppgifter som de sedan korrigerar
              är det klart att det har påverkan på den budget man baserar på
              de uppgifter man får fram från utredningstjänsten som är satta
              att assistera en på en rad olika områden. Socialdemokraterna råkade
              ut för exakt samma sak för ett antal år sedan. Det var bara det
              att utredningstjänsten hade räknat fel ungefär fyra gånger mer
              än de räknat fel för oss, så vi är inte det enda parti som har
              blivit utsatt för detta.
            </seg>
            <seg xml:id="i-c5483ff5b6a77d75-0">
              Andra förslag som vi kommer att lägga fram handlar till exempel
              om skärpta straff. Det handlar till exempel om livstidsstraff
              så att vi slipper se mördare komma ut efter tio år. Det handlar
              om skärpta straff när det gäller sexualbrott så att man slipper
              se en person som har våldtagit en tolvåring få minimistraffet
              fyra år för grov våldtäkt mot barn, vilket vi såg häromdagen.
              Det handlar om att man ska kunna utvisa kriminella utlänningar
              som har begått mord, som har våldtagit och som har misshandlat
              andra människor. Nu får de stanna här i landet på grund av de
              lagar som alliansregeringen låter stå kvar, bland annat utlänningslagen.
              De blir inte utvisade, för det finns en uppsjö av undantag.
            </seg>
            <seg xml:id="i-05526ccedae25ad0-0">
              Detta har vi också motionerat om att ta bort. Vi har motionerat
              om att ta bort mängdbrottsligheten genom att dels utöka tilläggsstraffskalan,
              dels införa ett tredje-gången-gillt-system, där man, om man utför
              ett brott inom de här kategorierna, tredje gången automatiskt
              får maxstraff. Det är sådant ni inte gör, men det sticker i ögonen
              på folk när dömda kommer ut efter alldeles för kort tid.
            </seg>
            <seg xml:id="i-86fc2326a4c788dc-0">
              När det gäller datalagringen får jag poängtera det igen: Vi röstade
              för datalagringsdirektivet. Vi röstade för vår reservation i den
              omröstningen. Vi vill alltså ha det. Men ni väljer i stället att
              betala 5060 miljoner, eller vad det nu är uppe i, för att minska
              rättssäkerheten i de data som lagras genom att helt enkelt undgå
              kravet på att det ska lagras i Sverige. Varför ni gör den prioriteringen
              förstår jag inte nu, och det förstod jag inte då i debatten heller.
            </seg>
            <seg xml:id="i-41686e9d023dfa82-0">
              Nu har jag bara 18 sekunder kvar, och jag måste tyvärr lämna
              debatten, för jag har en annan debatt på SVT som jag måste ta.
              Jag kan därför inte vara med på resten av debatten.
            </seg>
          </u>
          <note type="speaker" xml:id="i-7936f3c8b0dc79b0-0">
            Anf. 170 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-aef14a31c25a0bcb-6">
            <seg xml:id="i-b772536cbed08a60-0">
              Fru talman! Jag tror att Kent Ekeroth klarar av att stå kvar
              i två minuter till.
            </seg>
            <seg xml:id="i-f35c4df509ce77cb-0">
              Det var faktiskt ni som röstade för en vilandeförklaring tillsammans
              med Vänsterpartiet och Miljöpartiet. Det kan ni inte skylla på
              någon annan.
            </seg>
            <seg xml:id="i-66559630e95c1afe-0">
              Det är ni som lämnar in era egna motioner. Det är ni som ska
              stå för dem. Jag tycker att om man har lite råg i ryggen kan man
              ta på sig sina egna misstag och inte skylla på andra. Vi kan konstatera
              att det var en kraftig felräkning, och det är därför svårt att
              ta den här budgetreservationen på allvar.
            </seg>
            <seg xml:id="i-94db8b11cbb1d58b-0">
              Jag tycker att det hade varit bra om Kent Ekeroth hade svarat
              på min fråga om hur ni hade tänkt använda det ökade anslaget till
              anstalterna. Det kanske hade varit bra om ni hade berättat att
              det är just de som väntar på eventuell utvisning som ni skulle
              stoppa in i fängelse människor som inte har begått några brott.
              Människor som inte har begått några brott skulle ni låsa in utan
              rättegång. Det är första gången ett svenskt parti gör något sådant.
              Det är ganska anmärkningsvärt.
            </seg>
            <seg xml:id="i-3ca03f1cbad58e76-0">
              Från Moderaternas och Alliansens sida är det väldigt viktigt
              med brottsbekämpning. Det är därför vi har satsat de här resurserna.
              Men vi kommer aldrig att göra avsteg från grundläggande rättsliga
              principer. I ett fungerande demokratiskt samhälle låser man inte
              in människor på anstalt utan att de ens har begått något brott.
            </seg>
            <seg xml:id="i-c74ff46dfca65132-0">
              Där skiljer vi oss åt väldigt kraftigt. Kent Ekeroth har heller
              inte berättat vad de ska med det släktträd till där en eventuellt
              dömd ska klargöra farfars eller mormors härkomst. Till vilken
              nytta skulle detta vara?
            </seg>
            <seg xml:id="i-3dff222e60085527-0">
              Jag är medveten om att detta blev en retorisk fråga, eftersom
              Kent Ekeroth inte har någon replik kvar.
            </seg>
          </u>
          <note type="speaker" xml:id="i-d745312db465fa19-0">
            Anf. 171 ROGER HADDAD (FP):
          </note>
          <u who="roger_haddad_f79cd9" xml:id="i-a84bb277bd8f94e2-0">
            <seg xml:id="i-d8c4700320853676-0">
              Fru talman! Fokus för rättspolitiken måste vara den enskildes
              rättssäkerhet och rättstrygghet. Det är positivt att regeringen
              i nästa års budget fortsätter att rusta upp och satsa på viktiga
              områden i rättskedjan och med ett tydligare fokus aktivt motarbeta
              grova brott och kriminalitet. Trots en positiv trend finns det
              fortfarande människor som känner sig otrygga, och det måste vi
              möta.
            </seg>
            <seg xml:id="i-b8d4a334481f24e8-0">
              Polisens ökade resurser bidrar också till ett ökat tryck på andra
              verksamheter, och därför är det motiverat med de satsningar som
              görs i nästa års budget.
            </seg>
            <seg xml:id="i-2a507f7082805a28-0">
              Låt mig fokusera på ett antal viktiga områden. Vi måste fortsätta
              satsa på våra unga. Tyvärr kan vi notera att antalet ungdomar
              som misstänks och lagförs för brott ökat under senare år. Det
              är ett bekymmer att så många ungdomar hamnar i kriminalitet. Vi
              måste ta detta på allvar, och vi måste fortsätta satsa på skolan,
              förebygga avhopp på gymnasiet och därmed minimera risken att ungdomar
              hamnar i ett utanförskap som tvingar dem att begå kriminella handlingar.
            </seg>
            <seg xml:id="i-78d69704eb4477d3-0">
              Ungdomar måste få ett bättre stöd för att inte fastna i en negativ
              spiral, och därför är det avgörande att kommunerna tar sitt ansvar
              tillsammans med fritidsgårdar och föreningslivet. I min hemkommun
              Västerås har även det kommunala bostadsföretaget engagerat sig
              aktivt för att hindra att unga hamnar utanför.
            </seg>
            <seg xml:id="i-79d4dcedefde2ae1-0">
              Det mest effektiva sättet att öka tryggheten för våra medborgare
              är att arbeta förebyggande. Detta måste intensifieras ytterligare,
              inte minst med fokus på ungdomar. Vi kommer att öka skadeståndsansvaret
              för föräldrar. Vi har tagit initiativ till sociala insatsgrupper
              i ett antal kommuner, och i de kommuner som har en etablerad lokal
              närpolis kommer polisens engagemang att ha betydelse för att förebygga
              att unga hamnar i kriminalitet. Skola, polis och socialtjänst
              måste ta ett större ansvar för detta. I uppdraget till Rikspolisstyrelsen
              och Socialstyrelsen ligger också att ta fram metoder för att tidigt
              identifiera unga i riskzonen.
            </seg>
            <seg xml:id="i-cb3e41b2dab66375-0">
              Extremism och antiterrorismarbetet är en annan utmaning. Fortfarande
              får vi rapporter om att det tyvärr finns enskilda personer och
              grupperingar som inte delar den demokratiska värdegrund som de
              flesta av oss vill försvara. Extremism ska motarbetas oavsett
              om den bygger på en viss ideologi eller religion eller om man
              är verksam som djurrättsaktivist och väljer att ta till hot och
              våld. Detta kommer vi aldrig att acceptera.
            </seg>
            <seg xml:id="i-d5837a59df9469eb-0">
              Det är fortsatt viktigt att höja beredskapen mot terrorismen,
              och därför är verksamheter som Nationellt centrum för terroristbekämpning
              centrala. Regeringen aviserar också i budgeten en uppdatering
              av den nationella strategin för att motarbeta terrorism. Jag vill
              också från Folkpartiets sida välkomna den överenskommelse som
              presenterades i dag mellan regeringen och Socialdemokraterna om
              signalspaning för polisen.
            </seg>
            <seg xml:id="i-214e968ca34a39e9-0">
              Sveriges brottsförebyggande myndigheter har en tuff utmaning,
              och samarbetet med andra europeiska länder kommer att behöva intensifieras
              för att utbyta information och förebygga attentat mot svenska
              intressen. Våldsam extremism, oavsett om det är våldsbejakande
              islamism, vitmaktrörelser eller annat som ligger till grund för
              den, måste motarbetas med kraft. Därför är det nödvändigt att
              i budgeten utöka Säkerhetspolisens anslag i syfte att ha bättre
              beredskap och förstärka myndighetens kapacitet att söka upp och
              förebygga allvarliga hot och attacker mot vår demokrati.
            </seg>
            <seg xml:id="i-e6bc222ee4d0417c-0">
              Därför är det för mig obegripligt att Vänsterpartiet i samma
              mening dels påstår att Säkerhetspolisen har ett mycket viktigt
              uppdrag, dels samtidigt vill dra ned anslaget med 43 miljoner
              kronor.
            </seg>
            <seg xml:id="i-514cf39a8768c2aa-0">
              Fru talman! Demokratiminister Birgitta Ohlsson presenterade i
              förra veckan en särskild handlingsplan mot alla typer av våldsbejakande
              extremism. Här finns ett antal uppdrag kring hur vi ska öka vår
              kunskap men också ett antal konkreta punkter. Ungdomsstyrelsens
              arbete med det civila samhället ska stärkas. Vi vill se en utökad
              dialog med trossamfunden. Vidare vill vi öka insatserna för att
              förebygga och erbjuda personer som vill lämna extrema grupperingar
              stöd genom en så kallad avhopparverksamhet. Det finns i dag enbart
              för den högerextrema grupperingen. Handlingsplanen som presenterades
              ska sjösättas med start 2012.
            </seg>
            <seg xml:id="i-414f28e6ef8433ba-0">
              Avslutningsvis, fru talman, vill jag nämna åklagarverksamheten
              som också har fått ett utökat mandat. Det har dessutom gjorts
              en satsning på utbildning och kompetens. Men vi behöver förstärka
              myndigheten ytterligare. Därför välkomnar vi det utökade anslaget
              på drygt 50 miljoner kronor extra till Åklagarmyndigheten.
            </seg>
            <seg xml:id="i-5f95be9d9eb2fa25-0">
              Åklagarna har en mycket viktig roll i hela brottsutredningsarbetet,
              och vi måste ha fortsatt hög ambition så att personer som begår
              brott snabbt ska kunna ställas till svars för sina handlingar.
            </seg>
            <seg xml:id="i-d602b97a554173cb-0">
              Jag vill också nämna och avisera den proposition som justitieutskottet
              behandlade i dag om att avlasta åklagarverksamheten ytterligare
              genom att utöka förundersökningsmandatet till polisen avseende
              vissa brott. Men detta ärende får vi återkomma till.
            </seg>
            <seg xml:id="i-9873de78777942a8-0">
              Ett viktigt syfte är att åklagarna ska kunna fokusera mer på
              sitt uppdrag när det gäller grov kriminalitet och inte minst prioritera
              samarbetet med europeiska och internationella kolleger. När utskottet
              nyligen besökte Eurojust i Haag fick vi på ett utförligt sätt
              ta del av hur samarbetet på ett effektivt sätt leder till att
              man kan spåra upp och lagföra tungt kriminella. Det har gällt
              narkotikasmuggling, bedrägerier men också terrorism. Därför är
              det fortsatt viktigt att inte bara stödja åklagarverksamheten
              här utan även Eurojust i Europa.
            </seg>
            <seg xml:id="i-8eb09c4d8d2671e2-0">
              Med dessa ord, fru talman, vill jag yrka bifall till förslaget
              i betänkandet.
            </seg>
          </u>
          <note type="speaker" xml:id="i-393fdccd621f1cd3-0">
            Anf. 172 JOHAN LINANDER (C):
          </note>
          <u who="johan_linander_6c27ef" xml:id="i-a4f07ec98aafb9ca-0">
            <seg xml:id="i-1ca8c3c9f4594abf-0">
              Fru talman! Varje brott är ett brott för mycket. Varje barn som
              blir misshandlat av en förälder, varje ungdom som blir rånad på
              sin mobiltelefon, varje kvinna som blir våldtagen eller varje
              man som blir misshandlad är ett brott för mycket. Tyvärr skulle
              det vara naivt att tro att vi skulle kunna ha ett samhälle helt
              fritt från brott. Det har ännu aldrig hänt, och tyvärr kommer
              det aldrig att hända. Men inställningen måste ändå vara att varje
              brott är ett brott för mycket. Det går inte att säga att det är
              lagom med 1 000 eller 2 000 små barn som blir misshandlade varje
              år. Det går inte att säga att det är lagom med 3 000 eller 5 000
              våldtäkter per år.
            </seg>
            <seg xml:id="i-ca8885a8f4def29e-0">
              Under 2010 minskade antalet anmälda brott. Tittar vi på statistiken
              för årets första elva månader ser vi att det har ökat lite igen,
              men fortfarande finns förhoppningen att det ska bli ett litet
              minus. Man ska också vara försiktig med just statistiken på antalet
              anmälda brott. Till exempel kan ett bra polisarbete vad gäller
              trafiknykterhet eller narkotikabrott öka antalet anmälda brott.
              Då är det faktiskt bra.
            </seg>
            <seg xml:id="i-782bf7fac12cbffb-0">
              Vi vet också att den stora nationella trygghetsundersökningen
              visade att antalet personer som själva uppger att de har utsatts
              för brott har minskat de senaste fem åren, från 26 procent till
              23 procent. Men detta kan vi ändå inte vara nöjda med.
            </seg>
            <seg xml:id="i-1d2715b43da71aad-0">
              Hur ska vi då få ned brottsligheten? Jag är övertygad om att
              tidiga insatser när barn och ungdomar är på väg in i kriminalitet,
              ett lokalt brottsförebyggande arbete, är avgörande, ett samarbete
              mellan polis, socialtjänst och skola, men också med näringsliv
              och föreningsliv.
            </seg>
            <seg xml:id="i-b75ea252e1a37cfb-0">
              För att det lokala arbetet ska fungera krävs det att det finns
              en lokal närvarande polis. För Centerpartiets del menar vi att
              det måste finnas polis i alla delar av vårt land, i varje kommun.
              Annars blir det lokala samarbetet så mycket svårare. Varje kommun
              har skolor. Varje kommun har en socialtjänst. Varje kommun bör
              ha närvarande och tillgängliga poliser. Allra bäst ser vi av erfarenhet
              att det är när det finns ett dagligt samarbete. Då kan man upptäcka
              och åtgärda problem i tid.
            </seg>
            <seg xml:id="i-a47416fbfaf9a3a3-0">
              Under de senaste åren har Alliansen, som alla vet, ökat polisens
              resurser med över 30 procent. För 2012 är polisens budget för
              första gången över nästan svindlande 20 miljarder kronor. Polisen
              har också en budget i balans. Även när de tittar ett antal år
              framåt ser det ut som om man ska ha en budget som vidare är i
              balans. Ändå har antalet poliser ökat med nästan 3 000 sedan valet
              2006. Nu finns det över 20 000 poliser i landet.
            </seg>
            <seg xml:id="i-146dfa897be0ec46-0">
              Det är självklart att vi som förtroendevalda politiker måste
              kontrollera hur den skattefinansierade verksamheten sköts. Vi
              måste ställa krav. Polisen har förbättrat sitt resultat, vad gäller
              både antalet misstänkta personer och antalet uppklarade brott,
              även de personuppklarade brotten. Men förbättringen har inte varit
              lika stor som resurstillskottet eller ökningen av antalet poliser.
            </seg>
            <seg xml:id="i-fd45756692bb31c3-0">
              Jag har förståelse för att nyexaminerade poliser inte kan vara
              lika produktiva som äldre, mer erfarna poliser. Det kan vara en
              av anledningarna till att resultatutvecklingen inte har följt
              resurstillskottet.
            </seg>
            <seg xml:id="i-8928126d99cc167b-0">
              En annan anledning är alldeles säkert polisorganisationens uppbyggnad
              med en Rikspolisstyrelse och 21 länspolismyndigheter. Den organisationen
              gör det mycket svårt att styra och leda svensk polis. Det är också
              därför vi har tillsatt Polisorganisationskommittén som ska ta
              fram ett förslag till ny polisorganisation.
            </seg>
            <seg xml:id="i-4948f184256a1ec4-0">
              Några som är här sitter också med i utredningen, och vi är relativt
              överens. Det kan man inte tro av debatten här i dag, men i kommittén
              är vi än så länge relativt överens. Därför blir det också extra
              förvånande när Socialdemokraterna och Vänsterpartiet nu reserverar
              sig för ett tillkännagivande om hur den framtida polisen ska se
              ut. Menar ni på allvar att några månader innan Polisorganisationskommittén
              lägger fram sitt betänkande ska riksdagen i ett tillkännagivande
              till regeringen säga hur den framtida polisorganisationen ska
              se ut? Tycker ni ändå inte att det vore lite lämpligt att avvakta
              den parlamentariska utredningen?
            </seg>
            <seg xml:id="i-793ec95f1db9a1b1-0">
              Även Socialdemokraternas och Vänsterpartiets reservationer som
              har nr 12, 13, 15 och 16, den sistnämna även med Miljöpartiet,
              rör frågor som polisorganisationen håller på att se över precis
              just nu. Det är faktiskt till och med så illa att era partier
              inte tycker likadant här som ni gör i utredningen. Det blir lite
              svårt att veta var ni står. En av anledningarna till det är kanske
              att inte en enda av ledamöterna från oppositionen i justitieutskottet
              sitter med i Polisorganisationskommittén, den utredning inom vårt
              område som kommer att ha allra störst betydelse under hela den
              här mandatperioden. Om ni hade varit med i utredningen är jag
              övertygad om att vi hade kunnat undvika ett antal onödiga reservationer.
            </seg>
            <seg xml:id="i-217b324167ce2b75-0">
              Fru talman! När jag ändå är inne på oppositionens reservationer
              skulle jag vilja ta upp två till. Först funderar jag på Miljöpartiets
              reservation nr 18 om specificering av säkerhetspolisens resurser.
              I den reservationen räknar Miljöpartiet upp till exempel människohandel,
              narkotikahandel och miljöbrott. Jag skulle vilja fråga Maria Ferm
              när Säkerhetspolisen jobbar med miljöbrott. Eller menar ni att
              Säkerhetspolisen ska ta över och börja arbeta med miljöbrott?
              Jag tycker att det ligger lite utanför deras uppdrag, som det
              ser ut i dag åtminstone.
            </seg>
            <seg xml:id="i-66b4316fd1b88b84-0">
              I den här reservationen vill man också att det ska bli offentligt
              hur Säkerhetspolisen använder sina resurser. Är det verkligen
              lämpligt att i detalj berätta hur Säpo använder sina resurser?
              Man kan vara för öppenhet, och det vore så klart väldigt bra för
              andra länders underrättelsetjänster att få veta precis hur vår
              underrättelsetjänst arbetar. Jag tror faktiskt inte att vi ska
              bjuda på det.
            </seg>
            <seg xml:id="i-163c61407ce0839c-0">
              Den andra reservationen som har fått mig att fundera lite extra
              har tagits upp här tidigare. Tyvärr har Sverigedemokraternas deltagare
              i den här debatten redan försvunnit från kammaren. Det handlar
              om reservationen om en nationell djurpolisstyrka.
            </seg>
            <seg xml:id="i-9c6428cfd65ecf3a-0">
              Först trodde jag på något sätt att det handlade om polishundar,
              kanske om hästarna. Men sedan förstod jag att det handlade om
              brott mot djur. Det är självklart en form av brott som är alldeles
              avskyvärd och som jag och säkert alla andra reagerar på varje
              gång det händer, men frågan är om det ska vara en nationell djurpolisstyrka.
              Har Sverigedemokraterna tänkt sig att det ska sitta djurpolisspecialister
              i Helsingfors och åka ut till Vilhelmina eller Tomelilla när det
              begås ett brott mot något djur? Det är en typ av polisiär verksamhet
              som måste vara så lokal som möjligt. Om den här typen av brott
              mot djur ska centraliseras till Helsingfors undrar man vad Sverigedemokraterna
              mer vill centralisera. Ska vi ha en lokal polis över huvud taget?
            </seg>
            <seg xml:id="i-c28df066d96c7459-0">
              Till slut tänkte jag ta upp frågan om hur de fyra oppositionspartierna
              har valt att anslå pengar till polisen.
            </seg>
            <seg xml:id="i-06260a98c1ca605f-0">
              Miljöpartiet gör en total besparing på 150 miljoner kronor på
              polisen. Uppgifter flyttas från Säkerhetspolisen till den öppna
              polisen men resurser flyttas inte med.
            </seg>
            <seg xml:id="i-bffd1c3ec5d90390-0">
              Vänsterpartiet brukar vara det parti som gör störst besparingar
              på polisen, men någonting har hänt. Förra året var det Sverigedemokraterna
              som ville dra in mest på pengarna, och i år är det Miljöpartiet.
              Vänsterpartiet lägger sig nästan på samma totala ram för polisen
              som Alliansen med sin besparing på 48 miljoner kronor. Med en
              budget på 20 miljarder är en besparing på 48 miljoner eller ett
              tillskott på 110 miljoner som Socialdemokraterna väljer att göra
              marginella förändringar.
            </seg>
            <seg xml:id="i-d9f57c9ba98e2856-0">
              Om vi tittar närmare på Socialdemokraternas budgetförslag innebär
              det en besparing på 30 miljoner i den ordinarie verksamheten.
              Det tillskjuts 110 miljoner, men sedan öronmärks 100 miljoner
              till nationella så kallade GOB-insatser, det vill säga mot grov
              organiserad brottslighet. 10 miljoner ges för bidragsbrott, och
              30 miljoner öronmärks för att anställa civil personal. Men då
              kan vi fundera på att det blir 30 miljoner mindre över. Poliser
              sägs inte upp. Poliser har rätt till ett jobb, och man ska satsa
              extra på civilanställda. Kvar finns möjligtvis besparingar på
              lokalkostnader. Det kanske blir nedläggningar av poliskontor.
              Vi såg en strid ström av sådant under Thomas Bodströms ledning
              i Justitiedepartementet under första halvan av 2000-talet.
            </seg>
            <seg xml:id="i-19b54656a7b53d95-0">
              Sverigedemokraternas budget har diskuterats tidigare. Nu är inte
              Kent Ekeroth kvar, men det är klart att man blir tveksam till
              partiets budgetförslag när det plötsligt dras bort 500 miljoner
              kronor. Plötsligt fick Kriminalvården en halv miljard kronor mindre
              att röra sig med. Då ställer man sig frågan om det fanns 500 miljoner
              kronor, en halv miljard, i deras första budgetförslag som Kriminalvården
              egentligen inte behövde som sedan bara plockas bort utan att någon
              politik i övrigt förändras. Tyvärr lär jag inte få något svar
              på den frågan.
            </seg>
            <seg xml:id="i-224bb545da208904-0">
              Herr talman! Rättsväsendet och brottsbekämpningen är en mycket
              viktig fråga för de allra flesta människor i vårt land. Det finns
              signaler på att Centerpartiets och alliansregeringens satsningar
              på rättsväsendet börjar ge resultat. Nationella trygghetsundersökningen
              visar att något färre människor känner sig otrygga än tidigare
              och att runt 250 000 färre människor per år blir utsatta för brott.
              Antalet anmälda brott minskade också under 2010.
            </seg>
            <seg xml:id="i-4d6c0092f5f1f891-0">
              Men detta betyder absolut inte att vi kan vara nöjda. Brottsligheten
              måste ständigt bekämpas och förebyggas. Det är också full fart
              på departementet och i utredningen. Två av de allra största utredningarna
              pågår just nu. Det är Polisorganisationskommittén och Påföljdsutredningen.
              Båda kommer att lägga fram betänkanden under våren. De kommer
              att bli viktiga byggstenar för att få ett ännu bättre fungerande
              rättsväsen.
            </seg>
          </u>
          <note xml:id="i-af6a797f30616243-0">
            Herr talman! Jag yrkar bifall till förslaget i betänkandet och
            avslag på samtliga reservationer.
          </note>
          <note type="speaker" xml:id="i-baf81fda286f2576-0">
            Anf. 173 CAROLINE SZYBER (KD):
          </note>
          <u who="unknown" xml:id="i-7344c6da6ff36de3-25">
            <seg xml:id="i-18e628e9bb8638ea-0">
              Herr talman! Målet för kriminalpolitiken är att minska brottsligheten
              och att öka människors förtroende och trygghet. Brottsligheten
              orsakar mänskligt lidande, otrygghet och ger stora samhällsekonomiska
              skador.
            </seg>
            <seg xml:id="i-6f97aeb871d5f737-0">
              Alla vill vi att människor ska känna sig trygga i vårt samhälle.
              Alla vill vi minska brotten och antalet brottsoffer. Däremot har
              olika partier och olika politiker olika syn på hur det ska gå
              till.
            </seg>
            <seg xml:id="i-a967f020e06292ed-0">
              För oss kristdemokrater är det tydligt att med ett fokus på det
              brottsförebyggande arbetet på alla plan kommer vi i framtiden
              att få färre brottsoffer. Det är betydligt viktigare än hårdare
              tag och skärpta straff. Det handlar om att fokusera på brottsbekämpning
              på de platser där brott faktiskt begås. Helsingforsspolisen arbetar
              både vid Stureplan och på Medborgarplatsen med mobila polisstationer.
              Där har man sett att med mycket små medel går det att åstadkomma
              en stor förändring.
            </seg>
            <seg xml:id="i-9e48d9d580afd200-0">
              Vi måste bli bättre på att lyfta upp best practice-exemplen framgångsexemplen.
              Därför reser jag runt en hel del i landet och besöker olika domstolar,
              polismyndigheter, häkten, fängelser och även ideella krafter för
              att se var det fungerar bra och var det fungerar mindre bra. Tidigare
              i dag träffade jag poliser från Södermanland, och de berättade
              att de har gjort försök med mobila polisstationer i Eskilstuna.
              De har inte gett avsedd effekt eftersom det är mer fråga om bussar
              än kontor, och därför går det inte att ta emot anmälningar. Då
              ändrades försöksverksamheten så att den skulle passa dem. Det
              är precis så vi vill att myndigheterna ska jobba.
            </seg>
            <seg xml:id="i-5f50fbd10a676931-0">
              Många steg har tagits i rätt riktning under Alliansens fem och
              ett halvt år. Vi har i alla budgetar gjort tydliga och riktade
              satsningar. Vi har följt upp vilka delar som behöver stärkas från
              år till år. Rättssamhället har under alltför lång tid behandlats
              som delar oberoende av varandra. Satsar man i en ände måste man
              se vad det får för effekter på övriga kedjan. Det är viktigt att
              se hela kedjan där de olika myndigheterna ska samverka med varandra.
              Det är sociala myndigheter, polis, åklagare, domstolar och Kriminalvården.
              Även ideella frivilligorganisationer, exempelvis brottsofferjourer,
              har viktiga roller.
            </seg>
            <seg xml:id="i-28ee14acc3e9d6ac-0">
              I årets debatt har det framgått av vad mina allianskolleger har
              sagt att vi har gjort tydliga satsningar. Regeringen gör i denna
              budget också en särskild satsning på att stärka säkerheten i domstolarna.
              Domstolarna är centrala för ett fungerande rättssamhälle. Det
              är därför viktigt att alla som besöker och verkar i domstolarna
              känner sig trygga och säkra där. Vi har satsat så att det ska
              gå att anställa fler vakter och installera fler larmbågar så att
              det går att kontrollera vad besökarna tar med sig in i domstolssalarna.
            </seg>
            <seg xml:id="i-2e4698d7924cb11e-0">
              Domstolarna har fått ett ökat anslag för att hantera den ökade
              mängden mål. Detta är en del i att hela rättskedjan ska fungera.
              Satsningar på polisen följs nu upp med satsningar på domstolarna.
            </seg>
            <seg xml:id="i-4373587578ce05d0-0">
              Att anmälda brott tas om hand på allra bästa sätt är otroligt
              viktigt, både för det enskilda brottsoffret och för alla andra
              som riskerar att utsättas för brott under tiden. Regeringen har
              under mandatperioden gjort stora satsningar på både polisen och
              domstolsväsendet.
            </seg>
            <seg xml:id="i-198fb2d75df31d8d-0">
              Efter de stora resurstillskotten är det viktigt att verksamheten
              har ett fokus. Det gäller nu att minska tiderna för de olika målen.
              Det var en fråga som vi diskuterade på vårt riksting i somras
              och som många känner är viktig. Tiden från anmälan fram till dom
              i dag är alldeles för lång. Trots en ökad måltillströmning har
              domstolarna under 2010 förbättrat resultaten genom att avgöra
              fler mål och i många fall minska omloppstiderna. Målbalanserna
              är dock fortfarande höga, och det är viktigt att vi försöker minska
              dem. Ingen ska behöva vänta i flera år på en dom.
            </seg>
            <seg xml:id="i-36b5610d143045ca-0">
              Regeringen har gett Domstolsverket i uppdrag att kartlägga goda
              exempel på effektiva arbetsmetoder i domstolarna och att sprida
              dem till övriga domstolar. Den pågående straffprocessutredningen
              kommer antagligen också att få effekt på brottmålsprocesserna.
              Det är viktigt att allmänheten har ett förtroende för domstolen.
            </seg>
            <seg xml:id="i-e6e163a940224efb-0">
              Herr talman! Förtroendet för rättsväsendet är på det stora hela
              viktigt. Det förtroendet tar du med dig. Om du utsätts för brott
              och inte får hjälp är det möjligt att du tar saken i egna händer.
              Därför är samhällets roll viktig. Det gäller att ge stöd till
              brottsoffer. Att vi har ett brottsofferperspektiv innebär att
              både se till att stödja dem som utsätts för brott och att förhindra
              att människor blir brottsoffer igen.
            </seg>
            <seg xml:id="i-b060b1a683319bc3-0">
              Jag träffade för några veckor sedan en polis. Han sade att han
              redan på BB kan se vilka som ligger i riskzonen. När de är i yngre
              tonåren kan han se vilka som har fallit dit. När de är 18 år vet
              han vilka som kan bli livstidskriminella. Jag tycker att det är
              synd att vi talar för lite om våra unga och deras framtid.
            </seg>
            <seg xml:id="i-78afc9cfa336cd31-0">
              Rikspolisstyrelsen har nu fått regeringens uppdrag att tillsammans
              med ett antal kommuner initiera ett pilotprojekt med sociala insatsgrupper
              för unga som riskerar att bli kriminella. De sociala insatsgrupperna
              ska samordnas under ledning av socialtjänsten. Arbetet ska gå
              ut på att stärka hela det sociala skyddsnätet kring den unge i
              skola, på arbetet och under fritiden. Precis som Morgan Johansson
              tog upp i sitt anförande är det tillsammans vi kan hitta dem som
              behöver stödet eller räddningen i fotbollen precis som Zlatan.
            </seg>
            <seg xml:id="i-585cb379896b7db6-0">
              Det är viktigt med en fungerande kriminalvård, ur flera aspekter.
              Kriminalvården ska bidra till att fler människor får ett liv utanför
              brottsligheten. Kan vi förhindra att människor återfaller i brott
              behöver också färre utsättas för brott, och vi får färre brottsoffer.
            </seg>
            <seg xml:id="i-fe41fe19bd4e6fbe-0">
              Alliansregeringen har i Kriminalvårdens regleringsbrev pekat
              ut säkerhet som ett prioriterat område. Regeringen har under en
              lång tid i olika budgetar haft en dialog och understrukit att
              säkerhetsarbetet måste utvecklas. Likaså måste Kriminalvården
              få ett tydligare innehåll i sin verksamhet. Detta är det enda
              sättet att bryta den brottsliga banan för väldigt många unga.
              Kriminalvården måste ge dem verktyg att ta vara på sina liv, utveckla
              sina färdigheter och gå ut i frihet utan att komma tillbaka till
              kriminalvården.
            </seg>
            <seg xml:id="i-a2272d1567120465-0">
              I mycket handlar det om att behandla människor som kanske har
              ett drogberoende. Det är oerhört viktigt att samhällets stöttning
              fortsätter även efter frigivning, till exempel genom att hjälpa
              till att hitta en bostad, ett arbete eller en utbildning, så att
              den frigivne återanpassar sig. När fångar friges utan vettig sysselsättning,
              bostad eller sociala nätverk drivs de rakt i armarna på de kriminella
              kretsarna igen.
            </seg>
            <seg xml:id="i-20e0a05df0ca5aad-0">
              Tidigare var det så att man var tvungen att avtjäna sitt straff
              och gå ut och vara arbetslös innan man fick möjlighet att ta del
              av Amsprogrammen. Det är inte den möjlighet vi ser. Nu har vi
              arbetslinjen rakt igenom, och därför tycker vi att det är viktigt
              att man får påbörja Amsprogram redan i kriminalvården. Det har
              vi nu också gjort möjligt.
            </seg>
            <seg xml:id="i-5717842ce7e6afe0-0">
              Kriminalvården har de senaste åren tillförts stora tillskott.
              Sedan Alliansen tillträdde 2006 har anslagen till Kriminalvården
              ökat med 30 procent, och under samma period har antalet intagna
              varit helt oförändrat. Det är viktigt att Kriminalvården bedriver
              sin verksamhet inom den ram riksdagen satt och att Kriminalvården
              själv får ordning på sin ekonomi. Jag ifrågasätter ibland att
              Vänsterpartiet vill skära ned men samtidigt vill att fängelserna
              ska göra så himla mycket mer på den lilla budgetram de har.
            </seg>
            <seg xml:id="i-9cebea2bb70e135b-0">
              Många av de intagna har ett drogberoende. Dock är det väldigt
              positivt att höra att det under förra året inte hittades någon
              narkotika inne på våra fängelser. Det är en positiv nyhet, och
              det visar att fokus i arbetet ger resultat.
            </seg>
            <seg xml:id="i-767fc248759ffb21-0">
              Jag vill inte förlänga debatten mer utan yrkar avslag på samtliga
              reservationer och bifall till förslaget i betänkandet.
            </seg>
          </u>
          <note xml:id="i-a81dc228f72eff91-0">
            I detta anförande instämde Annika Eclund (KD).
          </note>
          <note xml:id="i-58538628605ebb8c-3">
            Överläggningen var härmed avslutad.
          </note>
          <note xml:id="i-89d97bb2d1531cce-0">
            18 § Studiestöd
          </note>
          <note xml:id="i-74bb48bb89898b7b-4">
            Föredrogs
          </note>
          <note type="speaker" xml:id="i-8e94d8ce93cb6e68-0">
            Anf. 174 ADNAN DIBRANI (S):
          </note>
          <u who="adnan_dibrani_351143" xml:id="i-73d91f2e2059adcb-0">
            <seg xml:id="i-44b0f5a7f745ea8e-0">
              Herr talman! Vi ska i dag diskutera betänkandet om utgiftsområde
              15 Studiestöd.
            </seg>
            <seg xml:id="i-b8b37480dac44161-0">
              I vår budgetmotion har vi större ambitioner för Sverige. Vi väljer
              att investera i utbildning i stället för att sänka krogmomsen.
              Behoven av utbildning är stora och växande. För individen handlar
              det om att få bättre möjligheter till ett arbete. Det finns ett
              tydligt samband mellan arbetslöshet och utbildningsnivå. För samhället
              handlar det om att tillgodose efterfrågan på kvalificerad arbetskraft
              och stärka Sveriges konkurrenskraft. När företag inte kan rekrytera
              personal med rätt kompetens kan vi inte bara se på. Vi behöver
              därför investera i utbildning.
            </seg>
            <seg xml:id="i-10c50fb901216dd9-0">
              Ett litet land som Sverige kan inte konkurrera med låga löner
              och dåliga arbetsvillkor, utan för att kunna klara den globala
              konkurrensen måste vi konkurrera med kunskap. En kunskapsbaserad
              ekonomi är vad vi behöver. Vi delar Globaliseringsrådets bedömning
              att en växande andel av jobben på svensk arbetsmarknad med de
              ambitioner vi och rådet har för Sverige kommer att kräva en högre
              utbildning.
            </seg>
            <seg xml:id="i-44b7ff78d50d6231-0">
              Därför måste Sverige vara ett av de länder i världen som har
              den högsta andelen välutbildade, och därför kan vi inte acceptera
              regeringens kraftfulla neddragningar av antalet högskole- och
              yrkeshögskoleplatser. Ett exempel från vår budgetmotion är satsningen
              på 8 700 extra platser som går till högskolorna. Därtill kommer
              pengar till kvalitet.
            </seg>
            <seg xml:id="i-3f91d7d2acda0ae1-0">
              Herr talman! För att alla individer ska ha möjlighet att växa
              och utbilda sig har vi socialdemokrater byggt upp ett studiemedelssystem.
              Målet för studiestödet är, enligt betänkandet: Studiestödet i
              form av bidrag och lån är en del av utbildningspolitiken. Studiestödet
              ska verka och därmed bidra till ett högt deltagande i utbildning.
              Det ska vidare utjämna skillnader mellan individer och grupper
              i befolkningen och i och med det bidra till ökad social rättvisa.
              Studiestödet ska ha en god effekt på samhällsekonomin över tiden.
            </seg>
            <seg xml:id="i-23b2d9da1f3d6400-0">
              Vad innebär då detta? Såvitt jag vet har ingen hittills haft
              förmånen att själv få välja vilka föräldrar den ska födas av.
              Jag har i alla fall inte hört talas om någon sådan person. Det
              gäller även vilken samhällsklass man ska tillhöra och vilken bakgrund
              man ska ha. Vi socialdemokrater anser att alla människor är lika
              mycket värda, men vi föds med olika förutsättningar. Dina föräldrars
              plånbok, din etniska bakgrund, om du är man eller kvinna eller
              om du har ett funktionshinder ska inte få avgöra din framtid.
              Alla ska ha möjlighet att utbilda sig.
            </seg>
            <seg xml:id="i-e37c83a75e42eea7-0">
              Som jag sagt tidigare kräver allt fler jobb i dag en högskoleexamen,
              och allt färre jobb finns för dem som inte har kunnat eller haft
              möjlighet att ta del av någon utbildning utöver grundskolan. Eftersom
              de borgerliga den senaste mandatperioden dragit ned på allt som
              har med vidareutbildning och en andra chans att göra har klyftorna
              ökat. Utbildningsklyftor måste minskas och motverkas, inte ökas.
              Med en högre utbildningsnivå mår man inte bara bättre, utan självförtroendet
              får sig en skjuts uppåt och man kan uppnå sina drömmar och på
              så sätt få ett bättre liv.
            </seg>
            <seg xml:id="i-93d72da9e7ad2356-0">
              I dag har vi cirka en halv miljon personer som studerar på gymnasial
              nivå och får studiehjälp. Vi har ca 400 000 som studerar på eftergymnasial
              nivå i olika former. Ca 87 procent av dessa studerar vid en högskola
              eller ett universitet. Andra grupper som får studiemedel är de
              som studerar utomlands och studerande med barn. Alla dessa studerande
              är oerhört viktiga för Sveriges framtid, och det hade aldrig gått
              att låta så många studera om vi inte haft ett väl fungerande studiemedelssystem.
            </seg>
            <seg xml:id="i-76b6d33494818124-0">
              Herr talman! Vi har i dag en hög arbetslöshet i Sverige. En massa
              människor behöver utbilda sig för att kunna hitta ett jobb och
              samtidigt utvecklas som människor. Sunt förnuft säger att om det
              finns en efterfrågan efter arbetskraft brukar färre personer söka
              sig till högskola och universitet. I dag har vi en hög arbetslöshet.
              Inte bara den generella utan även ungdomsarbetslösheten är oerhört
              hög drygt 25 procent. Att i detta läge inte satsa på utbildning
              är för mig jättekonstigt. Man får inte heller glömma att vi just
              nu befinner oss i ett läge där företag har jättesvårt att hitta
              rätt kompetens. Det är för att folk har fel utbildning eller i
              många fall ingen utbildning alls.
            </seg>
            <seg xml:id="i-dd246dbb1915c178-0">
              Trots allt bra jag nu sagt om studiemedel är det fortfarande
              många som inte vågar ta studielån eftersom de är oroliga för vad
              som kan hända om något går snett. Många bor hemma för att hålla
              nere kostnaderna och kan därför inte skapa sig ett eget liv eller
              vidareutvecklas. Samtidigt har de stora problem eftersom de anser
              att studiebidraget är för litet. Många funderar över att halva
              bidraget går till busskort eller tågkort. Det räcker inte till
              mycket annat. Vad kan vi göra där? Det är en fråga jag har ställt
              till mig själv, och jag ställer den även till mina kompanjoner
              i Alliansen.
            </seg>
            <seg xml:id="i-5df7909dc5678c05-0">
              Den lilla nation vi är måste ta vara på alla som bor här. Många
              av dessa är ungdomar som kommer från studieovana hem. Jag är en
              av dem som inte hade haft möjlighet att studera om inte studiemedelssystemet
              hade funnits. Jag hade med allra största sannolikhet fått glömma
              högskolestudier.
            </seg>
            <seg xml:id="i-66a185a9921172c2-0">
              Herr talman! Vi socialdemokrater har högre ambitioner för Sverige.
              Utbildning är nyckeln till framtidens jobb och konkurrenskraft,
              men också till människors frihet att forma sina egna liv. För
              att företag och organisationer ska kunna utvecklas måste de kunna
              rekrytera folk med rätt kompetens. Eftersom vi satsar på fler
              platser på högskola och universitet, yrkeshögskola, folkhögskola,
              komvux med mera kommer även studiemedlen att öka. Därför har vi
              i ett särskilt yttrande till detta betänkande yrkat på att anslaget
              till studiemedel ökas.
            </seg>
            <seg xml:id="i-3a7b2ae56be0d0c5-0">
              Eftersom vårt förslag till ramar för utgiftsområdena inte har
              vunnit stöd i riksdagen kan vi inte yrka bifall till vår motion.
              Vi vill dock framföra följande.
            </seg>
            <seg xml:id="i-24253bd55f3e1098-0">
              Behoven av utbildning är stora och växande. För individen handlar
              det om att få bättre möjligheter till ett arbete. För samhället
              handlar det om att tillgodose efterfrågan på kvalificerad arbetskraft
              och att stärka Sveriges konkurrenskraft.
            </seg>
            <seg xml:id="i-d2d94c98a45ee175-0">
              Högskolestudier är en heltidssysselsättning. Det förutsätter
              att studenterna har dels en rimlig studiemedelsnivå, dels ett
              socialt skydd som fångar upp vid såväl sjukdom som föräldraskap
              och arbetslöshet. Med generella och förutsägbara system skapas
              en trygghet som väcker människors vilja att ta steget framåt och
              påbörja studier och också möjligheten att fullfölja dem.
            </seg>
            <seg xml:id="i-750ab46dc7a83951-0">
              Nu sker ett viktigt arbete med att förändra och se över socialförsäkringssystemen.
              Det är viktigt att uppmärksamma studenters situation i det arbetet.
              Redan nu vill vi peka på två områden som behöver behandlas: antalet
              karensdagar, som i dag är 30, och möjligheten till deltidssjukskrivning.
            </seg>
          </u>
          <note type="speaker" xml:id="i-96025618bd105573-0">
            Anf. 175 JABAR AMIN (MP):
          </note>
          <u who="jabar_amin_8e5175" xml:id="i-1fe120c52051321a-0">
            <seg xml:id="i-f744be8c07e841c6-0">
              Herr talman! Miljöpartiet verkar för en öppen högskola, inte
              en stängd akademi.
            </seg>
            <seg xml:id="i-754ec191c9ebda5c-0">
              En öppen högskola är också en tillgänglig högskola en högskola
              dit olika människor med olika bakgrund och i olika skeden i livet
              kan vända sig och utbildas och fortbildas genom akademiska studier.
            </seg>
            <seg xml:id="i-3f25d9cd24d59194-0">
              Jag är glad för att Sverige är ett av de länder där det är mest
              förmånligt att studera. Det är bra, men det kan bli bättre och
              bör bli bättre.
            </seg>
            <seg xml:id="i-87b5ef0a1cdf6695-0">
              Rekryteringen till högskolan behöver bli bredare. Fler grupper
              i samhället behöver hitta dit och få förutsättningar att vara
              kvar och fullfölja sina studier och ta med sig sina nya erfarenheter
              ut i arbetslivet eller kanske gå vidare inom akademin.
            </seg>
            <seg xml:id="i-9c20bb12de5d214d-0">
              Även om det är förmånligt att studera i Sverige är det ibland
              svårt att leva på studiemedlet. Situationen är mest ansträngd
              för studerande med barn. Dessutom tillhör de svenska studenterna
              de mest skuldsatta när de tar sin examen.
            </seg>
            <seg xml:id="i-71ac97d61b0606d9-0">
              För att möjliggöra för fler att studera på heltid och för att
              skapa en mer rimlig försörjning för studenterna vill Miljöpartiet
              höja studiemedlet med 300 kronor i månaden. Vi gör det genom en
              ökning av bidragsdelen i studiemedlet och inte i lånedelen, som
              regeringen vill. Att öka bidragsdelen ökar möjligheten till egen
              försörjning för studenterna. Det är en viktig skillnad mot regeringens
              politik. Sammanlagt anslår vi 1,2 miljarder kronor per år mer
              än regeringen för detta ändamål.
            </seg>
            <seg xml:id="i-777f582f7a929b95-0">
              Miljöpartiet vill även öka stödet till studerande med barn med
              100 kronor per månad vid heltidsstudier. Bildandet av familj får
              inte utgöra ett hinder för den egna bildningen, anser vi. Det
              är en självklarhet att det ska gå att skaffa barn medan man studerar,
              likväl som man ska kunna börja studera efter det att man har fått
              barn och bildat familj. För detta ändamål avsätter vi 50 miljoner
              kronor per år mer än regeringen.
            </seg>
            <seg xml:id="i-bd3f5610a1620973-0">
              Herr talman! Sveriges högskolor och universitet ska präglas av
              kvalitet, mångfald och tillgänglighet. Ett samhälle i ständig
              utveckling behöver en väl fungerande högre utbildning. En av de
              viktigaste åtgärderna för att garantera detta är att möjliggöra
              för alla, oavsett bakgrund, att studera.
            </seg>
            <seg xml:id="i-3628765a20c16bf4-0">
              Men studiemedelssystemet är också ett verktyg för att skapa incitament
              för dem i samhället som inte har tillräcklig utbildningsnivå för
              att komma vidare komma vidare in på arbetsmarknaden eller läsa
              in behörighet och skaffa rätt kompetens för det där jobbet som
              man vill ha och utvecklas vidare.
            </seg>
            <seg xml:id="i-0ef49845e15861a5-0">
              Miljöpartiet föreslår därför att unga mellan 20 och 24 år som
              saknar fullgod gymnasieutbildning ska ges möjlighet att läsa in
              gymnasiet på folkhögskola eller komvux med studiemedel utan återbetalningskrav.
              Stödet kan fördelas av Arbetsförmedlingen som har att bedöma vilka
              som är i behov av särskilda insatser. Tanken är att det utvidgade
              stödet ska kunna fungera som en extra skjuts över tröskeln. Därför
              ges det under maximalt ett år. Därefter återgår individen till
              ordinarie studiestödssystem.
            </seg>
            <seg xml:id="i-084758a3c7c40cc5-0">
              Vi anser att tröskeln för att komma tillbaka till skolan måste
              bli lägre för den grupp unga som i dag står längst från arbetsmarknaden.
              Därför satsar vi 760 miljoner kronor extra under de kommande tre
              åren för 5 000 sådana platser.
            </seg>
            <seg xml:id="i-767ab44536fa5096-0">
              Vi i Miljöpartiet avsätter dessutom extra medel motsvarande 180
              miljoner kronor för studiemedel för ytterligare 1 000 platser
              inom kvalificerad yrkesutbildning under mandatperioden och 2 500
              platser inom kommunal vuxenutbildning.
            </seg>
            <seg xml:id="i-8988a56e4a3e9239-0">
              Vi tror på ett utbildningssystem som präglas av öppna dörrar
              så att fler får en ärlig chans att komma in, lyckas och därmed
              kunna bidra till samhällsutvecklingen. Studiemedelssystemet ska
              stötta den visionen. Det ska ge goda förutsättningar så att människors
              socioekonomiska status inte blir utslagsgivande för huruvida de
              kan läsa vidare på gymnasiet eller högskolan.
            </seg>
            <seg xml:id="i-a541ca0c9823c540-0">
              Herr talman! När vi nu talar om studiemedelssystemet är det på
              sin plats att även lyfta fram det faktum att de studiemedelsregler
              som vi bestämmer ska styra inte bara förutsättningarna för studenterna
              utan även förutsättningarna för utbildningarna som helhet.
            </seg>
            <seg xml:id="i-4dac76c43a9c6a5a-0">
              I dag går det knappast för högskolorna att lägga upp en kurs
              som inte pågår under samma antal veckor som det går att få ut
              studiemedel för. Som det ser ut i dag är det svårt att lägga upp
              planeringen efter nya pedagogiska rön och låta studenterna ta
              sina poäng i annorlunda takt eller låta kursen sträcka sig en
              bit in över sommaren, för då ställer studiemedlet till det för
              studenterna.
            </seg>
            <seg xml:id="i-e10bd123f5384944-0">
              Studiemedelssystemet borde vara flexibelt så att det följer högskoleutbildningarna
              och utvecklingen inom akademin, inte tvärtom.
            </seg>
            <seg xml:id="i-4ef73e3a03861727-0">
              Herr talman! Därmed står jag bakom Miljöpartiets motion på utgiftsområdet
              och vill i övrigt hänvisa till vårt särskilda yttrande i betänkandet.
            </seg>
          </u>
          <note type="speaker" xml:id="i-6139aeabbbf1977e-0">
            Anf. 176 RICHARD JOMSHOF (SD):
          </note>
          <u who="richard_jomshof_d1023a" xml:id="i-b557f3849499ed10-0">
            <seg xml:id="i-ae24364516f2ad90-0">
              Herr talman och kära kolleger! De styrande politikerna har under
              de senaste decennierna skapat ett samhälle med tärande utanförskap,
              hög arbetslöshet och försämrad välfärd. Av det svenska folkhemmet,
              det vill säga ett samhälle präglat av gemenskap samt social och
              ekonomisk trygghet, återstår allt mindre.
            </seg>
            <seg xml:id="i-9076c39f4acd4583-0">
              Det samhälle och den arbetsmarknad som tidigare inrymde en hög
              grad av inre sammanhållning och en låg arbetslöshet har bytts
              ut mot ett samhälle av utanförskap, hög arbetslöshet, försämrad
              välfärd och sänkta ersättningsnivåer. Vi menar och jag menar att
              övriga partiers politik har passerat bästföredatumet. Sverige
              behöver en ny välfärdspolitik.
            </seg>
            <seg xml:id="i-1c63fe888498305b-0">
              Sverigedemokraterna menar att arbetskraften primärt ska utbildas
              efter arbetsmarknadens behov. Sverigedemokraternas förslag om
              lärlingsjobb, förstärkt stöd till yrkeshögskolan samt fler komvuxplatser
              banar väg för en god utveckling för såväl arbetsgivare som arbetstagare.
            </seg>
            <seg xml:id="i-bdafe8a882d260ce-0">
              Utöver den generella satsningen på högre utbildning avsätter
              vi därför även resurser till Myndigheten för yrkeshögskolan som
              analyserar arbetsmarknadens behov av arbetskraft och sedan avsätter
              medel till de lärosäten som anordnar utbildningarna.
            </seg>
            <seg xml:id="i-61af1a056494e593-0">
              Myndighetens egen bedömning är att fler personer än i dag kan
              utbildas och få ett arbete, givet ökade medel. Man äskar därför
              en summa om 500 miljoner kronor årligen, vilket enligt yrkeshögskolan
              skulle räcka till ytterligare 8 000 platser årligen.
            </seg>
            <seg xml:id="i-f3c300895ed293a4-0">
              Detta ska jämföras med regeringens enligt mig bristfälliga och
              tillfälliga satsning på yrkeshögskolan som endast ger cirka 1
              500 platser under 2012 och 2013.
            </seg>
            <seg xml:id="i-167873df30a05ee9-0">
              Sverigedemokraterna menar att det är ansvarslöst att inte tillföra
              de medel yrkeshögskolan ber om, när vi vet att man faktiskt utbildar
              inom områden där efterfrågan finns.
            </seg>
            <seg xml:id="i-be814e8bc19eb87d-0">
              Därför vill vi tillföra 500 miljoner kronor årligen till yrkeshögskolan
              samtidigt som vi öronmärker 141 miljoner kronor årligen till CSN
              för kostnaderna för studiestöd, givet de nya utbildningsplatserna.
            </seg>
            <seg xml:id="i-1d9e0a14ca422e22-0">
              Jag vill påpeka att vi i dag har kunnat ta del av ett pressmeddelande
              från Myndigheten för yrkeshögskolan som visar att hela 86 procent
              av dem som slutförde sin yrkeshögskoleutbildning under 2010 hade
              jobb eller eget företag inom sex månader efter examen. 86 procent
              är en anmärkningsvärt hög siffra. Det är därför ytterst beklagligt
              att regeringen inte ser värdet av yrkeshögskolan och tillskjuter
              de medel som man ber om.
            </seg>
            <seg xml:id="i-bf027a0f9296c1ae-0">
              Ett annat led i samma strävan, som dessutom ger bättre möjlighet
              att komplettera betyg, är vårt förslag om en utökning av antalet
              platser på komvux. Vi vill anslå 396 miljoner kronor årligen från
              2012 för 9 000 komvuxplatser och öronmärka ytterligare 277 miljoner
              kronor årligen, givet ökade studiestödskostnader.
            </seg>
          </u>
          <note type="speaker" xml:id="i-291789f7b2b3e4fb-0">
            Anf. 177 ROSSANA DINAMARCA (V):
          </note>
          <u who="rossana_dinamarca_c267de" xml:id="i-9dc5a3d0fd6e47ae-0">
            <seg xml:id="i-480ef51762634d39-0">
              Herr talman! Trots att sysselsättningen ökar starkt ligger den
              svenska ungdomsarbetslösheten klart över genomsnittet i EU. Bakom
              den höga ungdomsarbetslösheten ligger en utbildningspolitik som
              inte har lyckats ge alla ungdomar den utbildning de har rätt till.
              För närvarande lämnar var tredje elev gymnasieskolan utan fullständiga
              betyg. Dessa personer löper stor risk att fastna i en rundgång
              mellan korta anställningar och arbetslöshet. De riskerar att bli
              långtidsarbetslösa eller att helt slås ut från arbetsmarknaden.
            </seg>
            <seg xml:id="i-20307a835eeea464-0">
              Den svenska skolan har blivit alltmer orättvis. PISA 2000 visade
              att Sverige hade en stark position när det gäller likvärdighet.
              En analys av resultaten i senaste PISA visar att Sverige halkat
              ned från sin topposition och numera befinner sig på en genomsnittlig
              nivå. Dels har skillnaderna mellan hög- och lågpresterande elever
              ökat, dels har skillnaderna mellan hög- och lågpresterande skolor
              ökat. En rimlig hypotes är att segregationen inom skolan bidrar
              till att många unga får svårt att etablera sig på arbetsmarknaden.
            </seg>
            <seg xml:id="i-9193716fd5f56130-0">
              I förra veckan presenterade Arbetsförmedlingen sin stora rapport
              om läget på arbetsmarknaden som bekräftar den hypotesen. Den visar
              bland annat att 40 procent av de arbetslösa som saknar gymnasieutbildning
              är under 35 år. Det här är ett trendbrott. Tidigare har de äldre
              varit klart överrepresenterade i den gruppen. Precis som Vänsterpartiet
              anser Arbetsförmedlingen att studiefinansieringen är avgörande
              för att locka arbetslösa att utbilda och omskola sig.
            </seg>
            <seg xml:id="i-a50c32263a307774-0">
              De ungdomar som har drabbats av nedmonteringen och den minskade
              likvärdigheten och inte fått möjlighet att få en fullständig utbildning
              hör till de prioriterade målgrupperna i vår satsning på vuxenutbildningen.
              Det räcker dess värre inte bara att öka antalet studieplatser
              för att de ska söka sig till komvux. De som saknar fullständig
              utbildning från grund- eller gymnasieskolan har inte sällan dåliga
              erfarenheter av skolan. Steget till utbildning kan vara väldigt
              långt för många.
            </seg>
            <seg xml:id="i-149a4361bd4a6453-0">
              Ett sätt att uppmuntra till studier är att erbjuda ekonomisk
              trygghet. Vi vill därför införa ett särskilt studiestöd för unga
              arbetslösa som läser in grundskolan eller gymnasiet på komvux
              eller folkhögskola. De ska kunna få hela studiemedlet som studiebidrag.
              Bidraget ska vända sig till den som deltar i jobbgarantin för
              ungdomar och har utvecklingsersättning eller aktivitetsstöd.
            </seg>
            <seg xml:id="i-0db7a9ba47681b0b-0">
              Inräknat vårt förslag till höjda studiemedel kommer ersättningen
              att bli 2 270 kronor i veckan. Omräknat till kalendermånad skulle
              det bli 9 866 kronor per månad. Det innebär att även de som har
              aktivitetsstöd får ett incitament att söka sig till vuxenutbildningen.
            </seg>
            <seg xml:id="i-05dc46feb5060bb4-0">
              Vi vill också erbjuda arbetslösa som har fyllt 25 år gymnasiestudier
              inom vuxenutbildningen med förmånlig finansiering, aktivitetsstöd
              eller studiemedel med högre bidragsdel.
            </seg>
            <seg xml:id="i-27c1ecbf6f672307-0">
              De som själva söker sig till komvux och får det vanliga studiemedlet
              kommer med vårt förslag också att få bättre ekonomi eftersom vi
              dessutom föreslår höjda studiebidrag. Både det ordinarie och det
              högre bidraget ska höjas. Den som läser in behörighet på komvux
              och sedan fortsätter att studera på eftergymnasial nivå skulle
              på så sätt även i fortsättningen kunna få sina lån avskrivna.
            </seg>
            <seg xml:id="i-0bd651b1691bf14c-0">
              Herr talman! Kunskap är en demokratisk rättighet, och utbildning
              måste vara tillgänglig för alla. För Vänsterpartiet är det därför
              en viktig målsättning att bredda rekryteringen till högskolan.
              En av de viktigaste åtgärderna för att minska den sociala snedrekryteringen
              är att skapa ett studiestödssystem som ger social och ekonomisk
              trygghet. Det är också en förutsättning för studenter att bedriva
              framgångsrika studier. Bra ekonomiska villkor för studerande gör
              det möjligt att studera på heltid eftersom det inte finns något
              behov av att arbeta vid sidan av studierna.
            </seg>
            <seg xml:id="i-353468de6fd4aa3d-0">
              Under de senaste åren har den ekonomiska situationen för studerande
              uppmärksammats. Enligt olika beräkningar ökade inte studiestödet
              i samma takt som kostnaderna under 1990- och 2000-talet. Bland
              annat ökade boendekostnaderna för den genomsnittliga studenten
              betydligt mer än prisbasbeloppet. Dessutom har studiemedlen sjunkit
              i förhållande till fattigdomsgränsen sedan mitten av 1990-talet.
              Här går det dessutom att se tendenser till att det sammanfaller
              med hur andelen kvinnor som studerar har ökat.
            </seg>
            <seg xml:id="i-09ab000b476c5d80-0">
              När debatten om studenters ekonomi tog fart under 2000-talet
              föreslog Vänsterpartiet att studiemedlen skulle höjas med ungefär
              1 500 kronor per månad. Sedan dess har studiemedlen höjts successivt
              av såväl socialdemokratiska som borgerliga regeringar. Det har
              funnits en relativt stor politisk enighet om att studenternas
              ekonomi borde förbättras.
            </seg>
            <seg xml:id="i-dcf0cd52e5548a7e-0">
              Trots att studiemedlen har höjts har det inte inneburit att den
              totala ekonomin för den som studerar har blivit bättre eftersom
              det nästan bara är lånedelen som har höjts. Det innebär att de
              studerande själva får betala sin något högre levnadsstandard när
              de ska återbetala lånen.
            </seg>
            <seg xml:id="i-df1846c4926b2f4b-0">
              Sedan 2009 har andelen lån ökat från drygt 65 procent till nästan
              69 procent. Nästa år, 2012, kommer det att motsvara nästan 10
              000 kronor mer per år i lån. En examen kommer därigenom att bli
              mellan 30 000 och 55 000 kronor dyrare. Även för dem som får studiemedel
              med det högre bidraget har lånedelen ökat från 20 till 27 procent.
            </seg>
            <seg xml:id="i-e47895d9590db28a-0">
              Den högre skuldsättningen är ett hinder för många att börja studera.
              Det leder till minskad mångfald och lägre kvalitet vid högskolan.
              Vänsterpartiet befarar också att det kan leda till att allt fler
              studenter jobbar mer för att slippa låna, särskilt sedan fribeloppet
              också har höjts. Det har redan visat sig få negativa konsekvenser
              för deras studier.
            </seg>
            <seg xml:id="i-de35813bcc451c81-0">
              Därför anser vi att bidragsdelen måste höjas. År 2012 vill vi
              återställa andelen bidrag till den tidigare nivån på 34,5 procent
              av totalbeloppet. Sedan vill vi att andelen bidrag ökar stegvis
              till 37,7 procent år 2014. På samma sätt vill vi återställa det
              högre bidraget till ca 80 procent av totalbeloppet.
            </seg>
            <seg xml:id="i-20c4351ced1aa314-0">
              Herr talman! Eftersom vi har andra ramar har vi endast ett särskilt
              yttrande som jag hänvisar till.
            </seg>
          </u>
          <note type="speaker" xml:id="i-67ceb8afea7bcc09-0">
            Anf. 178 OSKAR ÖHOLM (M):
          </note>
          <u who="oskar_oholm_e34444" xml:id="i-4721a5d4ccd8f8bf-0">
            <seg xml:id="i-13965f53aefca9e3-0">
              Herr talman! Efter en lång dag av som alltid mycket angelägna
              debatter för riket och landets angelägenheter är det äntligen
              dags för utbildningsutskottets frågor. Jag säger äntligen inte
              bara därför att klockan närmar sig halv tio utan därför att detta
              är frågor som är oerhört angelägna.
            </seg>
            <seg xml:id="i-8adc991289976cd6-0">
              Herr talman! Om utskottschauvinismen ursäktas så här sent på
              kvällen, åtminstone i det sällskap som är här nu, kan jag säga
              att detta kanske på många sätt är de viktigaste frågorna av alla.
              Det enkla skälet är att utan en utbildning är man inte rustad
              för livet. Utan en bra utbildning har man svårt att hävda sig.
              Då kan vi aldrig nå våra ambitioner om ett kunskapssamhälle, och
              vi kan vinka adjö till drömmarna om en kunskapsekonomi och så
              vidare.
            </seg>
            <seg xml:id="i-8a1f619d54f6eeae-0">
              Hela målet för utbildningspolitiken måste handla om precis detta:
              möjligheten för studenter att förverkliga sina drömmar och möjligheter
              för oss att göra Sverige till ett ännu bättre land att leva i.
            </seg>
            <seg xml:id="i-4edb0ab61f847200-0">
              Betänkandet om studiestöd är en viktig pusselbit för att nå fram
              till dessa mål. Det är klart att även om vi har lite olika utgångspunkter
              blir det alltid lite märkligt i en sådan här debatt, särskilt
              efter att ha lyssnat till den samlade oppositionen. Det ligger
              ju lite i dess natur att man ska måla upp en lite mer negativ
              bild. Men låt oss inte heller vara oärliga; vi är överens om mycket
              av utgångspunkterna. Vi tycker alla att det är viktigt att vi
              har ett generöst studiestödssystem. Vi tycker alla att det är
              viktigt att utbildning finns tillgänglig för alla. Det finns ingen
              motsättning.
            </seg>
            <seg xml:id="i-f1620ed65154505f-0">
              Konflikten i svensk politik även om det kan låta lite annorlunda
              i en sådan här debatt vilket kan vara bra för debattens skull
              är inte att det finns en grupp som tycker att vi ska ha ett bra
              och generöst studiemedel och en annan grupp som inte tycker det.
              Så ser det inte ut. Konflikten handlar möjligtvis om att vi kan
              ha en liten tävling i vem som för tillfället sockrar budet mest
              och vill vara mest generös. Det är ofta så det blir när man debatterar
              detta.
            </seg>
            <seg xml:id="i-05cac343ce85ac42-0">
              Jag tycker att det känns positivt att kunna konstatera att vi
              trots en svår finanskris och tuffa tider på många sätt har kunnat
              göra viktiga förbättringar. Vi har kunnat göra reformer på detta
              område som den tidigare regeringen inte ens klarade av att göra
              i högkonjunktur. Det är det intressanta som också förtjänar att
              diskuteras.
            </seg>
            <seg xml:id="i-06284c15789a107e-0">
              Lite grann tycker jag också att man ska ta tillfället i akt att
              titta på hur det ser ut i vår omvärld. Titta på många av våra
              grannländer, där det enda man nu diskuterar är vilka nedskärningar
              man ska göra, vilka besparingsprogram man ska anta och vilka skatter
              man ska höja! I många av dessa länder är studenter såklart en
              av de grupper som får betala.
            </seg>
            <seg xml:id="i-393e7b6a2edebc17-0">
              Vi är inte i det läget, utan vi har i stället kunnat genomföra
              förbättringar och förändringar som leder till positiva resultat
              för studenter. Det tycker jag känns bra.
            </seg>
            <seg xml:id="i-381b9533e5b15085-0">
              Som ni vet har vi gjort ett par viktiga höjningar av studiemedlet
              av precis de skäl som också många av företrädarna för oppositionen
              har påtalat. Studiemedlen hade urgröpts under en tid. Det var
              svårt att få pengarna att räcka till. Vi har kunnat leverera flera
              gånger under förra mandatperioden och har nu äntligen kunnat komma
              upp i de nivåer som bland annat studentorganisationer brukar säga
              är de rimliga. För första gången någonsin går studentbudgetarna
              ihop. Det blir inga mängder av pengar över, men det börjar närma
              sig ett läge i exempelbudgeten där det går ihop. Det är klart
              att vi ska fortsätta satsa och kunna göra mer, men det där är
              en viktig förändring.
            </seg>
            <seg xml:id="i-61fdb4a837a3e7ff-0">
              Samtidigt har vi höjningen av fribeloppet som jag tycker har
              varit en viktig reform, även om Rossana Dinamarca lät som om hon
              var emot det. Vi har kunnat göra detta, och vi har äntligen kommit
              bort från det vansinniga systemet att man ska bestraffas därför
              att man har tid att jobba lite extra. I stället för att man uppmuntras
              ska det alltså vara ett problem att man jobbar extra vid sidan
              av sina studier. Dessutom vet vi att de studenter som gör det
              har nytta av det eftersom de är mer anställningsbara efteråt.
              Detta är alldeles utmärkt och en viktig reform.
            </seg>
            <seg xml:id="i-d8249b96bd7f5547-0">
              En ansvarsfull ekonomisk politik spelar roll inte bara för vad
              vi gör för studenter här och nu. Jag kan inte låta bli att nämna
              det som kom ut i dag. I dag fattade regeringen beslut om vilken
              ränta som gäller för studielånen för den miljon, ungefär, svenskar
              som har studielån. Räntan nästa år är 1,5 procent. Det är alltså
              en rekordlåg ränta för landets studielånstagare. Skälet till det
              är som ni vet att studielånsräntan helt enkelt baseras på vad
              staten har haft för upplåningskostnader de senaste tre åren. Sedan
              blir det ett genomsnitt av detta. Även på detta område visar det
              sig nu att en ansvarsfull ekonomisk politik inte bara gynnar dagens
              studenter. Den gynnar också dem som har studerat och har lån.
              Det låter lite krångligt med upplåningsränta för staten och så
              vidare, men egentligen är det ganska enkelt: Ju bättre Sverige
              sköter sin ekonomi, desto lägre räntor blir det för dem som har
              studielån. Det är alldeles utmärkt och ytterligare ett exempel.
            </seg>
            <seg xml:id="i-1a9715a490f4ec3c-0">
              Resultatet av den politik som har förts de senaste åren, herr
              talman, har varit tydligt. Det visar att vi har vågat göra viktiga
              satsningar och att vi har kunnat prioritera trots svåra tider.
              Jag kan inte heller låta bli att notera det som finns nämnt i
              betänkandet om att i den senaste omfattande undersökning som CSN
              har gjort framgår det att köpkraften för studiemedlet är den högsta
              sedan 1965 sedan det moderna studiemedlet infördes. Jag har full
              respekt för att många upplever att det inte räcker och full respekt
              för att vi kanske ska ha högre ambitioner framöver. Men låt oss
              ändå vara ärliga och konstatera att detta är bra! Det är väl ändå
              bra att trots problematik i omvärlden och trots alla möjliga diskussioner
              om prioriteringar har studenterna varit en av de grupper som har
              fått det lite bättre. Det är alldeles utmärkt.
            </seg>
            <seg xml:id="i-b64a09e5caeea1ce-0">
              Nu fortsätter vi satsningarna inte bara i allmänhet utan också
              i det betänkande som vi diskuterar i dag. Vi gör det i och med
              att vi fortsätter satsningen på arbetslösa ungdomar som saknar
              fullständig grundskole- och gymnasieutbildning. Vi förlänger denna
              satsning, vilket är ytterligare ett sätt att stärka några av dem
              som kanske står längst bort från arbetsmarknaden. Det är också
              ett sätt att svara upp mot det som kanske är ett av de stora misslyckandena
              i svensk gymnasiepolitik att så många inte har klarat sig igenom
              grund- och gymnasieskolan.
            </seg>
            <seg xml:id="i-e058fb2dd75b1e33-0">
              Det finns en del som jag tycker är viktigt att nämna apropå att
              kunna hantera de problem som har uppstått med de studenter på
              tekniska utbildningar som blev återbetalningsskyldiga därför att
              de gick på program där man läste lite snabbare än andra. Också
              detta hanteras och löses i och med det här.
            </seg>
            <seg xml:id="i-45f691459beaaba0-0">
              Sammantaget tycker jag att vi i ord och handling har visat att
              vi har varit beredda att göra stora förbättringar. Vi ser framför
              oss en situation där studiemedlet har högre köpkraft den högsta
              på länge i dag. Över huvud taget får vi på detta sätt ett generöst
              studiemedelssystem som vi visar att vi menar allvar med.
            </seg>
            <seg xml:id="i-655d056fcf606d02-0">
              Jag har förståelse för hur det känns om man tillhör oppositionen.
              Där har man talat om detta inte bara under oppositionstiden, utan
              det var den officiella retoriken även i majoritet. Och nu genomför
              vi förbättringarna, dessutom när det är svåra tider! Jag förstår
              att det svider lite grann, men det är bra för Sveriges studenter.
            </seg>
          </u>
          <note xml:id="i-f1848b06deda6934-0">
            I detta anförande instämde Michael Svensson (M) och Emil Källström
            (C).
          </note>
          <note type="speaker" xml:id="i-9340b5e77b83dd31-0">
            Anf. 179 ROSSANA DINAMARCA (V) replik:
          </note>
          <u who="rossana_dinamarca_c267de" xml:id="i-9dc5a3d0fd6e47ae-1">
            <seg xml:id="i-a0b33806248db5ca-0">
              Herr talman! Oskar Öholm har aldrig riktigt sett något problem
              med studenternas ekonomiska situation. Vi har haft många sådana
              här debatter, och han har alltid tyckt att det systemet generöst
              och att det inte behöver göras så mycket med det. Det har kanske
              varit andra som har varit mer för att höja studiemedlen; alla
              partier utom Moderaterna har velat höja studiemedlen.
            </seg>
            <seg xml:id="i-bbcedd1c2ca6811e-0">
              Visst ska man kunna jobba vid sidan om! Jag har inte haft någonting
              emot att fribeloppet har höjts. Men problemet är att det inte
              är detta det handlar om i dag. I dag är det snarare en förutsättning
              att jobba vid sidan om för att man ska kunna klara sin studieekonomiska
              situation. Det är det som är problemet, för det leder till att
              det bara blir en del som har möjligheten att göra det.
            </seg>
            <seg xml:id="i-67c40cba2ebdaf40-0">
              Vi vet att studenterna och deras liv ser väldigt olika ut. Man
              jobbar kanske med saker som inte alls har med ens utbildning att
              göra. Jag tycker att arbetslivserfarenhet kan vara viktig, men
              det ska också vara det som är relevant för ens utbildning. Många
              högskolor har dessutom uttryckt att det finns ett problem med
              att många studenter får jobba vid sidan om eftersom det därmed
              sänker kvaliteten på utbildningen.
            </seg>
          </u>
          <note type="speaker" xml:id="i-c4acac08fee44a9d-0">
            Anf. 180 OSKAR ÖHOLM (M) replik:
          </note>
          <u who="oskar_oholm_e34444" xml:id="i-4721a5d4ccd8f8bf-1">
            <seg xml:id="i-7631ee81fb8d5160-0">
              Herr talman! Låt oss börja med detta: Nej, jag upplever inte
              att jag alltid har sagt att allting är jättebra för studenter.
              Det är klart att jag har full förståelse för att det finns gott
              om studenter som har svårt att få pengarna att räcka till, inte
              minst därför att alla inte ser likadana ut och har det på samma
              sätt.
            </seg>
            <seg xml:id="i-e485b3ba4b3b88c8-0">
              Däremot har jag vänt mig lite grann mot den andra beskrivningen.
              Om man lever i ett land med ett studiestödssystem som är det kanske
              mest generösa i världen och är ansvarig politiker för detta måste
              man också kunna säga det.
            </seg>
            <seg xml:id="i-f59df3c21c45af8c-0">
              Det blir en märklig diskussion när man diskuterar förbättringar
              om man inte har en utgångspunkt om var man befinner sig. Därmed
              tycker jag att det fortsatt är relevant att tala om det.
            </seg>
            <seg xml:id="i-9a6e99c753a0e27a-0">
              Vi har, som sagt, visat i ord och handling att vi är beredda
              att göra förbättringar.
            </seg>
            <seg xml:id="i-afabe15389962dc0-0">
              Diskussionen om arbete vid sidan av studierna är spännande därför
              att den rymmer dels en praktisk aspekt, nämligen att det är bra
              att man får pengarna att räcka till, dels en annan aspekt, nämligen
              att det blir lättare att få jobb och att man är mer anställningsbar.
            </seg>
            <seg xml:id="i-ef9683733ee2fa37-0">
              Jag har förståelse för att det kan se olika ut beroende på vad
              man läser. Men faktum är att inte ens om man jobbar med någonting
              som är helt bortkopplat från utbildningen spelar det någon roll.
              Det visar sig att man ändå är mer anställningsbar. Även om man
              har jobbat på McDonalds och samtidigt läser till civilingenjör
              är det just det faktum att man har visat prov på att man har varit
              ute på arbetsmarknaden som gör att man då blir mer anställningsbar.
              Det tycker jag är bra.
            </seg>
            <seg xml:id="i-604aaa0adad675de-0">
              Sedan kan jag återigen konstatera att ungefär 50 procent av landets
              studenter brukar uppge att de jobbar extra, och ungefär 50 procent
              av landets studenter brukar uppge att studierna motsvarar heltidsstudier.
              Vi har sett siffrorna förut. Om det är exakt samma kan man diskutera.
              Men nog är det en intressant jämförelse.
            </seg>
            <seg xml:id="i-f8e7ea309b854d35-0">
              Herr talman! Slutligen kan jag inte låta bli att ställa en fråga
              till Rossana Dinamarca. Här har man under lång tid talat om att
              det inte sker några förbättringar. Sedan konstaterar CSN att köpkraften
              för studiemedlet är den högsta sedan 1965. Min fråga blir: Tycker
              inte Rossana Dinamarca att det är lite jobbigt att bli omkörd
              från höger?
            </seg>
          </u>
          <note type="speaker" xml:id="i-d55909672f2048e8-0">
            Anf. 181 ROSSANA DINAMARCA (V) replik:
          </note>
          <u who="rossana_dinamarca_c267de" xml:id="i-9dc5a3d0fd6e47ae-2">
            <seg xml:id="i-9a5a34d8fab8f72b-0">
              Herr talman! Man kan alltid jämföra sig med dem som är sämre.
              Jag kan också skriva under på att vi har ett generöst studiemedelssystem
              jämfört många andra länder. Men vi har också högre ambitioner
              än så. Vi anser att alla ska ha rätt till utbildning. Det ställer
              också höga krav på att man ska se till att alla faktiskt har möjlighet
              att vidareutbilda sig, oavsett om det handlar om vuxenutbildningen
              eller om den högre utbildningen.
            </seg>
            <seg xml:id="i-f7d35e4e973fa430-0">
              Jag ser ett stort problem med Arbetsförmedlingens siffror som
              visar att 40 procent av de arbetslösa som saknar gymnasieutbildning
              är under 35 år. Ser inte Oskar Öholm detta problem?
            </seg>
            <seg xml:id="i-2444fa5c29954a7e-0">
              Ser Oskar Öholm inte heller det problem som många rektorer på
              landets högskolor och universitet talar om, nämligen att studenterna
              inte har tid att ägna sig åt studierna på grund av att de måste
              lägga så mycket tid på att klara av sin studieekonomiska situation?
              Det är därför vi menar att det inte är rimligt att studenterna
              lever under fattigdomsgränsen. Vi vill att heltidsstudier också
              ska ses som en heltidssysselsättning.
            </seg>
          </u>
          <note type="speaker" xml:id="i-687db030738573fc-0">
            Anf. 182 OSKAR ÖHOLM (M) replik:
          </note>
          <u who="oskar_oholm_e34444" xml:id="i-4721a5d4ccd8f8bf-2">
            <seg xml:id="i-65e1eb645bfc2eda-0">
              Herr talman! Jag tycker att det är bra att även Rossana Dinamarca
              är beredd att säga att det är ett generöst studiestödssystem.
              Då har vi en gemensam utgångspunkt. Utifrån det kan man diskutera
              vilka förbättringar som man ska göra.
            </seg>
            <seg xml:id="i-e5d3455f280a03e0-0">
              När det sägs att det är ett bekymmer att studenterna på många
              ställen inte har tid med studierna för att de måste jobba extra
              får man vara lite försiktig med retoriken. Då är man lätt tillbaka
              till att det låter som att det är ett absolut krav. Det är klart
              att vår och allas utgångspunkt är att vi har ett stöd där extraarbete
              ska ske vid sidan av. Det ska ske just för att studenterna ska
              kunna skapa sig en bättre ekonomisk situation om de vill och kan
              det. Men det ska inte vara en förutsättning för att kunna studera.
              Då blir det svårt att hävda att den situationen på något sätt
              har blivit sämre i dag när vi samtidigt ser att köpkraften har
              blivit större för studiemedlet och med de satsningar som vi har
              gjort.
            </seg>
            <seg xml:id="i-3ce0bb49c8fa1ce1-0">
              Jag tycker att detta är en balansgång. Jag är beredd att diskutera
              ytterligare förbättringar framöver. En sådan sak gäller den studiesociala
              kommittén som man skulle kunna diskutera mer framöver och kanske
              tilläggslån under vissa tider då det är svårt att få pengarna
              att räcka till. Jag har lätt att föreställa mig att det kan finnas
              utbildningar där man under vissa tider kan jobba extra vid sidan
              av studierna men att det under andra tider av utbildningen är
              svårare. Låt oss diskutera hur man gör sådana förbättringar. Men
              vi har ett bra och ett generöst system, och vi är överens om att
              vi ska göra det bättre.
            </seg>
          </u>
          <note type="speaker" xml:id="i-2c6b1d632a1e0f13-0">
            Anf. 183 NINA LUNDSTRÖM (FP):
          </note>
          <u who="nina_lundstrom_9605bf" next="cont" xml:id="i-a1506360b89e8b31-0"/>
          <note xml:id="i-4e6fee85c19a8355-0">
            Herr talman! Jag börjar med att yrka bifall till förslaget i
            utskottets betänkande.
          </note>
          <u who="nina_lundstrom_9605bf" prev="cont" xml:id="i-ef11cd211667ab55-0">
            <seg xml:id="i-3c20072d0cb9ef36-0">
              Jag kommer att fokusera just på studiestödet. Vi har anledning
              att tala om många olika aspekter vad gäller utbildningspolitiken
              i bred mening på måndag när vi ska ha budgetdebatten.
            </seg>
            <seg xml:id="i-072945a29846afb5-0">
              Regeringen föreslår att drygt 22 miljarder kronor anvisas till
              sju anslag inom utgiftsområde 15 Studiestöd. Fem av anslagen har
              inte lett till några motionsyrkanden. Men vad gäller studiemedel
              har samtliga oppositionspartier olika motionsförslag. Utskottsmajoriteten
              ställer sig bakom regeringens förslag.
            </seg>
            <seg xml:id="i-51d42ae6f984f53b-0">
              Regeringen redovisar skäl till förändringar vad gäller anslaget
              studiehjälp. En sådan förändring har varit det fjärde tekniska
              året i gymnasiet som har renderat förändringar vad gäller ökat
              behov av studiehjälp.
            </seg>
            <seg xml:id="i-df20d642d67eae07-0">
              Men det finns också andra förändringar. Befolkningsframskrivningarna
              från Statistiska centralbyrån visar att antalet ungdomar i aktuella
              åldrar nådde sin topp under 2009 och kommer att minska med drygt
              19 procent under perioden 20092015. Det medför förändringar vad
              gäller studiebidraget, inackorderingstillägget och det extra tillägget.
            </seg>
            <seg xml:id="i-c717741fd5de6da7-0">
              Regeringen gör bedömningen att den tillfälliga satsningen på
              arbetslösa ungdomar i åldrarna 2024 år som saknar fullständig
              grundskole- och gymnasieutbildning bör förlängas, så att dessa
              ungdomar under vissa förutsättningar kan få den högre bidragsnivån
              inom studiemedlet även för studier på grundläggande eller gymnasial
              nivå som påbörjas under 2012.
            </seg>
            <seg xml:id="i-d5bfec9d957ece7e-0">
              Ca 1 000 ungdomar kommer att omfattas av satsningen under 2012,
              ca 500 ungdomar 2013 och ca 250 ungdomar 2014. Därför bör anslaget
              utökas med 80 miljoner kronor för 2012.
            </seg>
            <seg xml:id="i-8684c864ff2dfbf5-0">
              En förändring som inte bedöms medföra några ökade utgifter för
              studiestöd men som naturligtvis måste nämnas är frågan om studiemedel
              på program på heltid där antalet veckor är färre än 40. Det rör
              framför allt de tekniska utbildningarna.
            </seg>
            <seg xml:id="i-07164ddd8aff7a37-0">
              Studiemedel för studier på ett utbildningsprogram som omfattar
              60 högskolepoäng under ett normalstudieår får lämnas på heltid
              under 40 veckor även om studierna bedrivs under ett färre antal
              veckor, dock minst 36 veckor. Detta gäller dock bara för studier
              på utbildningsprogram som före den 1 januari 2010 har haft ett
              sådant upplägg. Men regeringen gör bedömningen att detta bör gälla
              även för studier på utbildningsprogram som har startat den 1 januari
              2010 eller senare, dock längst till och med utgången av 2014.
              Det är en viktig förändring.
            </seg>
            <seg xml:id="i-ef69a312bfa12c78-0">
              När det gäller satsningar på yrkesinriktad gymnasial vuxenutbildning
              anvisas medel för en utökad satsning med ca 5 000 platser 2012,
              och för 2013 beräknas medel för ca 1 000 platser. Satsningen bedöms
              öka utgifterna för studiemedel med 247 miljoner kronor 2012.
            </seg>
            <seg xml:id="i-4733b30328fca25d-0">
              Det är viktigt att återkomma till de satsningar som görs. Det
              låter ibland från oppositionen som om ingenting görs. De omfattande
              satsningarna finns att ta del av.
            </seg>
            <seg xml:id="i-b903c7f92cefbbfa-0">
              Medel anvisas för en tillfällig satsning inom yrkeshögskolan
              som motsvarar ca 1 000 platser 2012, och för 2013 beräknas medel
              för ca 500 platser. Satsningen bedöms öka utgifterna för studiemedel
              med ca 39 miljoner kronor 2012.
            </seg>
            <seg xml:id="i-10585e3a84ec0b11-0">
              I budgetpropositionen för 2011 avsattes medel för att kommunerna
              skulle bedriva lärlingsutbildning inom den gymnasiala vuxenutbildningen.
              Sammantaget motsvarar satsningen 5 900 årsplatser 20112014. Det
              medför också behov av ökade studiemedel på 45,5 miljoner kronor
              2012.
            </seg>
            <seg xml:id="i-c3e470c95e06e922-0">
              Herr talman! Utskottets majoritet välkomnar regeringens tidigare
              och nu aktuella satsningar på fler utbildningsplatser. Studiestödet
              fyller en viktig funktion för att möjliggöra studier.
            </seg>
            <seg xml:id="i-6fb7ec0a5bafa533-0">
              Jag ska också beröra studiemedelsnivåerna och utvecklingen. Jag
              vill då påminna om att studiemedlet höjdes med 431 kronor per
              studiemånad den 1 januari 2010.
            </seg>
            <seg xml:id="i-6c7e8254c8c0fe67-0">
              Centrala studiestödsnämnden konstaterade i en jämförelse med
              konsumentprisindex att studiemedlets köpkraft under 2010 var den
              högsta sedan det moderna studiemedelssystemet infördes 1965, vilket
              tidigare talare också har varit inne på. Därefter har studiemedlet
              höjts med ytterligare 498 kronor från och med den 1 juli 2011.
            </seg>
            <seg xml:id="i-6f83fced4b64f030-0">
              Det innebär att studiemedlet i dag uppgår till 9 400 kronor per
              studiemånad vid heltidsstudier.
            </seg>
            <seg xml:id="i-aa705300f5f7c771-0">
              Jag gick i dag in och tittade på statistiken på CSN:s hemsida.
              Där kan man konstatera att år 2006, då Socialdemokraterna hade
              regeringsmakten, fick man för 20 veckors heltidsstudier 34 840
              kronor. Det gjordes en förändring samma år med någon månad retroaktivt,
              och med höjningen valåret 2006 blev det 36 280 kronor för samma
              antal veckor. I dag, 2011, uppgår ersättningen till 43 380 kronor.
            </seg>
            <seg xml:id="i-70102b27a2400366-0">
              Vi måste notera att det har skett en markant förbättring genom
              de förstärkningar som är gjorda.
            </seg>
            <seg xml:id="i-52ffab663e27757f-0">
              Utöver det, som Oskar Öholm var inne på, har också fribeloppet
              höjts. Det är möjligt att arbeta vid sidan om studierna, och det
              ska inte påverka studiemedelsnivån.
            </seg>
            <seg xml:id="i-99c515db4e1edf3b-0">
              Dessutom är nivåerna i studiemedelssystemet indexerade med prisbasbeloppet
              för att kompensera för prisutvecklingen.
            </seg>
            <seg xml:id="i-fe4b5d51e8f1b3c9-0">
              Herr talman! Jag ska beröra några andra siffror som kan vara
              viktiga att ha med i debatten.
            </seg>
            <seg xml:id="i-f37a1cac2cf76378-0">
              CSN betalade under 2010 ut 3,8 miljarder kronor i studiebidrag.
              Det är ganska mycket.
            </seg>
            <seg xml:id="i-b1e73dd615b788d1-0">
              Under 2010 studerade drygt 333 000 personer i Sverige på eftergymnasial
              nivå med studiemedel, vilket var fler än rekordåret 2004. Av studiestödstagarna
              på eftergymnasial nivå under 2010 hade nära 72 procent studielån.
              Ca 30 300 personer fick studiemedel för eftergymnasiala studier
              utomlands. Lånebenägenheten för samtliga utbildningsnivåer var
              67,3 procent under 2010.
            </seg>
            <seg xml:id="i-cdc6a6921301cf54-0">
              Denna enkla genomgång, herr talman, av hur mycket studiestöd
              som används är viktig att ha med i debatten. Konkreta åtgärder
              har förbättrat villkoren för studerande. Sverige har ett generöst
              studiestöd som ger många studerande ekonomiska möjligheter att
              utbilda sig.
            </seg>
            <seg xml:id="i-0d3c95a28021e6a1-0">
              Mot dessa satsningar står en opposition med olika förslag och
              med olika inriktning.
            </seg>
          </u>
          <note xml:id="i-e7f1b02445941e14-0">
            I detta anförande instämde Gunnar Andrén (FP).
          </note>
          <note type="speaker" xml:id="i-2c07700a609087c4-0">
            Anf. 184 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-1c855cf89e0017f9-0">
            <seg xml:id="i-bef8f4049eef9ebc-0">
              Herr talman! Ska Sverige fortsätta att vara ett öppet, innovativt
              och rikt land där alla har möjlighet att förverkliga sina drömmar,
              nå sin fulla potential eller göra en klassresa krävs en väl utbyggd
              högre utbildning och ett studiemedelssystem som är generöst och
              tillgängligt för alla. Denna debatt handlar, som de flesta debatter,
              om hur vi ska göra Sverige och i detta fall studiemedelssystemet
              ännu lite bättre. Men vi kan ändå konstatera, som tidigare talare
              har varit inne på, att Sverige redan i dag är ett bra land för
              dem som vill studera.
            </seg>
            <seg xml:id="i-d948b7e42952bcc6-0">
              Vi kan också konstatera, som tidigare talare har gjort, att det
              finns en bred politisk enighet kring dessa frågor. På ett sätt
              manifesteras detta i det faktum att oppositionspartiernas särskilda
              yttranden till största delen handlar om helt andra politikområden
              än just studiemedel. Det finns inte så mycket att bli arg över.
            </seg>
            <seg xml:id="i-232ba8dc26e575fe-0">
              I år har situationen gått från bra till ännu bättre för landets
              studenter. Tillskottet på nära 500 kronor, 498 kronor, varje månad
              för en heltidsstudent märks tydligt i en students plånbok det
              vet jag av egen erfarenhet. Budskapet från CSN är lika tydligt
              det är helt fantastiskt att sällan eller aldrig har en student
              i Sverige fått så mycket för sitt studiemedel, justerat för KPI
              och så vidare. Vi kan ändå inte tala om studenterna som en särskilt
              köpstark grupp, men kanske har studenter i Sverige aldrig varit
              köpstarkare än i dag.
            </seg>
            <seg xml:id="i-dca1014977c06691-0">
              En annan positiv förändring är att vi vid årsskiftet höjde fribeloppet
              till nästan 140 000 kronor, 136 400 kronor, per år. Det finns
              fortfarande studenter som slår i taket och som straffas för att
              de tjänar för mycket. Men denna grupp är mycket mindre än vad
              den har varit på lång tid.
            </seg>
            <seg xml:id="i-cd9bd1dab771eaa0-0">
              Vi anpassar politiken. Vi anpassar systemen efter verkligheten.
              Det finns och har under lång tid funnits en stor grupp studenter
              som vill jobba på sidan om, som ser ett mervärde och som vill
              göra sin situation lite bättre men har haft svårigheter med det.
              Man har fått deala med sina arbetsgivare för att få ut lönen i
              januari i stället för december för att inte bli straffade av systemet.
              Det är inte lika vanligt längre, och det är tack vare en modern
              regering som ser och möter detta.
            </seg>
            <seg xml:id="i-e7c3e0f203690d24-0">
              Vi i Centerpartiet ser att det är bra för alla parter om studenter
              kan kombinera studier och arbete om de själva vill. Ett gammalt
              centerförslag, utöver att höja och gärna ta bort fribeloppet,
              är att skapa ett koncept som kallas studentmedarbetare där syftet
              är just detta. Vi är övertygade om att en större integration mellan
              skola eller lärosäten och arbets- och näringsliv är till gagn
              för såväl studenterna som näringslivet och lärosätena.
            </seg>
            <seg xml:id="i-959059ba914e9740-0">
              Herr talman! Även om snittstudenten de stora grupperna studenter
              har det bättre än på länge, eller kanske än någonsin, finns det
              grupper av studenter som fortfarande har en otillfredsställande
              situation. Det finns till och med grupper som inte blir studenter
              på grund av att de ser svårigheterna att bli det. Detta gäller
              inte minst studenter med barn. Det gäller studenter som vill studera
              vidare lite senare i livet. Tröskeln att gå från arbetsliv till
              att börja studera är såklart relativt hög. Den kommer antagligen
              alltid att vara det det handlar om ett ganska rejält ekonomiskt
              avbräck. Har man barn är denna tröskel extra hög. Här kan vi skönja
              vissa förbättringar. Studiemedelshöjningen gäller givetvis även
              föräldrar. Men fortfarande finns det mycket kvar att göra. Hit
              finns det anledning att rikta uppmärksamhet och resurser i framtiden.
            </seg>
            <seg xml:id="i-36fca318a80fe53e-0">
              Herr talman! Andra saker när det gäller det livslånga lärandet,
              att komma in i högre studier i senare skeden i livet, med eller
              utan barn, är att det krävs mer än att bara se på studiemedlet.
              Jag och Centerpartiet vill på olika sätt gynna människor som satsar
              på sig själva. Man ska kunna lägga undan en slant för att till
              exempel starta företag eller börja studera i ett senare skede
              i livet och ha en lite bättre ekonomisk standard, så att det inte
              blir ett för stort tapp.
            </seg>
            <seg xml:id="i-96f6beea309467c9-0">
              Vi framstår väl mer och mer som sparandepartiet i svensk politik.
              Vi driver sedan ett antal år tillbaka just de här frågorna om
              att på olika sätt gynna svenskens sparande.
            </seg>
            <seg xml:id="i-33a44995239f9137-0">
              Ett annat förslag som jag vill lyfta fram här i dag som inte
              är direkt kopplat till studiemedelssystemet men ändå är att möjliggöra
              för studenter att plugga enligt ett treterminssystem, i stället
              för dagens höst- och vårterminer.
            </seg>
            <seg xml:id="i-4f12ebae8d70b8d3-0">
              Ännu mer positiv än jag är till ett treterminssystem är jag till
              våra lärosätens autonomi. Det slutgiltiga avgörandet huruvida
              vi ska få ett treterminssystem ska fattas av rektorer och av dem
              som lägger upp utbildningarna. Det vore dock en spännande tanke
              att man på vissa lärosäten skulle kunna bli sjuksköterska eller
              civilingenjör på lite kortare tid, utan det långa sommarlov som
              svenska studenter har.
            </seg>
            <seg xml:id="i-7bfd222956bac265-0">
              Jag nämner detta eftersom det är en annan sida av det mynt som
              är ett gott klimat för studenter med barn eller studenter mitt
              i livet. Vissa vill växla spår och studera men finner av olika
              anledningar att det inte går. Studiemedel kan vara en sak, studieformer
              kan vara en annan och möjligheten att själv finansiera genom sparande
              kan vara en tredje. Lösningen är inte bara studiemedel.
            </seg>
            <seg xml:id="i-d65d013b1a60ca3f-0">
              Som Oskar Öholm var inne på går studentbudgetarna ihop för kanske
              första gången någonsin för den genomsnittliga studenten. Det här
              är historiskt. Det känns fantastiskt att kunna vara med i ett
              regeringsparti som får detta på plats under vad som verkar bli
              en serie av långkonjunkturer. Trots det kan vi prioritera detta.
              Det är därför jag har ägnat en så stor del av mitt anförande åt
              just de grupper av studenter som inte omfattas av den där enkla
              uträkningen man ser i tidningen. Det finns grupper av studenter
              vilkas behov vi måste fortsätta att möta, just för att främja
              ett livslångt lärande, och det som vi står och skryter om och
              är nöjda över att ha fått på plats måste gälla så många som möjligt,
              även dem som börjar plugga lite senare och dem som börjar plugga
              och har barn.
            </seg>
          </u>
          <note type="speaker" xml:id="i-cde009e816b6eeb7-0">
            Anf. 185 ANNIKA ECLUND (KD):
          </note>
          <u who="annika_eclund_8435c4" xml:id="i-e6888e1e9e2d78cb-0">
            <seg xml:id="i-6d1c4bd2d9622f90-0">
              Herr talman! Sverige är en kunskapsnation. Det är viktigt att
              vi gör allt för att befästa, bevara och utveckla Sverige som just
              en kunskapsnation. Det är genom kunskap vi som ett litet land
              kan hävda oss i en global marknadsekonomi. Vi måste säkra en plats
              i framkant.
            </seg>
            <seg xml:id="i-9a41af78208f2985-0">
              Tillväxten i en global värld styrs mer och mer av kunskap. För
              att klara att möta internationell konkurrens och skapa ekonomisk
              tillväxt måste vi i Sverige ha välutbildad arbetskraft, och för
              att locka allt fler att utbilda sig krävs generösa och rimliga
              villkor för finansiering av studietiden.
            </seg>
            <seg xml:id="i-ad4d36f801926ff3-0">
              Kristdemokraterna har varit pådrivande för att förbättra studenters
              ekonomiska villkor och göra det möjligt för fler att studera,
              även i olika faser i livet.
            </seg>
            <seg xml:id="i-749761a044688cb6-0">
              Det är extra positivt att ta del av statistik som visar att Sverige
              i dag har ett av världens mest generösa studiestöd. Det anpassade
              studiemedelssystemet bidrar till effektiva studier genom att studenten
              får arbetsro och kan fokusera på sina studier. Det ger en rent
              materiell trygghet under rimliga förhållanden.
            </seg>
            <seg xml:id="i-5d2e9a6e4dbc382d-0">
              Herr talman! Kristdemokraterna ser trygghet och frihet kombinerat
              med ansvar under studietiden som avgörande faktorer för att människor
              ska lyckas med sina studier. Morgondagens och dagens studenter
              är människor i varierande åldrar, med skiftande behov.
            </seg>
            <seg xml:id="i-e99df1580ccc996d-0">
              Friheten innebär att kunna välja studieinnehåll men även lärosäte
              såväl i vårt land som i andra länder och att få chansen att försörja
              sig själv och kanske även sin familj på en bättre nivå. Studenter
              ska få förena arbete med studier utan att mista förmåner. Det
              ska vara ett fritt val vilken levnadsnivå man väljer att leva
              på. Ansvaret för att studierna fullföljs läggs på individen. Det
              gäller ju för alla.
            </seg>
            <seg xml:id="i-09be429abc8456b1-0">
              Fribeloppsgränserna har förbättrats under alliansregeringens
              tid. Men vi kristdemokrater vidhåller fortfarande att fribeloppet
              helt ska tas bort. Vi har ingen högsta nivå för hur mycket en
              arbetare tillåts arbeta. Ett sådant krav ska vi inte heller lägga
              på våra studenter.
            </seg>
            <seg xml:id="i-508eeba87307db4e-0">
              För mig som kristdemokrat är det viktigt att alla får möjlighet
              att ta del av studiestödet utifrån villkoren att ansvaret för
              fullföljandet av studierna uppfylls.
            </seg>
            <seg xml:id="i-f31d2e5ec26ce1c4-0">
              Ju fler människor ur olika faser i livet som utgör vår utbildade
              arbetskraft, desto starkare bildningsideal får vi. Det innebär
              framför allt att fler människor med adekvat utbildning står till
              forskningens, kunskapsutvecklingens och arbetslivets förfogande.
            </seg>
            <seg xml:id="i-30fe83cf73ee716c-0">
              Herr talman! Alliansregeringens fokus på just flexibilitet och
              anpassbarhet är helt rätt i tiden. Jag ser med spänning fram mot
              regeringens bedömning av hur regelverket för studerande vid sjukdom
              ska förbättras.
            </seg>
            <seg xml:id="i-89074ecd3a9cde90-0">
              Jag vill i det sammanhanget påtala att den parlamentariskt sammansatta
              kommitténs direktiv Hållbara försäkringar vid sjukdom och arbetslöshet
              (dir. 2010:48), som bland annat har i uppgift att analysera och
              föreslå regler för hur arbetsförmåga och studieförmåga ska kunna
              kombineras på bästa sätt, kommer att ligga till grund för regeringens
              kommande bedömning.
            </seg>
            <seg xml:id="i-4347fa7a7a3bed64-0">
              Kristdemokraterna kommer noga att bevaka utredningens framskridande
              och hoppas att det blir ytterligare en indikator som bidrar till
              helheten och att det i slutändan underlättar för dem med nedsatt
              arbetsförmåga, så att de får nya möjligheter att också utbilda
              sig.
            </seg>
            <seg xml:id="i-deb7bd8143120960-0">
              Herr talman! Trygghet och frihet under ansvar det är Kristdemokraternas
              grund för studiemedelspolitiken.
            </seg>
          </u>
          <note xml:id="i-89845184c49f6ff7-0">
            Bifall till utskottets förslag och avslag på samtliga motioner
            och reservationer!
          </note>
          <note xml:id="i-f66e87060c4db341-0">
            I detta anförande instämde Anders Andersson och Roland Utbult
            (båda KD) samt Emil Källström (C).
          </note>
          <note xml:id="i-58538628605ebb8c-4">
            Överläggningen var härmed avslutad.
          </note>
          <note xml:id="i-fee39afcf4cdad3b-0">
            19 § (forts. från prot. 48) Hälsovård, sjukvård och social omsorg
            (forts. SoU1)
          </note>
          <note type="speaker" xml:id="i-4fb78312eccb3e72-0">
            Anf. 186 ROLAND UTBULT (KD):
          </note>
          <u who="roland_utbult_1b344d" xml:id="i-967759fe88dc4bcc-0">
            <seg xml:id="i-b9e5d2c518593cae-0">
              Herr talman! Den hälsovård, sjukvård och sociala omsorg som den
              här debatten gäller är omfattande. Jag vill lyfta ett par områden
              som jag upplever som väldigt viktiga. Det ena är situationen för
              personer med funktionsnedsättning. Det andra gäller barns rättigheter.
            </seg>
            <seg xml:id="i-127b7df4f24634b5-0">
              För personer med funktionsnedsättning har den sociala och ekonomiska
              utvecklingen i Sverige haft stor betydelse. Fram till 1930-talet
              var det fattigvård och enskild välgörenhet som stod för den ekonomiska
              tryggheten för funktionshindrade. År 1965 kom den första handikappolitiska
              utredningen. Ett antal utredningar har passerat under åren, och
              handikappolitiken har utvecklats.
            </seg>
            <seg xml:id="i-2c609da1d3abfe9e-0">
              I dag fokuserar vi på framför allt tre områden: att handikapperspektiven
              genomsyrar alla samhällssektorer, att skapa ett tillgängligt samhälle
              och att förbättra bemötandet.
            </seg>
            <seg xml:id="i-96e9efd965d359b3-0">
              En viktig milstolpe i arbetet var LSS-reformen år 1994, lagen
              om stöd och service till vissa funktionshindrade. Assistansreformen
              har inneburit ökad valfrihet, större inflytande och bättre livskvalitet
              för många personer med svåra funktionsnedsättningar. Ytterst handlar
              det om att tillförsäkra personer med omfattande och varaktiga
              stödbehov insatser som de behöver för sitt dagliga liv. Det behövs
              också en väl fungerande tillsyn för att se till att LSS tillämpas
              på rätt sätt.
            </seg>
            <seg xml:id="i-1e1f4963f77864aa-0">
              I FN:s konvention om rättigheter för personer med funktionsnedsättning
              sägs att de och deras organisationer aktivt ska involveras i beslutsprocesser
              som initieras av staten. Regeringen föreslår drygt 182 miljoner
              kronor som bidrag till handikapporganisationerna, med syfte att
              stödja dem i deras arbete för att personer med funktionsnedsättning
              ska uppnå full delaktighet och jämlikhet i samhället.
            </seg>
            <seg xml:id="i-bfc1d3f9ff3222bf-0">
              I Sverige är människor med funktionsnedsättning oftast synliga
              i det dagliga livet och ska så vara. Det gäller de flesta utom
              dem med psykiatrisk problematik. Där ser man ofta inte hur personen
              har det.
            </seg>
            <seg xml:id="i-fd71a27c6eac2260-0">
              Jag satt vid ett frukostmöte arrangerat av projektet Hjärnkoll
              i Kulturhuset i Helsingfors tidigare i år. Bredvid mig satt ett
              par personer. Någon hade bipolär sjukdom och var alltså manodepressiv,
              men det var helt omöjligt att upptäcka vem det var som hade denna
              problematik.
            </seg>
            <seg xml:id="i-113aa774feb222d9-0">
              Det kan också vara hämmande när man söker arbete. Man vill kanske
              inte berätta att man har en funktionsnedsättning. Men det finns
              i dag tack och lov arbetsgivare som ser bortom hindren och som
              i stället ser kompetensen hos den som de har tänkt att rekrytera.
            </seg>
            <seg xml:id="i-0617486d37820a63-0">
              Enligt Arbetsförmedlingen kan åtta av tio svenska företag tänka
              sig att anställa en person med funktionsnedsättning om personen
              har rätt kompetens för uppgiften. Hamburgerkedjan Max är ett exempel
              på företag som har visat vägen. De har i dag över hundra personer
              med funktionsnedsättning anställda. Det företaget vet att det
              fungerar och att det är lönsamt. Telia har också positiva erfarenheter,
              liksom polisen i Helsingforss län, för att ta några exempel.
            </seg>
            <seg xml:id="i-626ab77040dc3549-0">
              Herr talman! Vi vill mer. Vi är inte framme ännu. I morse gick
              4,7 miljoner människor i Sverige till sina jobb. Men det är inte
              samma villkor för alla. Bara hälften av personerna med nedsatt
              arbetsförmåga på grund av funktionsnedsättning är sysselsatta.
            </seg>
            <seg xml:id="i-277604772cbc4373-0">
              Av de åtgärder som kommer framöver för personer med funktionsnedsättning
              vill jag nämna en som jag känner starkt för: Kulturarvslyftet,
              som vi beslutade om här i riksdagen i går. Det är en satsning
              från regeringen på 270 miljoner kronor där Riksantikvarieämbetet
              delar ut medel till små och stora organisationer. Pengarna går
              till uppstart och handledning, och lönen står Arbetsförmedlingen
              för. Det kommer att ge minst två effekter. De som i dag står långt
              ifrån arbetsmarknaden har en möjlighet att komma in i arbetslivet.
              Dessutom kommer det kulturarv som vi alla är rädda om att få ett
              lyft, ett kulturarvslyft.
            </seg>
            <seg xml:id="i-4ca0cbe2255ae151-0">
              Herr talman! Jag ska säga några ord om barnen. Vi har i riksdagen
              antagit en strategi för barns rättigheter i vårt land. I det betänkande
              som vi debatterar nu föreslås en kraftfull satsning på att bland
              annat stärka skyddet för barn och ungdomar inom den sociala barn-
              och ungdomsvården. Bland insatserna finns den försöksverksamhet
              som Socialstyrelsen bedriver med personligt tillsynsombud, som
              ska träffa barnet minst fyra gånger per år eller oftare om barnet
              så önskar.
            </seg>
            <seg xml:id="i-cd4b14de33173acd-0">
              För oss kristdemokrater är barns och ungas uppväxtvillkor i fokus.
              Det förebyggande arbetet är naturligtvis oerhört viktigt, eftersom
              det är så mycket kostsammare att reparera vuxna människor som
              åsamkat sig själva och andra skador under livets gång. Men framför
              allt handlar det om att skapa hopp och tro i ungdomars liv.
            </seg>
            <seg xml:id="i-8b13d50f76186c4e-0">
              Tjejerna mår dåligt och gör självmordsförsök, men de flesta som
              tar sina liv är killar, enligt Statens folkhälsoinstitut. Statistik
              från Socialstyrelsen visar att det varje dag är ungefär sex personer
              mellan 15 och 24 år som försöker ta sina liv. Varannan dag dör
              en ung person genom att begå självmord.
            </seg>
            <seg xml:id="i-8db1561439ef31bb-0">
              Orsaken till den negativa utvecklingen bland ungdomar menar Folkhälsoinstitutet
              har att göra med uppväxten, dålig uppväxt och det svåra läget
              när det gäller att få tag på jobb. Det handlar om att uppfylla
              de strategier som vi har satt i verket här i riksdagen och i vårt
              utskott: arbetet med att bekämpa våld mot barn, stödet i föräldraskapet,
              att få unga i arbete och att främja barns psykiska hälsa, som
              innefattar åtgärder för att förebygga ohälsa hos barn och unga.
            </seg>
          </u>
          <note xml:id="i-28eeb16d0a8584ab-0">
            Jag yrkar bifall till förslaget i socialutskottets betänkande.
          </note>
          <note xml:id="i-b34f68d1ce66773c-0">
            I detta anförande instämde Anders Andersson och Annika Eclund
            (båda KD).
          </note>
          <note type="speaker" xml:id="i-8b42c00bfbb11dc9-0">
            Anf. 187 JAN LINDHOLM (MP):
          </note>
          <u who="jan_lindholm_73d248" next="cont" xml:id="i-a5696619ed48c328-0">
            <seg xml:id="i-619ae17260576e5f-0">
              Herr talman! Ärade åhörare! Innan jag går in på mitt egentliga
              anförande kan jag inte låta bli att fälla en kommentar om en del
              av ordväxlingen i gårdagens del av den här avbrutna debatten.
            </seg>
            <seg xml:id="i-b4b96c928a92175a-0">
              Centerpartisten Kenneth Johansson påpekade i en debatt med Lena
              Hallengren att antalet sysselsatta ökat i förhållande till antalet
              sysselsatta hösten 2006, när alliansregeringen tog över regeringsmakten,
              och glömde bort att effekten av befolkningsökningen innebär att
              andelen arbetslösa ändå är nästan 1 procent större i dag än den
              var då, 7 ½ procent i stället för 6,7 procent.
            </seg>
            <seg xml:id="i-c2a945c7d8d24c7e-0">
              Det var då, herr talman, som Kenneth Johansson valde att exemplifiera
              regeringens jobbpolitik med sänkt krogmoms, ROT och RUT. Det är
              det som gör att jag inte kan låta bli att ge en kommentar.
            </seg>
            <seg xml:id="i-68f6dee1d3d54550-0">
              Regeringens så kallade jobbpolitik är faktiskt den dyraste jobbpolitik
              det här landet någonsin har sett. Det kostar statskassan 1 ½3
              miljoner i sänkta skatteintäkter för varje eventuellt jobb som
              den typ av skattesänkningar som regeringen föredrar skapar.
            </seg>
            <seg xml:id="i-e962fa2574bd8622-0">
              I traditionell jobbpolitik, sedan andra världskriget, har man
              i huvudsak inriktat sig på att genom reformer av olika slag skapa
              nya välfärdstjänster, som utbildning, barnomsorg, fritidsaktiviteter,
              kulturaktiviteter och äldreomsorg. Men man har även inriktat sig
              på att organisera så kallade skyddade arbetstillfällen eller andra
              meningsfulla aktiviteter för de människor som på grund av nedsatt
              funktionsförmåga, fysisk eller psykisk, inte lyckas få in en fot
              på den ordinarie arbetsmarknaden.
            </seg>
            <seg xml:id="i-aaf79ec9b308e500-0">
              Den sortens åtgärder skapar fyra till åtta gånger så många jobb
              för samma pengar.
            </seg>
            <seg xml:id="i-484c814ed8cdf51d-0">
              Att påstå att alliansregeringen har uppfunnit någon form av fungerande
              jobbpolitik är faktiskt ett hån mot dem som behöver ett arbete.
              Det regeringen har gjort är att man har genomfört reformer som
              innebär att jobb uppstår där någon har råd att efterfråga dem
              i stället för att skapa jobb där de verkligen behövs.
            </seg>
            <seg xml:id="i-b589f575c1c6fb50-0">
              Det är nya kök, glasverandor och badrumsinredningar åt de rika
              i stället för fler händer i vården och bättre villkor i skolan.
              Det är 5,4 miljarder till dem som har råd att gå på restaurang
              i stället för 20 000 nya jobb inom äldreomsorgen. Så prioriterar
              regeringen.
            </seg>
            <seg xml:id="i-8dbe23cad25ac193-0">
              Vi som vill skapa både jobb och välfärd har en annan politik
              där behov går före girighet.
            </seg>
            <seg xml:id="i-9d6f5923472de316-0">
              Men det var, herr talman, en helt annan sak som jag skulle tala
              om.
            </seg>
            <seg xml:id="i-1565e3db9bf38fec-0">
              I socialutskottets betänkande SoU1 avstyrker utskottet två motioner
              om Systembolagets CSR-arbete, alltså redovisningen av hur man
              arbetar med socialt hänsynstagande. Utskottets motivering för
              att avstyrka motionerna är att man hävdar att det i Systembolagets
              senaste ansvarsredovisning framgår att bolaget beaktar det som
              tas upp i motionerna.
            </seg>
            <seg xml:id="i-16ef79b66db88e09-0">
              Då frågar man sig, herr talman, om bolaget verkligen gör det
              och tittar i den aktuella redovisningen. På s. 14 och 15 i ansvarsredovisningen
              från 2010 kan man läsa om grunderna för att Systembolaget har
              påbörjat sitt CSR-arbete.
            </seg>
            <seg xml:id="i-654ab1766f641243-0">
              Där kan man även läsa att Systembolaget har utvecklat sitt CSR-arbete
              i samverkan med de nordiska systerföretagen och att man har valt
              att tillsammans med finska Alko gå med i Business Social Compliance
              Initiative för att på det sättet försäkra sig om en så kallad
              hållbar leverantörskedja.
            </seg>
            <seg xml:id="i-6ca9bf78d4cac108-0">
              Allt det här låter bra eller hur?
            </seg>
            <seg xml:id="i-f9cb60ad6e622002-0">
              Sedan kan man bemöda sig om att gå till själva årsredovisningen
              och läsa bilagan på s. 108 och 109, där man i stället för CSR-rapportens
              svepande och fagra formuleringar kan studera vad som faktiskt
              har granskats enligt den tillämpade modell som upprättats i enlighet
              med Global Reporting Initiatives förkortningen GRI kommer jag
              att använda i fortsättningen riktlinjer på nivå B. Det låter naturligtvis
              imponerande och ger stor trovärdighet åt arbetet.
            </seg>
          </u>
          <note xml:id="i-c000d5a0a0f6ead9-0">
            Rubrikerna i sammanställningen av rapporten är de här: Strategi
            och analys, Organisationsprofil, Information och redovisning,
            Styrning, åtaganden och intresseredovisning, Ekonomiska indikatorer,
            Miljöindikatorer och slutligen Sociala indikatorer.
          </note>
          <u who="jan_lindholm_73d248" prev="cont" xml:id="i-6a3c0a05927d9234-0">
            <seg xml:id="i-d2fbe6786ee39fc5-0">
              Visst låter det bra! Men under de här rubrikerna gömmer det sig
              nästan 100 olika bedömningsgrunder som tillsammans bildar den
              kunskapsbas utifrån vilken man ska kunna avgöra hur företaget
              klarar av att ta sitt ansvar enligt den uppförandekod som man
              har förbundit sig till som medlemsföretag i BSCI.
            </seg>
            <seg xml:id="i-366fe6d9d5e61450-0">
              Eftersom utskottet motiverar sitt avslag med att påstå att Systembolaget
              beaktar det som tas upp i motionerna tänkte jag välja ut några
              av de bedömningsgrunder som finns med bland de totalt närmare
              100 som rapporten är uppbyggd av. Lägg märke till att jag tar
              sådana som jag anser går att relatera till motionerna! Jag redovisar
              då vad som står i rapporten på just dessa punkter. På så vis skulle
              man ju kunna bedöma om Systembolaget faktiskt beaktar det som
              tas upp i motionerna.
            </seg>
            <seg xml:id="i-1934e4c87bcdf771-0">
              När det gäller miljöfrågorna finns exempelvis följande indikatorer:
            </seg>
            <seg xml:id="i-66585d2b945c0ea2-0">
              Det här är alltså åtta exempel på miljöindikatorer där bolaget
              inte redovisat några värden i sin rapportering, och det finns
              fler indikatorer där det helt saknas redovisning. Men i ärlighetens
              namn ska sägas att man faktiskt redovisar värden för fyra av de
              totalt sexton indikatorerna man har valt på området miljö.
            </seg>
            <seg xml:id="i-cf013f1dc28f6b5d-0">
              De punkter där man klarar av att redovisa resultat i någon form
              är förmodligen väldigt kundnära information som till exempel total
              avfallsvikt per typ och hanteringsmetod. Men motionerna som vi
              nu talar om handlar om Systembolagets ansvarstagande som upphandlare
              av produkter i första hand i Sydafrika och Latinamerika.
            </seg>
            <seg xml:id="i-a5b8f0aef0f64752-0">
              På samtliga punkter som skulle kunna vara relevanta saknas det
              alltså redovisning, så hur man från utskottets sida kan påstå
              att det finns kunskap hos bolaget att beakta de frågor som tas
              upp i motionen på miljöområdet borde vara extremt svårt att förklara.
            </seg>
            <seg xml:id="i-4ff35c884a4dddc8-0">
              Motionen tar även upp sociala och etiska frågor liksom i vilken
              grad mänskliga rättigheter respekteras där produkterna produceras,
              om informationen om allt det här är transparent och om produktionen
              är organiserad på ett sätt så att den skulle kunna vara hållbar.
            </seg>
            <seg xml:id="i-43242f52732f6c8d-0">
              Vad säger då indikatorerna i redovisningen på dessa områden?
            </seg>
            <seg xml:id="i-31ebfb9f32de49d1-0">
              När det gäller de sociala indikatorerna är det väldigt få som
              självklart skulle kunna vara kopplade till Systembolagets arbete
              med att försöka vara en ansvarsfull upphandlare med syfte att
              garantera att villkoren för dem som arbetar med vinproduktionen
              är rimliga. Men några indikatorer kan ändå vara värda att ta upp
              från den gruppen.
            </seg>
            <seg xml:id="i-c1a508a730f8fe61-0">
              Andel och antal investeringsbeslut som inkluderar krav gällande
              mänskliga rättigheter, eller som har granskats utifrån mänskliga
              rättighetsperspektivet. Ingen information.
            </seg>
            <seg xml:id="i-2469a9dbf7e37b8c-0">
              Verksamheter där föreningsfriheten och rätten till kollektivavtal
              kan vara hotade. Ingen information.
            </seg>
            <seg xml:id="i-22c8fd69bb27488a-0">
              Verksamheter där det finns risk för barnarbete. Inte ens där
              har man någon information.
            </seg>
            <seg xml:id="i-a80154f0a00f5673-0">
              Verksamheter där det finns risk för tvångsarbete eller obligatoriskt
              arbete. Här har man heller inte redovisat någonting.
            </seg>
            <seg xml:id="i-c650af4e6447e440-0">
              Men man har naturligtvis redovisat arbetet mot diskriminering
              och arbetet mot korruption det har vi ju haft problem med inom
              Systembolaget i vårt eget land men underlaget är som ni ser mycket
              tunt för att kunna påstå att bolaget beaktar det som tas upp i
              motionen.
            </seg>
            <seg xml:id="i-9276811cfe52d1c2-0">
              Man kan, för att vara snäll mot bolaget, påstå att bolaget har
              för avsikt att beakta det som tas upp i motionen eftersom det
              i deras system finns ett antal relevanta punkter som skulle kunna
              ligga till grund för det om man hade fyllt dem med innehåll. Men
              att som utskottet gör, påstå att bolaget redan tar sådan hänsyn,
              det saknas det i stort sätt helt och hållet grund för att påstå.
              Så om nu utskottet måste avslå motionen borde man åtminstone ha
              tagit fram en motivering som det finns grund för och inte hänvisa
              till något som knappast existerar.
            </seg>
            <seg xml:id="i-dc60a2aba9e59ea5-0">
              Herr talman! Så här långt har jag i huvudsak argumenterat mot
              utskottets minst sagt bristfälliga motiv för att avstyrka motionen,
              men det som framgår i GRI-rapporten är naturligtvis även ett argument
              i själva sakfrågan. Hur transparent kan en redovisning vara och
              hur mycket kan den säga om frågor som över huvud taget inte finns
              redovisade?
            </seg>
            <seg xml:id="i-c01b3997d384260b-0">
              Vänder man sig i stället till de berörda fackföreningarna i de
              länder som Systembolaget importerar från och som Systembolaget
              i rapporten också beskriver att de besökt blir bilden ännu märkligare.
              Visst, man har träffat företrädare för företagen, men i många
              fall har man inte träffat några representanter för dem som arbetar
              på odlingarna och i fabrikerna. I Argentina träffade man inte
              någon enda företrädare för dem som utför själva jobbet i produktionen.
            </seg>
            <seg xml:id="i-c1cd4932bd82fcdc-0">
              I de länder och på de anläggningar där man träffade företrädare
              för de anställda redovisades brister i anställnings- och arbetsvillkor,
              bland annat förföljelse av fackligt aktiva. Enligt de uppgifter
              jag har fått utlovade Systembolagets representanter att återkomma
              i de frågorna, men det har man inte gjort. Besvikelsen är mycket
              stor över att Sverige, som har haft ett väldigt gott rykte åtminstone
              i Sydafrika, inte kan styra sina företag bättre.
            </seg>
            <seg xml:id="i-e076c2e2c655683d-0">
              Representanter för fackföreningarna i de berörda länderna hävdar
              att det är först efter kampanjer och kraftiga påtryckningar från
              deras sida som Systembolaget motvilligt har deltagit i dialog
              med dem. Tyvärr har dessa samtal inte resulterat i några förändringar.
              Systembolaget har inte ens visat intresse för att delta i arbetet
              med den referensgrupp som de fackliga organisationerna har föreslagit
              att man borde bilda.
            </seg>
            <seg xml:id="i-07d860e1c600ab6a-0">
              Det finns andra uppförandekoder än Business Social Compliance
              Initiative som Systembolaget har valt att ansluta sig till, exempelvis
              Ethical Trading Initiative eller Wine Industry Ethical Trading
              Initiative. Det här är två andra uppförandekoder där man faktiskt
              involverar fackföreningar och frivilligorganisationer i stället
              för att exkludera dem. På så vis försäkrar man sig om transparens
              i själva CSR-arbetet och i kommunikationen med slutkunderna.
            </seg>
            <seg xml:id="i-2c3800d6fe3c830d-0">
              Med detta som argument, herr talman, hoppas jag att utskottets
              majoritet inser att man gör sig till åtlöje om man avslår en motion
              med en argumentation som helt saknar underlag i den rapport man
              hänvisar till och att man därför ändrar uppfattning och inte avslår
              reservation 8 som jag härmed yrkar bifall till.
            </seg>
          </u>
          <note xml:id="i-02b3f33026636f5e-0">
            I detta anförande instämde Amineh Kakabaveh (V).
          </note>
          <note type="speaker" xml:id="i-70031277f95f9151-0">
            Anf. 188 AMINEH KAKABAVEH (V):
          </note>
          <u who="amineh_kakabaveh_bf37d1" xml:id="i-92c86a07f93b6b5e-0">
            <seg xml:id="i-a489ee89ef3f667f-0">
              Herr talman! Motionen om rättvis vinhandel väcker viktiga frågor
              som bland annat handlar om arbetsförhållandena för fattiga lantbrukare
              i Argentina, Chile och Sydafrika. Debatten har väckts på olika
              sätt i bland annat svenska medier om de miserabla arbetsförhållanden
              som många kvinnor och barn lever under. Många av arbetarna som
              producerar det vin som säljs till bland annat Systembolaget lever
              i djup fattigdom. Svältlöner, långa arbetspass på upp till 16
              timmar, osäkra anställningar och diskriminering av gravida kvinnor
              är en del av vardagen. Minimilönen räcker inte ens till de mest
              grundläggande behoven såsom mat, el, kläder och kostnader för
              barnens skolgång.
            </seg>
            <seg xml:id="i-adb2b1adfae1285f-0">
              Sämst villkor har papperslösa arbetare och kvinnor. I Chile är
              svartlistning av fackligt aktiva vanligt, och lantarbetare har
              på möten med Systembolaget visat upp sina kontrakt som förbjuder
              kollektivavtal. I Argentina har bönder blivit avhysta från sin
              jordbruksmark till förmån för vinindustrin.
            </seg>
            <seg xml:id="i-fb4f65893e1bbdd8-0">
              Den svenska regeringen har som ägare av Systembolaget en viktig
              roll att spela. Nästa år, herr talman, kommer Systembolaget att
              börja arbeta enligt en etisk uppförandekod som ställer krav på
              att alla leverantörer följer grundläggande arbetsrätt enligt FN:s
              organ ILO, Internationella arbetsorganisationen.
            </seg>
            <seg xml:id="i-1ddfdc86aa3766eb-0">
              Det är bra men inte tillräckligt. Koden ställer till exempel
              inte krav på en lön som går att leva på eller betald föräldraledighet.
              Dessutom stängs fackföreningar och andra organisationer ute från
              implementerings- och uppföljningsarbetet med koden som är kopplad
              till det europeiska företagssamarbetet BSCI.
            </seg>
            <seg xml:id="i-5464fbae02c2b497-0">
              Lantarbetarfacket Sikhula Sonke i Sydafrika har utan framgång
              försökt förmå Systembolaget att använda en referensgrupp av lantarbetarorganisationer
              från länder som producerar mycket vin för den svenska marknaden
              som rådgivare.
            </seg>
            <seg xml:id="i-f7e52048b8cf2286-0">
              Jag är övertygad om att en process där berörda arbetare utesluts
              från deltagande och där protokoll från inspektioner hemlighålls
              inte kommer att leda till önskade sociala förbättringar. När socialutskottet
              beredde denna motion borde man faktiskt ha sett till att Systembolaget
              tar sitt etiska ansvar för lantarbetarnas arbetsförhållanden i
              de nämnda länderna.
            </seg>
            <seg xml:id="i-37f01410218bccc8-0">
              Herr talman! Det finns en kampanj, Rättvis vinhandel, som har
              riktat följande kritik mot BSCI-koden, som Systembolaget börjar
              tillämpa nästa år.
            </seg>
            <seg xml:id="i-84020dfb3c186b67-0">
              Fackföreningar och det civila samhällets organisationer involveras
              inte. BSCI är ett företagsinitiativ, där varken fackföreningar
              eller det civila samhällets organisationer har möjlighet att bli
              medlemmar eller att få insyn. Fackföreningar deltar inte vid inspektion
              och uppföljning av koden.
            </seg>
            <seg xml:id="i-f9d1bcddc5d0f4cf-0">
              Protokoll från inspektioner och kritik mot producenter offentliggörs
              inte.
            </seg>
            <seg xml:id="i-cf2a4ca1a1e93c55-0">
              Koden saknar ett tydligt krav på en lön som går att leva på levnadslön
              enligt FN:s internationella konvention om ekonomiska, sociala
              och kulturella rättigheter.
            </seg>
            <seg xml:id="i-34aa8a605a83fa61-0">
              BSCI-koden ställer krav på att varje leverantör ska betala reglerad
              minimilön i de länder de verkar. Men ofta är minimilönen väldigt
              låg och räcker inte ens till de mest basala behoven som skolgång,
              bostad, sjukvård med mera.
            </seg>
            <seg xml:id="i-a770aeaded1559f3-0">
              Koden har svagheter kring organisationsfrihet. I BSCI-koden står
              det att arbetare har rätt att organisera sig, men enligt experter
              på internationell arbetsrätt är kraven på det här området för
              otydligt formulerade för att få någon effekt.
            </seg>
            <seg xml:id="i-a7e59869b3210a96-0">
              Föräldraledighet och kompensation under föräldraledighet regleras
              inte i koden. Det är en särskilt viktig fråga för kvinnliga arbetare,
              som ofta diskrimineras vid graviditet och sällan får fast anställning
              och betald föräldraledighet enligt Ripe with Abuse, Human Rights
              Conditions in South Africa's Fruit and Wine Industries och Human
              Rights Watch 2011.
            </seg>
            <seg xml:id="i-bf5ee54865483080-0">
              Herr talman! Avslutningsvis vill jag yrka bifall till reservation
              8. Jag hoppas att utskottsmajoriteten också ser till att den motionen
              kommer att lyftas fram och vinna. Det här handlar om mänskliga
              rättigheter, om att det svenska Systembolaget, som är ett statligt
              bolag, bidrar till människors misär. Det är inte det vare sig
              utskottsmajoriteten eller minoriteten vill, utan vi vill ha rättvisa
              för alla. Jag hoppas att ni ser till att rösta för reservation
              8.
            </seg>
          </u>
          <note xml:id="i-70fe98f897c3594c-0">
            I detta anförande instämde Jan Lindholm (MP).
          </note>
          <note type="speaker" xml:id="i-01f36612a7fd4cb8-0">
            Anf. 189 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-5602510abdff7418-0">
            <seg xml:id="i-216ee1c7d0082df0-0">
              Herr talman! Efter att ha varit sjukvårdspolitiker i 37 år är
              det svårt att låta bli att delta med synpunkter här i riksdagen
              på regeringens budgetförslag för hälso- och sjukvården, därför
              detta inlägg i debatten trots den sena timmen.
            </seg>
            <seg xml:id="i-88ada96ea5bfeea6-0">
              Inför budgetbehandlingen förra året motionerade jag om flera
              utbildningsplatser för läkare i Sverige. Vi har i delar av landet,
              särskilt inom vissa specialiteter, en allvarlig läkarbrist. Fler
              platser behövs i Sverige, särskilt eftersom man ser att under
              de senaste åren har endast hälften av de läkare som fått legitimation
              för att jobba i Sverige varit utbildade i Sverige. Så illa är
              situationen.
            </seg>
            <seg xml:id="i-37133fe183bfbea1-0">
              Det har skett en ökning av läkarutbildningen de senaste fem åren.
              Man har nämnt siffran 27 procent. Men ska vi i Sverige utbilda
              lika många läkare som det behövs, som har anställts under de senaste
              åren, skulle det behövas en hundraprocentig ökning. Så blir det
              med procenträkning när man bara har en behovstäckning på 50 procent.
              Här finns mer att göra.
            </seg>
            <seg xml:id="i-7a59794360a388a6-0">
              Men nu finns det med den här budgeten 25 nya utbildningsplatser.
              Det är viktigt. Jag vet också att man inte kvalitetsmässigt kan
              klara det om man gör en alltför snabb utbyggnad. Men det kommer
              att behövas ytterligare nya utbildningsplatser under kommande
              år.
            </seg>
            <seg xml:id="i-df0a4f27d60c698d-0">
              Även för specialistsjuksköterskor finns det i regeringens budgetförslag
              en satsning på nya utbildningsplatser, hundra tillkommande platser.
              Jag tycker det är bra med den skrivning som socialutskottet har
              gjort i betänkandet, att man bland annat på akutmottagningar bör
              kunna förändra ansvarsfördelningen mellan läkare och specialistsjuksköterskor
              för att få ett bättre patientflöde. Det stämmer med mina erfarenheter
              och var också en del i den motion jag lämnade till riksdagen förra
              hösten.
            </seg>
            <seg xml:id="i-e5ecebce7c21c61a-0">
              Regeringen framför också i budgetförslaget att Sveriges Kommuner
              och Landsting beviljats medel för projekt som ska effektivisera
              arbetet på akutmottagningarna.
            </seg>
            <seg xml:id="i-511102da74a1ac67-0">
              Herr talman! Regeringen lyfter i budgeten också fram den satsning
              på tillgänglighet i sjukvården som har gjorts de senaste fem åren
              och att den har gett resultat. Från 2005 till 2010 har antalet
              personer i landet som nu anser sig ha tillgång till vård ökat
              från 74 procent till 80 procent. Antalet vårdcentraler i landet
              har ökat med 15 procent under de här åren. Det innebär alltså
              att satsningarna på vårdvalssystem, på vårdgaranti och på kömiljarden
              har varit viktiga inslag i förbättringen för att få en bättre
              tillgänglighet i sjukvården.
            </seg>
            <seg xml:id="i-919d62c091117d1b-0">
              I budgeten lyfter regeringen också fram viktiga satsningar på
              hälsofrämjande insatser. Kostnaderna för invånarnas ohälsa bedöms
              uppgå till minst 120 miljarder om året. Vi i Centerpartiet ser
              det som en viktig investering för samhället och för människors
              välbefinnande att satsa på hälsoinformation och på sjukdomsförebyggande
              insatser.
            </seg>
            <seg xml:id="i-4610ceefa5778a3e-0">
              När det gäller förbättringar för funktionshindrade nämns i budgeten
              den strategi för genomförande av funktionshinderpolitiken, som
              regeringen presenterade i juni i år. Det handlar om genomförande
              till och med år 2016 av åtgärder där hela samhället behöver vara
              med. Vi vill från Centerpartiet verkligen aktivt vara med i detta
              genomförande, som ska ge många funktionshindrade bättre förutsättningar
              för full delaktighet i samhället och för ett mer aktivt liv.
            </seg>
            <seg xml:id="i-b8df88f3d4665560-0">
              Jag yrkar bifall till socialutskottets förslag i betänkandet
              och önskar er som är här och lyssnar en god jul.
            </seg>
          </u>
          <note xml:id="i-e564cab3987ade44-0">
            I detta anförande instämde Roland Utbult (KD).
          </note>
          <note type="speaker" xml:id="i-b04356358d9280f5-0">
            Anf. 190 GUNNAR SANDBERG (S):
          </note>
          <u who="gunnar_sandberg_d88799" xml:id="i-dc8e471515930164-0">
            <seg xml:id="i-3660647de773cd84-0">
              Herr talman! Jag tänkte i mitt anförande kort redogöra för lite
              fakta om Rett Center. Sedan ska vi gå hem och sova.
            </seg>
            <seg xml:id="i-3a4431cec601b4f0-0">
              Herr talman! Det är mycket glädjande att det råder enighet i
              utskottet om den viktiga frågan om Rett Centers långsiktiga finansiering.
              Det bör inte vara partipolitisk oenighet i den här typen av frågor.
              Emellertid återstår frågan om en nödvändig anpassning av nivån
              på statens bidrag till Rett Center att lösa en nödvändig konsekvens
              av långsiktigheten.
            </seg>
            <seg xml:id="i-57c6ac5bbfb42fd8-0">
              I EU:s rådsrekommendation från 2009 om sällsynta sjukdomar framhålls
              betydelsen av långsiktighet och tillräcklig finansiering när det
              gäller medicinska centrum för sällsynta sjukdomar.
            </seg>
            <seg xml:id="i-3281984d4f2db33e-0">
              Jag kan konstatera att de insatser som nu görs för sällsynta
              sjukdomar i Sverige görs utifrån EU:s rådsrekommendation, till
              exempel inrättandet av en nationell funktion och uppdraget till
              Socialstyrelsen att arbeta fram underlag för strategier inom området.
            </seg>
            <seg xml:id="i-b5d9f19aa1d6f217-0">
              Herr talman! Jag tycker att det är mycket underligt att regeringen
              inte tillämpar rådsrekommendationens förslag när det gäller bidraget
              till Rett Center. Det är ett center som har funnits sedan 1995
              och har unika erfarenheter när det gäller vård och behandling
              för den sällsynta gruppen patienter med Retts syndrom.
            </seg>
            <seg xml:id="i-147fee461b841a2e-0">
              Rett Center har sedan 2003 fått ett statsbidrag på 7 miljoner
              kronor. Bidraget skulle täcka kostnader för forskning och utveckling
              samt kunskap och information. Kostnaderna för den kliniska verksamheten
              skulle täckas av patientavgifter eftersom staten inte betalar
              för sjukvård utan detta åligger sjukvårdshuvudmännen. Bidraget
              skulle ge nödvändig kapacitet för att täcka behovet i hela landet
              av högspecialiserad vård för patienter med Retts syndrom.
            </seg>
            <seg xml:id="i-24dbeda0234e172f-0">
              För läkare och terapeuter vid Rett Center gäller att de ska dela
              sin tid mellan klinisk verksamhet och forskning ungefär lika,
              bland annat för att på lång sikt kunna upprätthålla den höga kompetens
              som förväntas på en klinik med högspecialiserad vård. Likaså krävs
              att läkare och terapeuter kan koncentrera sig på patienter med
              diagnosen Retts syndrom.
            </seg>
            <seg xml:id="i-e5f8edda743bab25-0">
              Herr talman! Rent ekonomiskt innebär detta att när Rett Center
              ska öka antalet patienter krävs ytterligare resurser för att täcka
              kostnaderna för forskning med mera eftersom patientavgifterna
              endast motsvarar kostnaderna för själva vården i enlighet med
              riksdagsbeslutet från 2002. Sedan 2003 har kostnaderna ökat, framför
              allt gäller det lönekostnaderna. Kostnadsökningen närmar sig 300
              000 kronor per år.
            </seg>
            <seg xml:id="i-203b9f9d91b84f86-0">
              Inflödet av remisser var 2003 på en sådan nivå att det räckte
              med ett team för de så kallade tvärprofessionella undersökningarna
              och motsvarande nivå för hjärnstamsundersökningar. Sedan dess
              och framför allt under de senaste fem åren har inflödet av patienter
              ökat kraftigt, vilket innebär att Rett Center har så många patienter
              att de behöver öka kapaciteten för att möta behovet. För hjärnstamsundersökningarna
              har Rett Center en väntetid på tolv månader, trots att de inom
              befintliga ramar kunnat mer än fördubbla kapaciteten jämfört med
              2003.
            </seg>
            <seg xml:id="i-5b33d4c9a4e34936-0">
              Herr talman! En ökning av kapaciteten innebär att Rett Center
              behöver fördubbla antalet läkare och terapeuter eftersom de måste
              använda antingen ett eller två team. Det går inte att ha till
              exempel 1,47 team i deras verksamhet. En ökning av antalet patienter
              innebär ökade intäkter via patientavgifter men ingen finansiering
              av forskning med mera för den tillkommande personalen. Därför
              behövs en nominell höjning av statsbidraget som återställer dess
              reala värde till samma nivå som 2003, i enlighet med riksdagens
              beslut hösten 2002.
            </seg>
            <seg xml:id="i-c2436da9be82ec85-0">
              Om Rett Center inte erhåller ett bidrag som gör det möjligt att
              anpassa kapaciteten blir effekten att denna patientgrupp inte
              får den vård som de har rätt till. Rett Center kommer att få ännu
              längre väntetider, och risken finns att patienterna får vänta
              alltför länge på vård och behandling. Rett Center kan också hamna
              i den situationen att man tvingas avvisa patienter, vilket vore
              djupt olyckligt för alla parter. Det är vanligt att patienterna
              efter vistelse på Rett Center får rekommendationer att förändra
              sin medicinering så att de inte blir så neddrogade som ibland
              kan vara fallet. Detta ger förbättrad funktionsförmåga och ökad
              livskvalitet för dessa patienter.
            </seg>
            <seg xml:id="i-ff5a381de1d2d02d-0">
              Långa väntetider medför också förhöjda risker. Om till exempel
              patientens andningsstörningar inte åtgärdas fortsätter obalanserna
              i kroppen med långsiktiga skador som följd.
            </seg>
            <seg xml:id="i-5e3d8b0b9fdbcda0-0">
              Herr talman! Jag utgår från att frågan om en anpassning av nivån
              för bidraget till Rett Center kommer att lösas senast i samband
              med budgetpropositionen för 2013.
            </seg>
            <seg xml:id="i-f61fc4aaf87822b6-0">
              Herr talman! God jul och gott nytt år! Tack för det här året!
            </seg>
          </u>
          <note xml:id="i-70fe98f897c3594c-1">
            I detta anförande instämde Jan Lindholm (MP).
          </note>
          <note xml:id="i-58538628605ebb8c-5">
            Överläggningen var härmed avslutad.
          </note>
          <note xml:id="i-fc8912ab25aad5bf-0">
            20 § Bordläggning
          </note>
          <note xml:id="i-124244db5401a8fb-0">
            Anmäldes och bordlades
          </note>
          <note xml:id="i-9d4098e94c558a27-0">
            21 § Anmälan om frågor för skriftliga svar
          </note>
          <note xml:id="i-ef863e093c9cc42c-0">
            Anmäldes att följande frågor för skriftliga svar framställts
          </note>
          <note xml:id="i-59fece7a20ff575e-0">
            den 15 december
          </note>
          <note xml:id="i-c3fe5abeab6c0248-0">
            Bodil Ceballos
          </note>
          <note xml:id="i-a062918285c03b1c-0">
            Johan Andersson
          </note>
          <note xml:id="i-a062918285c03b1c-1">
            Johan Andersson
          </note>
          <note xml:id="i-6c41d3905837a6e7-0">
            Andreas Carlson
          </note>
          <note xml:id="i-a6cdd5e2632abb48-0">
            Maria Stenberg
          </note>
          <note xml:id="i-7e3d1fea7686a7d2-0">
            Ann-Kristine Johansson
          </note>
          <note xml:id="i-6874c35c37cf2c63-0">
            Eva-Lena Jansson
          </note>
          <note xml:id="i-d6b2b0748af0187b-0">
            Anders Andersson
          </note>
          <note xml:id="i-b4fa9b81ef130b9e-0">
            Marianne Berg
          </note>
          <note xml:id="i-c098d3152f527348-0">
            Anna-Lena Sörenson
          </note>
          <note xml:id="i-084a9ed24429fcec-0">
            Frågorna redovisas i bilaga som fogats till riksdagens snabbprotokoll
            tisdagen den 20 december.
          </note>
          <note xml:id="i-1685930e9ac2a29e-0">
            22 § Kammaren åtskildes kl. 22.33.
          </note>
          <note xml:id="i-7a222bfdac999918-0">
            Förhandlingarna leddes
          </note>
          <note xml:id="i-6918aed79fb0fe4d-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
