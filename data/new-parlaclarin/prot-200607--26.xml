<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--26</head>
          <docDate when="2006-11-23">2006-11-23</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2006/07:26
          </note>
          <note type="date">
            Torsdagen den 23 november
          </note>
          <note>
            Kl. 12:00 - 17:12
          </note>
          <note>
            1 § Justering av protokoll
          </note>
          <note>
            Justerades protokollet för den 17 november.
          </note>
          <note>
            2 § Val av justitieombudsman och ställföreträdande justitieombudsman
          </note>
          <note>
            Följande skrivelse hade inkommit:
          </note>
          <note>
            Konstitutionsutskottet har berett frågan om val av en justitieombudsman
            och en ställföreträdande ombudsman.
          </note>
          <note>
            Konstitutionsutskottet föreslår enhälligt
          </note>
          <note>
            Berit Andnor
          </note>
          <note>
            Kammaren biföll konstitutionsutskottets förslag och utsåg därmed
            för tiden från valet till dess nytt val genomförts under fjärde
            året därefter till
          </note>
          <note>
            justitieombudsman
          </note>
          <note>
            Kammaren biföll konstitutionsutskottets förslag och utsåg därmed
            för tiden den 1 januari 200731 december 2008 till
          </note>
          <note>
            ställföreträdande justitieombudsman
          </note>
          <note>
            3 § Anmälan om val av ordförande i EU-nämnden
          </note>
          <note>
            Andre vice talmannen meddelade att Björn Hamilton (m) utsetts
            till ordförande i EU-nämnden från och med den 17 november.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2006/07:65
          </note>
          <note>
            Interpellation 2006/07:65 Fri- och rättigheter i Ryssland
          </note>
          <note>
            Interpellationen kommer att besvaras torsdagen den 30 november
            2006.
          </note>
          <note>
            Skälet till dröjsmålet är utlandsresor.
          </note>
          <note>
            Gunilla Carlsson
          </note>
          <note>
            Interpellation 2006/07:73
          </note>
          <note>
            Interpellation 2006/07:73 Utfasning av bistånd till diktaturer
          </note>
          <note>
            Interpellationen kommer att besvaras torsdagen den 30 november
            2006.
          </note>
          <note>
            Skälet till dröjsmålet är utlandsresor.
          </note>
          <note>
            Gunilla Carlsson
          </note>
          <note>
            5 § Svar på interpellation 2006/07:49 om rättssäkra beredningar
          </note>
          <note type="speaker">
            Anf. 1 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-c375adc21aeec1da">
            <seg>
              Fru talman! Thomas Bodström har frågat mig hur jag avser att
              agera för att Lagrådets yttrande om vikten av att följa grundlagens
              krav ska säkerställas framöver.
            </seg>
            <seg>
              Jag vill börja med att tacka för interpellationen.
            </seg>
            <seg>
              Regeringsformen, en av våra grundlagar, säger att vid beredningen
              av regeringsärenden ska behövliga upplysningar och yttranden inhämtas
              från berörda myndigheter. Vidare sägs att i den omfattning som
              det behövs ska sammanslutningar och enskilda lämnas tillfälle
              att yttra sig. En del i beredningsarbetet är att i förekommande
              fall också inhämta yttranden från Lagrådet. Beredningen syftar
              till att få lagförslag belysta från olika aspekter, såväl materiella
              som formella detta för att vår lagstiftning ska bli korrekt, tillämpningsbar
              och begriplig. Lagrådets synpunkter är självklart något regeringen
              beaktar i detta sammanhang.
            </seg>
            <seg>
              Det är i första hand regeringen som tar initiativ till ny lagstiftning.
              Regeringen har därför också ett betydande ansvar i arbetet med
              att upprätthålla god kvalitet i lagstiftningen. Regeringen har
              därmed också ansvaret för att lagförslag bereds. Remissbehandlingen
              utgör ett väsentligt inslag i arbetet med att upprätthålla kvalitetskravet.
              En bristfällig remissbehandling medför risk för att lagförslagen
              inte uppnår tillräcklig kvalitet och att den fortsatta beredningsprocessen
              försvåras.
            </seg>
            <seg>
              I Regeringskansliet finns därför sedan länge riktlinjer och väl
              upparbetade arbetsrutiner för hur sådana ärenden ska beredas.
            </seg>
            <seg>
              I lagstiftningsprocessen är det skriftliga förfarandet det normala
              sättet att inhämta synpunkter på förslagen. Inom ramen för ett
              sådant förfarande kan ett remissmöte fylla en kompletterande funktion.
              Ett förenklat beredningsförfarande, exempelvis underhandskontakter
              med berörda myndigheter, bör endast förekomma i undantagsfall.
            </seg>
            <seg>
              Det är denna linje som regeringen arbetar efter.
            </seg>
            <seg>
              Men låt mig i detta sammanhang och mot bakgrund av den interpellation
              som ställts nämna att vi från och med 1997 har en ny budgetordning.
              Vi övergick då till att ha kalenderår som budgetår. Samtidigt
              behölls valdagen i september. Det innebär att en ny regering får
              en mycket kort tid på sig att lägga fram ett budgetförslag. Budgetpropositionen
              ska enligt huvudregeln ges in till riksdagen senast den 20 september
              under de år då riksdagsval inte hålls i september. I annat fall
              ska budgetproposition lämnas senast en vecka efter riksmötets
              öppnande. Om detta till följd av regeringsskifte inte är möjligt,
              ska budgetpropositionen lämnas inom tio dagar efter det att en
              ny regering har tillträtt, dock senast den 15 november.
            </seg>
            <seg>
              Redan vid införandet av den nya budgetordningen påpekades att
              den nya ordningen skulle komma att innebära problem för en ny
              regering att genomföra en ny politik. Det framhölls redan i utredningens
              förslag. Under utskottsbehandlingen fick förslagen visserligen
              acceptans, men ledamöter från bland annat Moderaterna framhöll
              de betydande nackdelarna med en ny budgetordning samtidigt som
              valdagen behölls.
            </seg>
            <seg>
              Den 6 oktober i år tillträdde den nya regeringen, en regering
              med ett ambitiöst program som väljarna ville ha genomfört. Den
              16 oktober skulle budgetpropositionen lämnas till riksdagen. Det
              var första gången den nuvarande budgetordningen prövades vid ett
              regeringsskifte.
            </seg>
            <seg>
              De snäva tidsramar som följer av budgetordningen utgjorde självfallet
              en utmaning. Budgetpropositionen skulle lämnas i princip omedelbart
              efter regeringsskiftet och innehöll mycket angelägna ändringar
              som skulle föreläggas riksdagen.
            </seg>
            <seg>
              De svårigheter som detta innebar diskuterades i samband med tillkomsten
              av den nya budgetordningen, och lagstiftaren godtog uppenbarligen
              att en sådan situation skulle kunna komma att hanteras på ett
              särskilt sätt. Regeringen har gjort vad den har kunnat för att
              under knappa tidsomständigheter bereda lagförslagen i budgetpropositionen.
              Budgetpropositionen har nu överlämnats till riksdagen för behandling.
              Att beredningsprocessen kan fortgå i riksdagen har förutsetts
              i samband med tillkomsten av den nuvarande budgetordningen.
            </seg>
            <seg>
              Enligt min mening har regeringen därmed helt uppfyllt det krav
              på beredning som kan ställas i ett fall som detta. Sammantaget
              förelåg här en sådan undantagssituation som också hade förutsetts.
            </seg>
          </u>
          <note type="speaker">
            Anf. 2 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-162897c6cfb5289e">
            <seg>
              Fru talman! Jag ska kort ta bakgrunden till det vi fick höra
              om regelverket. Det handlar om ett lagförslag om sänkt fastighetsskatt
              som innebär att de allra rikaste i Sverige kommer att bli oerhört
              rikare. Det handlar om tusentals och vissa fall tiotusentals kronor
              som bland annat flera i den nya regeringen, med statsminister
              Fredrik Reinfeldt i spetsen, kommer att åtnjuta.
            </seg>
            <seg>
              Det här verkar vara så viktigt att genomföra att man fullständigt
              struntar i Lagrådet som har till uppgift att se till att regeringen
              följer de demokratiska principerna. Lagrådet, som är fullt medvetet
              om det regelverk som lästes upp av Beatrice Ask, har sagt att
              den beredning som har förekommit, alltså hur man har agerat i
              ärendet, inte motsvarar de krav som framgår av regeringsformen
              särskilt som det inte heller finns någon dokumentation rörande
              den mycket begränsade beredning som har skett. Trots den knapphet
              med tid, som vi hörde om, borde det varit möjligt att bredda remissförfarandet.
            </seg>
            <seg>
              Detta är den mest allvarliga kritik som en regering kan få, och
              den som är ansvarig för att regeringen följer grundlagen är just
              justitieministern. Här struntar man alltså fullständigt i det
              och går vidare. Det är utomordentligt allvarligt. Var det någonting
              som väljarna hade förväntat sig så var det nog att en ny regering
              skulle följa de grundlagar som vi har och att en justitieminister
              skulle sätta stopp för att saker bereds på det sätt som nu har
              gjorts från bland annat Finansdepartementet.
            </seg>
            <seg>
              Det är kanske inte helt förvånande att man från Finansdepartementet
              driver på på detta sätt. Det är inte så konstigt med tanke på
              att finansministern dessutom har skrivit en bok som heter Förmynderiets
              teori där han bland annat har ett kapitel som handlar om Lagrådets
              intellektuella moras.
            </seg>
            <seg>
              Man blir inte förvånad. Men då måste en justitieminister gripa
              in och säga: Vi skjuter på detta. Man kan också säga att man lägger
              den här lagen utanför och har en särskild lag om fastighetsskatten.
              Det hade naturligtvis varit möjligt. Då hade man kunnat göra det
              som förväntas, nämligen att hålla sig till något så enkelt som
              de mest djupgående demokratiska principerna.
            </seg>
            <seg>
              Det har man alltså inte gjort. Till skillnad från vad Beatrice
              Ask säger har man inte följt de krav som ställs. Lagrådet kanske
              trots allt har lite bättre uppfattning om vad som gäller än vad
              Beatrice Ask har. Vi kan konstatera att Beatrice Ask gör en helt
              annan bedömning än Lagrådet. Med ett visst mått av självkritik
              bör man fundera över hur det kan komma sig att man gör en sådan
              bedömning.
            </seg>
            <seg>
              Det är naturligtvis lätt att tänka att detta handlar om något
              så oerhört viktigt som att de rika ska bli ännu rikare.
            </seg>
            <seg>
              Vi har sett andra exempel där man inte har den här nonchalanta
              inställningen till Lagrådet. Vi hade en debatt häromveckan om
              rattfylleri. Då var det oerhört viktigt med Lagrådet. Då var det
              så viktigt att man sade: Det här kan vi inte lägga fram eftersom
              Lagrådet kanske är kritiskt.
            </seg>
            <seg>
              Jag har följande frågor:
            </seg>
            <seg>
              Varför sköt man inte på detta eller hade en särskild lagstiftning
              om fastighetsskatten?
            </seg>
            <seg>
              Delar Beatrice Ask finansministerns uppfattning om det intellektuella
              moras som Lagrådet står för?
            </seg>
            <seg>
              Varför var detta så viktigt när det gällde rattfylleri men inte
              när det gäller sänkt fastighetsskatt?
            </seg>
            <seg>
              Det är tre konkreta frågor som jag hoppas att jag får svar på.
            </seg>
          </u>
          <note type="speaker">
            Anf. 3 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-349c171ce688fd02" next="cont">
            <seg>
              Fru talman! Det är ingen hemlighet att fastighetsskatten var
              en viktig fråga, framför allt därför att många engagerade sig
              i de orättvisor som uppstår och de konstigheter som beror på fastighetsskattens
              konstruktion. Vi hade ett mycket tydligt trestegsprogram som också
              presenterades i valrörelsen.
            </seg>
            <seg>
              Som jag sade inledningsvis är förutsättningarna speciella för
              en regering när den efter ett val ska genomföra en ny politik
              och förslag som man har lovat väljarna. Jag har också redogjort
              för hur vi enligt regeringens mening har haft en undantagssituation
              som gör att man kan ha ett förenklat beredningsförfarande.
            </seg>
            <seg>
              Jag vill påminna Thomas Bodström om att det inte är första gången
              som Lagrådet i samband med lagrådsremisser har haft synpunkter
              på hur en regering har hanterat beredningsprocesser.
            </seg>
          </u>
          <note>
            Det hände med den socialdemokratiska regeringens förslag 1996
            om nedsättning av socialavgifter. Då sade Lagrådet att beredningen
            svårligen uppfyller de krav som uppställs i 7 kap. 2 § i regeringsformen.
          </note>
          <note>
            Det hände med s-regeringens förslag om ändringar i förmögenhetsskattelagen
            i budgetpropositionen 1998.
          </note>
          <u who="beatrice_ask_00e90e" prev="cont">
            <seg>
              Det hände med den socialdemokratiska regeringens förslag om alkoholreklam
              i februari 2003.
            </seg>
            <seg>
              Det hände med förslag om följdlagstiftning med anledning av inrättande
              av den statliga försäkringskassan våren 2004. Det är för övrigt
              i nutid. Då konstaterade Lagrådet att beredningen av lagstiftningsärendet
              inte svarar mot de krav som ställs.
            </seg>
            <seg>
              Jag kan göra listan väldigt lång.
            </seg>
            <seg>
              Inte i något av de här fallen, när socialdemokratiska regeringar
              har ansett att man inte behöver bry sig om mycket allvarlig kritik
              från Lagrådet, har man haft den situation som vi hade i och med
              regeringsskiftet. Det är första gången med den nya budgetordningen.
              Det var just sådana speciella situationer som man plockade fram
              när man lade fast de här reglerna.
            </seg>
            <seg>
              Jag menar att det är mer märkligt att tidigare regeringar lite
              hit och dit har sagt att deras olika förslag har varit så väsentliga
              att man har kunnat lägga Lagrådets kritik åt sidan eller inte
              har tillmätt den sådan betydelse.
            </seg>
            <seg>
              I det här fallet handlar det om tydlig politik. Det är konkreta
              förslag som har presenterats i en intensiv valrörelse som vi har
              lovat att genomföra någorlunda snabbt och som vi måste få in i
              en budgetproposition. Vi hade tio dagar på oss.
            </seg>
            <seg>
              Att man i det läget, utifrån det regelverk som diskuterades under
              väldigt många år i kommittéer, riksdag och utskott, använder möjligheten
              till en något förenklad beredning tycker jag inte är märkligt.
              Jag tycker att den situationen har förelegat i det här fallet.
            </seg>
            <seg>
              I min inledning gjorde jag en väldigt tydlig markering av hur
              jag ser på beredningskraven i övrigt. Jag har nog den uppfattningen
              att vi i normalfallet ska hålla oss väldigt strikt till beredningskraven.
              Jag utesluter inte att det kan dyka upp situationer där också
              en ny regering kan säga att Lagrådets synpunkter är viktiga, men
              inte det som stoppar eller förändrar ett förslag.
            </seg>
            <seg>
              Jag tror att det är viktigt att ha respekt för de synpunkter
              som Lagrådet ger. Det enda skälet till att vi har ett Lagråd är
              ju att vi ska ta intryck av vad de säger.
            </seg>
            <seg>
              Enligt regelverket, förarbetet och de diskussioner som har varit
              här i riksdagen är situationen mycket speciell just i samband
              med ett val. Det finns enligt min mening ingen anledning att kritisera
              regeringen just i detta ärende. Det vore betydligt värre om vi
              följde i företrädarnas fotspår och i framtiden lite då och då
              i mindre ärenden struntade i de noggranna beredningskrav som uppställs.
            </seg>
          </u>
          <note>
            Rörande den socialdemokratiska regeringens förslag om arvs- och
            gåvoskattens avskaffande hösten 2004 är det samma kommentarer.
          </note>
          <note type="speaker">
            Anf. 4 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-424533f4acc9f376">
            <seg>
              Fru talman! Något som har utmärkt den här nya regeringen är att
              man är väldigt bra på att kritisera och ha synpunkter, men har
              väldigt svårt att svara på konkreta frågor.
            </seg>
            <seg>
              Jag ställde tre konkreta frågor. Jag fick inte svar på en enda.
              Det var noll svar. Jag kommer strax att upprepa dem.
            </seg>
            <seg>
              Det är säkert riktigt att man under tolv års regeringsinnehav
              med hundratals, kanske tusentals, lagrådsremisser vid något enstaka
              tillfälle till exempel 1996, har haft en avvikande uppfattning.
              Då har det funnits väldigt speciella skäl, som till exempel vid
              amnestilagen.
            </seg>
            <seg>
              Det här handlade om att man skulle göra Fredrik Reinfeldt och
              andra betydligt rikare på kort tid. Det var det den här lagen
              handlade om.
            </seg>
            <seg>
              Jag ställde frågan: Varför kunde man inte lägga den här lagen
              vid sidan om? Det fanns inte sådana möjligheter vid till exempel
              några av de lagar som nämndes av Beatrice Ask. Då fanns det skäl
              för det. Det fanns inga alternativ om man till exempel ville ha
              den amnesti som partierna var överens om.
            </seg>
            <seg>
              Här fanns det inga som helst svårigheter. Därför upprepar jag
              frågan: Varför lade man inte detta vid sidan om? Då hade man ju
              uppfyllt kraven. Det hade varit hur lätt som helst. Det hade visserligen
              kostat de allra rikaste i Sverige några kronor mer, men man hade
              följt grundlagen. Därför upprepar jag frågan: Varför gjorde man
              inte på det sätt som jag föreslår, alltså lade det vid sidan om?
              Det här var inte något som finansierade budgeten, så det hade
              varit väldigt enkelt.
            </seg>
            <seg>
              Den andra frågan som jag ställde och som alla inser att jag inte
              fick svar på var om Beatrice Ask delar uppfattningen om Lagrådets
              intellektuella moras. Jag hoppas att jag får ett klargörande på
              den punkten.
            </seg>
            <seg>
              Den tredje och kanske viktigaste frågan gällde att Beatrice Ask
              under den korta tiden på sin nya post fullkomligt har trasslat
              in sig i frågan om lagrådsyttranden. Vi hade ett färdigt förslag
              om rattfylleri det ska vi inte diskutera nu och då var Lagrådet
              så viktigt, trots att man ännu inte hade fått ett lagrådsyttrande.
              Man sade: Det kan komma kritik från Lagrådet. Lagrådet kan ha
              starka invändningar. Därför ville man inte gå fram med ett förslag.
            </seg>
            <seg>
              När det gäller sänkt fastighetsskatt har man lagt fram ett förslag
              och fått den här allvarliga kritiken från Lagrådet. Det är den
              mest allvarliga kritik man kan få, nämligen att man struntar i
              de grundläggande demokratiska principerna.
            </seg>
            <seg>
              Man hade förstås förväntat sig att Beatrice Ask skulle säga:
              Stopp och belägg! Det här går inte. Vi tar Lagrådet på så stort
              allvar att vi inte ens lade fram frågan om rattfylleri. Då hade
              det hängt ihop. Då hade vi kunnat få respekt för den nya regeringen.
              Då hade vi kunnat acceptera frågan om rattfylleri eftersom man
              hade varit konsekvent. Men så gör man inte. Man stoppar det som
              gällde rattfylleri med hänvisning till Lagrådet. I stället struntar
              man i Lagrådet när det gäller fastighetsskatt.
            </seg>
            <seg>
              Då ligger det nära till hands att tro att det egentligen inte
              handlar om Lagrådet, utan om att vissa frågor är viktigare än
              andra. Det kanske ligger mer i linje med den moderatledda regering
              vi har.
            </seg>
            <seg>
              Jag upprepar de tre frågorna.
            </seg>
            <seg>
              Varför gjorde man inte den särlösning som naturligtvis är tekniskt
              möjlig?
            </seg>
            <seg>
              Vad säger justitieministern om finansministerns uppfattning,
              som han själv skriver om i en bok, om Lagrådets intellektuella
              moras? Tar justitieministern bestämt avstånd från det?
            </seg>
            <seg>
              Varför är det sådan skillnad på lagen om rattfylleri och lagen
              om sänkt fastighetsskatt?
            </seg>
          </u>
          <note type="speaker">
            Anf. 5 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-2ed010ebfa48468e">
            <seg>
              Fru talman! Jag tänker inte kommentera en tio år gammal bok.
              Jag har inte läst den och har ingen aning om vad den handlar om.
              Lösryckta citat gör sig inte i sammanhanget.
            </seg>
            <seg>
              Jag vill påtala att fastighetsskatten är en stor fråga. Det var
              ingen händelse att det varje vecka år ut och år in stod människor
              utanför riksdagen och demonstrerade. Det handlar inte om några
              enkla små förtjänster för en och annan person.
            </seg>
            <seg>
              Jag har tidigare i mina svar redogjort för att jag ser en skillnad
              mellan budgetpropositionen efter ett val, när en ny regering har
              tio dagar på sig att lägga fram ett förslag till riksdagen och
              för beredningsprocessen, och en proposition som handlar om ett
              mer ordinärt, om jag får säga så, lagstiftningsärende som inte
              är nödvändigt att lägga fram med den tidspressen av det enkla
              skälet att det inte finns regler i kammaren för när propositionen
              måste läggas fram. Jag har pekat på att det finns skillnader i
              fråga om detta och att man i normalfallet bör göra en noggrann
              beredningsprocess. Och när det gällde att förkorta beredningsprocessen
              i fråga om den tidigare propositionen som jag drog tillbaka, så
              har jag i en annan interpellationsdebatt pekat på det.
            </seg>
            <seg>
              I budgetpropositionen fanns det 25 lagförslag. Lagrådet granskade
              tolv av dessa förslag och hade synpunkter på fem. Och Thomas Bodström
              väljer att lyfta fram något. Jag har pekat på att vi har kunnat
              beakta de flesta synpunkter som kom från Lagrådet. Det har varit
              mindre synpunkter. Och en del kan man säkert göra i riksdagen.
              Men det finns i regelverket och förarbetena när det gäller hur
              regeringen ska bereda ärenden och arbeta i förhållande till kammaren
              mycket väl beskrivet att det finns specifika situationer, och
              det gäller framför allt situationen efter ett val. I och med att
              det är så kort tid mellan en ny regerings tillträde och framläggandet
              av budgetpropositionen så föreligger det ett speciellt läge.
            </seg>
            <seg>
              Thomas Bodström bortser helt från sin egen historia och de socialdemokratiska
              regeringarna som i fråga om ett antal ärenden av betydligt mindre
              vikt, skulle jag vilja påpeka, än en hel budgetproposition har
              valt att helt bortse från Lagrådets synpunkter. Det har säkert
              funnits goda skäl för det. Det kan jag tänka mig. Men likväl har
              regeringen valt att inte lyssna på Lagrådet alla dessa gånger.
              Då fanns inte den situation som beskrevs i förarbetena och som
              utgör skäl till att man kan göra undantag.
            </seg>
            <seg>
              Jag är helt övertygad om att min inställning är mer strikt i
              enlighet med det regelverk som finns och visar på mer respekt
              för kammaren och regelverket än vad den socialdemokratiska regeringen
              tidigare har uppvisat. Och det tycker jag är viktigt eftersom
              det visar att det är lite nya vindar som blåser också i Sveriges
              riksdag och i Regeringskansliet.
            </seg>
          </u>
          <note type="speaker">
            Anf. 6 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-7a33b37a19fac225">
            <seg>
              Fru talman! Nu fick vi faktiskt svar på en fråga, men vi fick
              inte svar på den fråga som inte gällde något lösryckt citat utan
              som faktiskt var en rubrik i Anders Borgs egen bok. Men det får
              vi väl i så fall acceptera. Jag trodde nog att justitieministern
              skulle ta lite mer bestämt avstånd från det.
            </seg>
            <seg>
              Vi fick faktiskt svar på frågan varför man har gjort skillnad
              på frågan om sänkning av fastighetsskatten och frågan om rattfylleri,
              och det är därför att tusentals människor under flera år har demonstrerat
              för en sänkning av fastighetsskatten, därför att de allra rikaste
              i Sverige har velat bli ännu rikare. Då var det viktigare. Jag
              trodde faktiskt att jag hörde fel när frågan om rattfylleri 150
              människor dör varje år till följd av det kallades ett ordinärt
              lagstiftningsärende. Beatrice Ask tyckte att frågan om fastighetsskatten
              var så mycket viktigare hon gjorde den värderingen än rattfyllerilagen
              och talade om att det hade varit demonstrationer under flera år.
              Jag tror inte att vi har hört något liknande uttalande från en
              justitieminister, att man värderar på det sättet och tycker att
              man just därför kan strunta i Lagrådet vid det ena tillfället
              och inte vid det andra.
            </seg>
            <seg>
              Det kan naturligtvis också vara på det sättet att man faktiskt
              tycker att det är så mycket viktigare med sänkningar av fastighetsskatten.
              Det tycker jag i sig är upprörande.
            </seg>
            <seg>
              Men jag har ännu inte fått svar på min inledande fråga. Nu har
              Beatrice Ask stått här och sagt att det var en så kort budgetprocess
              och det är jag fullt medveten om, och det vet nog alla att det
              var men det fanns ingenting som hindrade att man inte gjorde en
              skattesänkning någon annanstans. Det fanns ingenting som hindrade
              det. Och det bör Beatrice Ask känna till.
            </seg>
            <seg>
              Vi behöver inte ha den här uppräkningen. Det var klart att det
              skulle komma en budget. Men det fanns ingenting som hindrade att
              man redan från början hade insett att det var problem med detta
              och att det inte skulle gå och att man hade lagt det vid sidan
              om och skjutit på det några månader. Och det fanns absolut inget
              som hindrade att man därefter, när man hade fått denna mest allvarliga
              kritik från Lagrådet, också hade sagt: Nu stoppar vi det här och
              lägger det vid sidan om. Det hade man alla chanser att göra. Men
              Beatrice Ask missade den chansen.
            </seg>
            <seg>
              Även om man räknar under tolv års tid, så tror jag att Beatrice
              Ask snart har kommit upp i ett ganska anmärkningsvärt rekord.
              Och jag tror aldrig att en justitieminister så snabbt har brutit
              mot grundlagen som Beatrice Ask har gjort.
            </seg>
          </u>
          <note type="speaker">
            Anf. 7 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-34dd963545209592">
            <seg>
              Fru talman! Det är starka ord att påstå att jag bryter mot grundlagen.
              Det är inte sant. Jag har på ett sakligt sätt försökt redovisa
              bakgrunden, förarbetena och de beslut som har tagits i riksdagen
              med anledning av att vi lade om budgetordningen och med anledning
              av de regler som gäller för beredning av ärenden.
            </seg>
            <seg>
              Det som jag ytterst också har påvisat är att den särskilda situation
              som kan komma i fråga för förenklad beredning föreligger när en
              ny regering har tillträtt efter ett val. Det var något som riksdagen
              godtog när man lade om budgetordningen och som fortfarande gäller.
            </seg>
            <seg>
              Sedan vill jag påpeka för Thomas Bodström att Anders Borgs bok
              som måste vara ett decennium gammal inte heter något om intellektuellt
              moras.
            </seg>
            <seg>
              Jag vill också hänvisa till att finansministern har svarat på
              interpellationer om hur han ser på Lagrådet. Om Thomas Bodström
              vill diskutera fastighetsskattens värde och inriktning, då tycker
              jag att han ska interpellera finansministern och inte mig. Det
              finns naturligtvis många frågor att ställa om det. Och det kan
              väl finnas anledning att reda ut med Thomas Bodström att detta
              inte handlar om enstaka personer. Detta är något som har engagerat
              och ifrågasatts av väldigt många människor. Man undrar hur det
              kan vara så att en del människor nästan får gå från hus och hem
              därför att regelverket ser ut som det gör.
            </seg>
            <seg>
              Jag tror också att det finns anledning att påminna om hur tydligt
              de fyra allianspartierna i valrörelsen redovisade hur de ville
              ta sig an arbetet med att försöka få ned fastighetsskatten och
              så småningom avveckla den. Så det är ju inga nyheter, utan detta
              har redovisats mycket tydligt. Då är det viktigt att leva upp
              till väljarnas krav.
            </seg>
            <seg>
              Avslutningsvis tror jag också att det är väsentligt att säga
              att jag ser allvarligt på de synpunkter som kommer från Lagrådet.
              Det fanns ett skäl till att vi inte kunde be om Lagrådets synpunkter
              i alla delar denna gång. Men det är den situation som råder efter
              ett val.
            </seg>
            <seg>
              Jag vill också säga att det inte ligger någon värdering i att
              säga ordinarie lagstiftning. När det gäller en budgetproposition
              efter ett val är det en annan situation än när det gäller alla
              de viktiga lagstiftningsåtgärder som riksdagen vidtar. Och man
              ska passa sig för att värdera frågor. Om riksdagen behöver lite
              mer tid för att bereda en fråga väl så är det ingenting som ska
              läggas någon till last, att man inte skulle vara intresserad av
              att lösa mycket allvarliga problem. Det gäller även den proposition
              som jag drog tillbaka.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2006/07:55 om öppnare redovisning
            av partibidrag
          </note>
          <note type="speaker">
            Anf. 8 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-d38258f2477bac5a">
            <seg>
              Fru talman! Anders Ygeman har frågat statsministern om han avser
              att verka för en obligatorisk redovisning i fråga om donationer
              från privata bidragsgivare.
            </seg>
            <seg>
              Interpellationen har överlämnats till mig.
            </seg>
            <seg>
              Det finns i dag inte någon lagstiftning om offentlighet för partiers
              och valkandidaters intäkter. Det är däremot tradition att riksdagspartierna
              genom ömsesidiga överenskommelser åstadkommer öppenhet om sina
              intäkter. Den senaste överenskommelsen om redovisning av partiernas
              intäkter träffades mellan riksdagspartierna i april 2000.
            </seg>
            <seg>
              Som Anders Ygeman mycket riktigt påpekar har en särskild utredare
              professor Gullan Gidlund övervägt hur man kan öka allmänhetens
              insyn i hur de politiska partierna finansierar sin politiska verksamhet
              och hur de personer som bedriver en personvalskampanj finansierar
              den. Utredaren föreslog i mars 2004 att allmänhetens insyn ska
              säkerställas genom lagstiftning (SOU 2004:22). Betänkandet har
              remissbehandlats. Många remissinstanser var positiva till utredningens
              förslag om lagstiftning. Flera rättsvårdande myndigheter var dock
              tveksamma till dels förslagets överensstämmelse med föreningsfriheten
              (2 kap. 14 § regeringsformen), dels förenligheten med förbudet
              mot åsiktsregistrering (2 kap. 3 § regeringsformen).
            </seg>
            <seg>
              Anledningen till att det i Sverige inte har införts någon lagstiftning
              om insyn i partiers och valkandidaters intäkter är att partierna
              anses ha en så viktig och unik roll i vårt demokratiska samhälle
              att de inte ska vara föremål för kontroll eller inblandning från
              statsmakternas sida.
            </seg>
            <seg>
              För att säkerställa öppenhet om finansieringen har riksdagspartierna
              sedan lång tid på frivillig grund redovisat sina intäkter. Jag
              anser att denna ordning i allt väsentligt har fungerat väl. Önskemål
              om ytterligare konkretiseringar av redovisningen bör också bygga
              på överenskommelser partierna emellan.
            </seg>
            <seg>
              Jag är tveksam till en lagreglering av det slag som föreslogs
              i Gullan Gidlunds betänkande. Skälet till det är de invändningar
              som framförts från flera remissinstanser om förenligheten med
              grundläggande fri- och rättigheter i regeringsformen. Dessutom
              är det så att även om man skulle införa lagstiftning, finns det
              mycket som talar för att man ändå inte skulle uppnå någon mer
              detaljerad redovisning än vad som kan åstadkommas på frivillig
              väg.
            </seg>
          </u>
          <note type="speaker">
            Anf. 9 ANDERS YGEMAN (s):
          </note>
          <u who="anders_ygeman_6a8412" xml:id="i-6f2824b7da71a8d0">
            <seg>
              Fru talman! Tack, justitieministern för svaret! Jag blir ändå
              lite förundrad. Tycker Beatrice Ask alltså att det här är en god
              ordning, att det fungerar väl? Bland justitieministerns regeringskamrater
              växer ju oron för hur det här systemet fungerar. Folkpartiets
              partisekreterare har i tv krävt en ändring, och Centerpartiet
              har krävt ändringar. I princip alla partier utom Moderaterna vill
              att det ska lagregleras i den här frågan.
            </seg>
            <seg>
              När justitieministern säger att det är en väl fungerande ordning
              att ha frivilliga överenskommelser betyder det att ett enda parti,
              nämligen det enda partiet som är beroende av storföretag och stora
              privata finansiärer, kan blockera öppenheten kring partibidragen.
            </seg>
            <seg>
              Den hemliga insamlingsstiftelsen Tornet gav förra året 11 miljoner
              kronor till Moderaterna och deras valkampanj. Jag antar att beloppet
              är större i år. Totalt var det förra året över 17 miljoner kronor
              som kom från företag. Jag utgår från att de här privatpersonerna
              och de här företagen kräver någon form av motprestation för sin
              gåva.
            </seg>
            <seg>
              De som är med och bidrar med 11 miljoner till Tornet får komma
              hit till riksdagen och i riksdagens lokaler träffa partiledaren
              och numera statsministern Fredrik Reinfeldt och andra ledande
              moderata politiker för att få inflytande över den moderata politiken.
              Det är alltså ett sätt för den i samhället som har mycket pengar
              eller som har ett stort företag att betala för inflytande när
              det gäller sådant som sedan Beatrice Ask och Fredrik Reinfeldt
              ska verkställa.
            </seg>
            <seg>
              Det är till och med så att bara bidragen från stiftelsen Tornet
              utgör dubbelt så mycket som intäkterna från medlemsavgifter det
              normala inflytandet i ett demokratiskt parti.
            </seg>
            <seg>
              Man kan naturligtvis fråga varför Tornet inte nämns i den moderata
              årsredovisningen när det är fråga om en av Moderaternas viktigaste
              intäktskällor. Man kan fundera över den argumentation som justitieministern
              för fram, alltså att en lagreglering av sättet att samla in pengar
              skulle strida mot föreningsfriheten och åsiktsfriheten. En reglering
              här finns i de flesta andra länder. Menar justitieministern att
              man exempelvis i USA inte har åsiktsfrihet och föreningsfrihet
              eftersom de har kontrollagar av den här typen? Det är i så fall
              ett ganska anmärkningsvärt påstående.
            </seg>
            <seg>
              Återigen vill jag fråga justitieministern om hon tycker att de
              länder som har den typ av kontrollagstiftning som hon vänder sig
              mot inte har åsiktsfrihet och inte har föreningsfrihet. Det måste
              ju bli slutsatsen av det här resonemanget. Och tycker justitieministern
              att det är rimligt att det enda partiet som har gjort sig beroende
              av storföretag och miljonärer för att bedriva sin valrörelse ska
              kunna blockera alla andra partiers krav på öppenhet?
            </seg>
          </u>
          <note type="speaker">
            Anf. 10 CARL B HAMILTON (fp):
          </note>
          <u who="carl_b_hamilton_b4f697" xml:id="i-c3b182c93475de03">
            <seg>
              Fru talman! Tack för svaret, Beatrice Ask! Beatrice Ask och jag
              brukar tycka ganska lika, men den här gången gör vi inte det.
            </seg>
            <seg>
              Det finns många goda skäl för en rättsreglering av partifinansieringen.
              Det finns en sådan i de andra nordiska länderna som har ungefär
              samma politiska kultur och historia som vi. Rättsreglering finns
              i alla Europas länder utom Malta, San Marino, Schweiz och Sverige.
              Sverige är ett undantagsland just när det gäller öppenhet och
              regler på detta område. Naturligtvis strider detta mot det som
              svenska partier, regeringar, medier etcetera brukar hävda inom
              landet och utom landet, nämligen den svenska offentlighetsprincipen.
              Det är andan i principen som jag tar fasta på.
            </seg>
            <seg>
              Detta ligger, som sagt, väldigt väl i linje med det förslag som
              Gullan Gidlunds utredning hade häromåret, alltså att man skulle
              införa en rättslig reglering av det slag som finns i Norge och
              Danmark.
            </seg>
            <seg>
              Jag tycker också att det är fel att, som Beatrice Ask säger,
              den här ordningen i allt väsentligt fungerat väl. Det har den
              inte alls gjort!
            </seg>
            <seg>
              Jag har vid tre olika val vid två riksdagsval och ett EU-parlamentsval
              försökt att ta reda på hur mycket Landsorganisationen centralt,
              på förbundsnivå och regionalt ger till Socialdemokraterna, regeringspartiet.
              Det har jag inte lyckats med därför att facket vägrar att ge offentlighet
              åt sitt stöd till Socialdemokraterna. Det gäller det senaste valet
              och åtta av 15 LO-förbund och nästan alla lokalavdelningar. Man
              vägrar att svara på en enkät från riksdagens utredningstjänst,
              trots upprepade förfrågningar. Detta står naturligtvis i bjärt
              kontrast till offentlighetsprincipens förhållningssätt som annars
              regelmässigt brukar hållas.
            </seg>
            <seg>
              Jag vill också peka på att den negativa föreningsfriheten kränks
              av nuvarande ordning i Sverige. Om du är medlem i Landsorganisationen
              och inte sympatiserar med och inte röstar på Socialdemokraterna,
              vilket gäller 4045 % av LO:s medlemmar, är du nämligen ändå tvungen
              att bidra till Socialdemokraternas kassa via din medlemsavgift
              till LO.
            </seg>
            <seg>
              Det Anders Ygeman här sade var väldigt intressant, nämligen att
              om bidragsgivare finnes nu återger jag vad som sagts förutsätter
              det att den som givit bidrag kräver en motprestation för sin gåva.
              Ja, det är väl det vi ser här med LO:s vetorätt beträffande arbetsrätten
              och andra saker. Jag ska dock inte ta upp den tråden just nu,
              utan jag ska hålla mig till Beatrice Ask.
            </seg>
            <seg>
              Jag tror alltså att det är otroligt viktigt här att understryka
              att det är av grundläggande betydelse för det politiska systemets
              legitimitet att man har en rättslig reglering och att man inte
              är beroende av partier och kandidaters inställning. Jag tänker
              på frivilligheten. Det här talar emot frivilliga överenskommelser.
              Legitimiteten i den nuvarande ordningen finns inte. Människor
              känner inte till den här ordningen. De vet inte att den finns.
              Enligt en Sifoundersökning som utredningen i fråga gjort var det
              bara 11 % som kände till den här överenskommelsen. Uppemot 48
              %, om jag minns rätt, trodde inte att det fanns en sådan här överenskommelse.
            </seg>
            <seg>
              I andra länder har man infört detta delvis utifrån dåliga erfarenheter
              korruption i vid mening har inträffat. Jag tycker inte att vi
              ska vänta på en sådan händelse i Sverige, utan vi ska gå före.
              Då gäller det inte korruption i grov mening att någon överlämnar
              en väska med sedlar till någon annan, till en politiker utan det
              finns mycket mer sofistikerade problem i sammanhanget.
            </seg>
            <seg>
              Jag återkommer med ytterligare synpunkter och en fråga avslutningsvis.
            </seg>
          </u>
          <note type="speaker">
            Anf. 11 HANS WALLMARK (m):
          </note>
          <u who="hans_wallmark_d27c95" xml:id="i-020c453ae2d2273a">
            <seg>
              Fru talman! Jag tycker att det i allt väsentligt är ett alldeles
              utmärkt svar som justitieministern har avgett på interpellationen.
              Justitieministern har tillsammans med mig och några till förmånen
              att sitta i Moderaternas partistyrelse. Det kan nämnas att de
              bidrag som vi får in från externa bidragsgivare redovisas i klump.
              Sedan brukar partisekreterarna från de olika partierna, alltså
              inte bara från vårt utan också från de andra partierna, mötas.
              Man utbyter erfarenheter av varandras räkenskaper för att på det
              sättet ha en öppenhet. Jag tycker att det är en bra modell och
              en långt mycket bättre modell än någon form av lagstiftning.
            </seg>
            <seg>
              Det argument för lagstiftning som skulle kunna framföras är att
              det skulle kunna finnas någon form av samband mellan att man ger
              pengar och att man på det sättet avkräver någon form av motprestation
              från sina politiska företrädare, från de partier man ger pengar
              till.
            </seg>
            <seg>
              Man kan väl säga att de som för fram önskemålet om lagreglering
              såsom justitieministern tar upp i sitt svar kan bygga på att man
              genom sig själv känner andra. De som argumenterar för att det
              föreligger en motprestation och därför kräver avreglering reflekterar
              kanske utifrån att man genom sig själv känner andra.
            </seg>
            <seg>
              Om justitieministern skulle tvingas frångå det kloka svar hon
              har gett på interpellationen och börja fundera på någon form av
              reglering tror jag att det vid den tidpunkten i så fall är oerhört
              viktigt att inte bara följa strömmarna av rena pengar som går
              från donatorer, givare, eventuellt till partier utan framför allt
              följer de stora strömmar som i dag finns i Sverige när det gäller
              soft money , mjuka pengar, samt tjänster och gentjänster liksom
              ombudsmän som ställer upp för partier och ombudsmannalokaler som
              förvandlas till partiexpeditioner hundra dagar före ett val.
            </seg>
            <seg>
              Om det är så att detta ska lagregleras och om det är så att detta
              ska detaljstyras gäller det alltså att inte bara följa rena pengar
              från givare till partier, utan framför allt gäller det att följa
              flödet av tjänster och fackliga organisationer som omvandlas till
              partipolitiska budbärare hundra dagar före ett val. Det är, tror
              jag, en klok väg för justitieministern om hon skulle tvingas förändra
              det svar som hon nu har avgett.
            </seg>
          </u>
          <note type="speaker">
            Anf. 12 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-d822a16d88b0b599">
            <seg>
              Fru talman! Jag tror att det är viktigt att påpeka att det är
              självklart att det stöd som kommer från LO till Socialdemokraterna
              redovisas av varje förbund. Det är bara att ta del av det när
              man vill ha de uppgifterna. Det är helt offentligt, och det borde
              man kanske känna till som riksdagsledamot.
            </seg>
            <seg>
              Däremot vet vi ingenting om de pengar som kommer till Moderaterna.
              Det är någonting som förekommer i nästan samtliga länder att högerpartier
              får pengar av de mest rika och att förmögna personer ger pengar
              till högerpartierna. Det är inget undantag med de svenska Moderaterna.
              Det är ett högerparti som andra högerpartier. Det som skiljer
              dem åt är just det som Carl B Hamilton säger, nämligen att det
              inte redovisas öppet.
            </seg>
            <seg>
              Det handlar inte om några principer, Beatrice Ask, utan det handlar
              om att man vill fortsätta att få in en massa pengar samtidigt
              som man inte redovisar det öppet. Är man ett parti som talar för
              öppenhet är det väldigt enkelt att ansluta sig till samtliga andra
              partier och genomföra det som behövs, nämligen att se till att
              väljarna klart och tydligt kan ta ställning till om det här på
              ett eller annat sätt kan påverka. Det är en väldigt enkel ordning
              som sex av sju partier står bakom. Det är ingen slump att det
              parti som motsätter sig det är just det högerparti som vi har
              och som får de största gåvorna. Det är därför säg ingenting annat,
              Beatrice Ask, det är ingen som tror på det du säger. Säg i stället
              ärligt: Vi vill ha de här pengarna, vi tycker att det är en fördel
              för oss att vi får från dem som är de mest förmögna i Sverige,
              liksom i andra länder, och det tycker vi är bra. Då skulle vi
              kanske få lite större respekt för ditt ställningstagande.
            </seg>
            <seg>
              När man nu dessutom utger sig för att vara ett arbetarparti,
              vilket i och för sig väckt viss munterhet särskilt under de senaste
              veckorna, tror jag att det vore ännu viktigare att man faktiskt
              öppet redovisar det som kommer från enstaka miljonärer och från
              olika håll men som allmänheten inte får reda på i valrörelsen.
              Jag hoppas att Beatrice Ask tar sitt förnuft till fånga och ändrar
              sin inställning, som hon naturligtvis har med sig på beställning
              från Fredrik Reinfeldt och andra i den moderata partiledningen,
              och som justitieminister ser fördelarna med öppenhet, tar initiativ
              till och genomför de förändringar som behövs. Det vore väldigt
              trevligt att få ett klargörande här och nu.
            </seg>
          </u>
          <note type="speaker">
            Anf. 13 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-0af9b42f54f7f1ae">
            <seg>
              Fru talman! Först vill säga att det är riktigt att vi har lite
              olika uppfattningar och syn på detta med bidrag till partiernas
              verksamhet. Mitt interpellationssvar är ett svar från den alliansregering
              jag sitter i. Det är en uppfattning som vi är överens om vad gäller
              nuläget och hur vi ska hantera frågorna.
            </seg>
            <seg>
              Jag vill också påpeka för Anders Ygeman att Moderaterna inte
              tar emot bidrag från juridiska personer. Kom inte med sådana slängiga
              formuleringar om företag och annat.
            </seg>
            <seg>
              Vad gäller Thomas Bodströms invändning att det naturligtvis är
              rika människor som fritt måste kunna skänka pengar vill jag säga
              så här. Vad jag försökte lyfta fram var en synpunkt som jag inte
              har hittat på själv utan som universitetet i Uppsala och i Helsingfors
              med flera har lämnat, nämligen att föreningsfrihet och åsiktsfrihet
              är viktiga. Det är väsentligt att medborgare som arbetat hårt,
              skattat sina pengar faktiskt utan att berätta vem de röstar på
              kan bidra ekonomiskt till partier. Det är inte de stora givarna
              som är de väsentliga, utan det är de många små. Nivån på bidragen
              till vårt parti ligger ungefär i nivå med en ordinär kollekt.
              Det handlar alltså om 100 kr eller så där. Det handlar inte om
              stora summor. Sådana människor finns det väldigt få av. Det finns
              många vanliga hederliga medborgare i det här landet som på något
              sätt vill bidra till verksamheten, som kanske inte kan ställa
              upp själva och som skänker en slant till ett parti. Jag tycker
              ändå att man bör lyssna på dem som säger: Är det rimligt att man,
              om man lämnat ett bidrag till ett politiskt parti på det sättet,
              måste redovisa att man har gjort det?
            </seg>
            <seg>
              Det här är snårigt, och det är viktigt, och det är det därför
              som man får ha viss omsorg om redovisningen. Men jag delar den
              uppfattning som Hans Wallmark framförde, att man känner igen andra
              genom sig själv och att det är tjänster och gentjänster.
            </seg>
            <seg>
              Jag är glad över att Carl B Hamilton har lagt ned ett visst arbete
              på att synliggöra att Socialdemokraterna inte bygger verksamhet
              på att medborgare frivilligt bidrar ekonomiskt utan på att de
              fackliga organisationerna, både genom en egen valbudget, till
              exempel LO:s 20 miljoner, och stora gåvor på över 60 miljoner
              och gratisarbete som kan motsvara precis hur mycket som helst,
              tvingas betala till socialdemokratiska valkampanjer vare sig de
              vill eller inte och oavsett vem man röstar på. Det är ganska illa
              ur principiell synvinkel, som jag ser det.
            </seg>
            <seg>
              Thomas Bodström och jag hade en nyss en debatt om Lagrådet och
              grundlagar. Det kan väl inte vara så att det är Thomas Bodströms
              uppfattning att han nödvändigtvis måste veta namnet på varenda
              person i det här landet som är beredd att lägga en slant på Moderaterna.
              Då är ju inte rösthemlighet och åsiktsfrihet särskilt mycket värt.
              Det finns allvarliga principiella skäl till att skydda medborgarnas
              fri- och rättigheter. Det måste man ta i beaktande. Då kommer
              jag till mitt svar där jag säger att vi genom frivilliga överenskommelser
              jag tror att vi alla är intresserade av öppenhet, för medborgarna
              vill veta hur detta fungerar försöker hitta vägar så att vi kan
              redovisa hur vi finansierar valkampanjer och verksamhet. Jag tycker
              att det där systemet fungerar väl. Jag tror att det är den vägen
              man ska bygga vidare på. Det är inte säkert att man genom en lagreglering
              får mer öppenhet och bättre redovisning. Tvärtom finns det ibland
              skäl att anta att det mer ger utrymme för fiktiva konstruktioner,
              för då kan man luta sig mot lagen, medan frivilligheten hela tiden
              ställs under allmänhetens ljuslyktor.
            </seg>
          </u>
          <note type="speaker">
            Anf. 14 ANDERS YGEMAN (s):
          </note>
          <u who="anders_ygeman_6a8412" xml:id="i-5ccb9f71e2060af8">
            <seg>
              Fru talman! Först några allmänna reflexioner. Det är inte bara
              i partivalen det här är viktigt även om det är den fråga som vi
              främst diskuterar nu. I EMU-omröstningen mottog den ena sidan
              en enorm mängd medel från privata och juridiska personer som inte
              redovisades någonstans. Man kan tänka sig andra sådana politiska
              situationer där det blir David mot Goliat och där vi som medborgare
              inte vet vilka intressen det är som drivs och vilka ekonomiska
              intressen som står bakom. Det är något slags innehållsförteckning
              eller VDN-deklaration som behövs.
            </seg>
            <seg>
              Carl B Hamilton har fel om de socialdemokratiska bidragen vi
              redovisar öppet varje krona vi får till vårt parti. Vi är lite
              brända av modellen av partisekreterarsamtal, som Hans Wallmark
              tar upp. Folkpartiet kallade till sådana partisekreterarsamtal
              för att reda ut allt som kunde vara om mejl och datorer i valrörelsen
              tre dagar efter det att Folkpartiets partisekreterare hade fått
              vetskap om att Folkpartiet regelmässigt hade brutit sig in i våra
              datorsystem. Då blir det lite märkligt att det ska vara modellen.
              Ni sitter här och tiger, och så ska vi lita på att nästa gång
              en moderat eller folkpartistisk partisekreterare kommer hit ska
              han eller hon plötsligt säga sanningen. Det är inte särskilt trovärdigt.
            </seg>
            <seg>
              Beatrice Ask säger att det är en god ordning och att ni redovisar
              öppet. Jag håller i min hand Moderaternas årsredovisning. Här
              står inte en bokstav om er hemliga insamlingsstiftelse Tornet
              som har bidragit med 11 miljoner kronor. Om öppenheten är så god,
              varför vågar ni inte öppet redovisa de bidrag ni får?
            </seg>
            <seg>
              Beatrice Ask säger att ert parti inte tar emot några bidrag från
              juridiska personer. Tidningen Expressen har granskat detta och
              kommit fram till att ni under den senaste tioårsperioden har fått
              närmare 60 miljoner kronor från företag och organisationer. Så
              sent som 1998 mottog Moderaterna 17 miljoner kronor i täckta bidrag
              från organisationer och företag.
            </seg>
            <seg>
              Sedan säger Beatrice Ask att det är små belopp, det handlar om
              saker som motsvarar en vanlig kollekt. I samma Expressenartikel
              träder ett antal personer fram och säger att de har gett hundratusentals
              kronor till Moderaternas hemliga insamlingsstiftelse. Är det att
              betrakta som normalbelopp i en kollekt, och i så fall, i vilken
              kyrka brukar Beatrice Ask ge sin kollekt?
            </seg>
            <seg>
              Sammanfattningsvis vill jag säga att alla länder har den här
              redovisningen. Det är bara ett parti som blockerar att vi ska
              ha denna öppna demokratiska redovisning i Sverige, och det är
              Moderaterna. De redovisar inte detta öppet i sin årsredovisning
              och de ljuger om de bidrag som de har fått. Jag hoppas att alliansregeringens
              uppfattning i framtiden kommer att komma närmare den som Folkpartiet
              och dess partisekreterare Erik Ullenhag har redovisat. Då kan
              vi komma överens här i kammaren alla partier om att öppet redovisa
              de intäkter vi får från privatpersoner och företag.
            </seg>
          </u>
          <note type="speaker">
            Anf. 15 CARL B HAMILTON (fp):
          </note>
          <u who="carl_b_hamilton_b4f697" xml:id="i-86e2315f0f78e561">
            <seg>
              Fru talman! Det är ett skämt att höra talet om att LO talar om
              hur mycket man ger. 8 av 15 LO-förbund vägrar ju att svara på
              enkäten från riksdagens utredningstjänst.
            </seg>
            <seg>
              Låt mig citera Livsmedelsarbetarförbundet: Vi kan inte se någon
              orsak till att besvara frågor från riksdagen, varför vi inte har
              för avsikt att skicka någon redogörelse.
            </seg>
            <seg>
              Så är det med det. Detta är själva problemet. Det är så sant
              när jag säger att detta inte har fungerat väl. Hemlighetsmakeriet
              har funnits och finns alltjämt.
            </seg>
            <seg>
              De problem som remissinstanserna pekar på, Beatrice Ask, har
              lösts i andra länder i vår närhet som har samma politiska kultur,
              uppbyggnad etcetera som vi har. Om de har lyckats lösa det så
              kan vi göra det också. Jag tycker inte att justitieministern ska
              göra som hon gör implicit här när hon säger detta. Effekten av
              hennes svar är ju att remissinstanserna har rätt och utredningen
              har fel. Här står två analyser mot varandra, och det går inte
              att avspisa utredningen den anser sig ju ha löst problemen med
              att säga att Uppsala universitet och något annat universitet har
              haft invändningar. Man måste gå vidare.
            </seg>
            <seg>
              Sedan har vi den negativa föreningsfriheten. Om man nu diskuterar
              föreningsfrihet så måste man ta upp den frågan också. När jag
              har hållit på med detta har jag så många gånger fått mejl och
              brev från enskilda LO-medlemmar. De känner sig kränkta, förbigångna
              och trakasserade på sin arbetsplats därför att arbetskamraterna
              som sitter i LO-klubben inte tar sig an deras problem eftersom
              de har redovisat en annan uppfattning.
            </seg>
            <seg>
              Avslutningsvis eftersom jag bara har några sekunders talartid
              kvar skulle jag bara vilja be justitieministern att åtminstone
              skicka denna fråga till Grundlagsberedningen och be den komma
              med ett förslag i god tid före valet 2010.
            </seg>
          </u>
          <note type="speaker">
            Anf. 16 HANS WALLMARK (m):
          </note>
          <u who="hans_wallmark_d27c95" xml:id="i-1b40f15f02036634">
            <seg>
              Fru talman! Bara för att det ska råda klarhet har jag just försökt
              visa ledamoten Ygeman var den här typen av intäkter finns i Moderaternas
              årsredovisning. Den ligger under övriga intäkter, och det gäller
              resultatet av medlemsinsamlingar på olika sätt. I den senaste
              årsredovisningen du hade var det upptaget till ungefär 35 miljoner.
            </seg>
            <seg>
              Moderaterna i Ängelholm har en ganska stor spargris från Sparbanken
              Gripen som står i vår föreningslokal. Där kan medlemmar lägga
              ned olika former av bidrag. Det brukar inte bli så många hundralappar.
              Men vi kontrollerar inte vilka som lägger i pengar där, och därför
              kan det också bli svårt för er att få en redovisning av exakt
              vem som har gett vad i spargrisen.
            </seg>
            <seg>
              Jag känner inte Socialdemokraterna, men jag känner Moderaterna
              ganska väl. Jag önskar att det som många påstår skulle vara sant,
              nämligen att det kommer stora, väldiga intäkter utifrån in till
              vårt parti. Om det hade varit sant så hade vi haft ett mycket
              enklare och roligare arbete i partistyrelsen de föregående åren
              än vad vi har haft när det gäller vår egen ekonomi.
            </seg>
            <seg>
              Tyvärr stämmer inte detta. Det är precis som Beatrice Ask säger,
              och det är också motiveringen till att man inte ska reglera detta:
              Det är många små bidrag. I och för sig finns det också bidrag
              på lite högre nivåer, men många som ger pengar till sitt parti
              ger några hundralappar kanske någon tusenlapp. Det tycker jag
              är bra. Jag tycker att det är bra att vi som enskilda individer
              hjälper och stöder våra partier oavsett om det handlar om Moderaterna
              eller Socialdemokraterna.
            </seg>
            <seg>
              Jag tycker att frågeställningen ger uttryck för ett förakt för
              detta enskilda engagemang. Just därför tycker jag inte att frågan
              ska regleras. Det ska vara på den linje som Beatrice Ask ger uttryck
              för i sitt svar till frågeställaren.
            </seg>
            <seg>
              Jag tror att frivillighet är mycket bättre än reglering. Men
              om man nu ska reglera så är det viktigt att man inte bara gör
              som Ygeman säger att man har kontroll över varje krona som kommer
              in till socialdemokratin utan att man också tar de mjuka pengarna,
              tjänsterna och ombudsmännen. Det gäller alla de personer som utifrån
              kommer in i partierna och ställer upp varje gång det är hundra
              dagar kvar till valet.
            </seg>
          </u>
          <note type="speaker">
            Anf. 17 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-1a344769cdf728e2">
            <seg>
              Fru talman! Ni märkte väl det var ganska intressant att Beatrice
              Ask sade att de är överens om detta i allianspartierna i regeringen.
              Det är väl ingen som har missat, Beatrice Ask, att det är en moderatledd
              regering totalt och att vi har tre lydpartier som inte får något
              som helst gehör ens när deras egna talesmän säger detta. Det faktum
              att Moderaterna styr helt och hållet behöver du inte påminna oss
              om. Vi har hört att det är sex av sju partier som är emot alltså
              också Folkpartiet, Centern och Kristdemokraterna. Att de som tycker
              att det är så kul att få vara med i regeringen sedan blint accepterar
              det som Moderaterna föreslår behöver du inte plåga övriga borgerliga
              ledamöter med här inne. Det känner de väl till redan.
            </seg>
            <seg>
              Du talar om föreningsfriheten, och det tycker jag också är intressant.
              Du säger att om vi inför det här så bryter vi mot föreningsfriheten
              och rösträtten. Det skulle innebära att Norge, Finland, Danmark,
              Tyskland, Frankrike och Storbritannien gör det. Alla de länderna
              bryter alltså mot det. Det är ganska magstarkt av en svensk justitieminister,
              som i och för sig är en utmärkt skolpolitiker men som faktiskt
              inte har någon juridisk kunskap, att fullständigt döma ut alla
              de här ländernas juridiska kunskap om vad man har kommit fram
              till i föreningsfriheten, som är reglerad i Europakommissionen.
              De har haft fullständigt fel allihopa, säger skolpolitiker Beatrice
              Ask. Det är ganska fantastiskt.
            </seg>
            <seg>
              Nästa anmärkningsvärda påstående är att det handlar om hundralappar.
              Det gör det inte. Det handlar om miljoner från förmögna människor,
              och det vet Beatrice Ask. Alla andra vet också att det är det
              som det handlar om.
            </seg>
            <seg>
              Hur mycket ni än försöker lägga över ansvaret är det ändå ett
              faktum som gäller: Vi är för en reglering. Ni är emot. Vi redovisar
              öppet våra bidrag. Ni gör det inte.
            </seg>
            <seg>
              Säg nu i ditt sista anförande att ni i alla fall kan vara beredda
              att diskutera en förändring i framtiden! Då gör du åtminstone
              dina borgerliga kamrater här i salen glada.
            </seg>
          </u>
          <note type="speaker">
            Anf. 18 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-653ecfc31ec071ba">
            <seg>
              Fru talman! För det första vill jag påpeka att Moderaterna inte
              har varit ensamma om att ha invändningar.
            </seg>
            <seg>
              För det andra vill jag påpeka att jag har stor respekt för andra
              länders lagstiftning. Det är riktigt att det finns lagregleringar
              i andra länder. Men Thomas Bodström som är så otroligt bevandrad
              i juridiska frågor borde känna till att i Sverige använder vi
              den svenska grundlagen som utgångspunkt. Den är inte likadan i
              alla lägen.
            </seg>
            <seg>
              Därför är det på det enkla sättet att när man har tittat på frågan
              så har de remissinstanser som jag tycker är tunga det handlar
              om Uppsala universitet, Helsingforss universitet, Lunds universitet,
              Göteborgs universitet och Svea hovrätt till exempel ifrågasatt
              utredningsförslaget och om det är förenligt med den svenska regeringsformen.
              De har sagt att det framför allt i två avseenden föreligger problem.
              Det ena gäller förbudet mot åsiktsregistrering och det andra gäller
              föreningsfriheten.
            </seg>
            <seg>
              Jag vill påpeka att enligt regeringsformen får man inte ha en
              anteckning om en medborgare i Sverige i ett allmänt register när
              det gäller hans eller hennes politiska åskådning. Eftersom ett
              förslag av det slag som vi har sett skulle innebära att en givares
              namn skulle tas in i partiernas lagstadgade redovisningar menar
              remissinstanserna att detta strider mot förbudet mot åsiktsregistrering.
              Det kanske är okunnigt av mig att påpeka detta i kammaren, men
              jag tycker ändå att det är synpunkter på utredningen som har kommit
              fram och som man ska ta i beaktande.
            </seg>
            <seg>
              Jag är väl medveten om att det finns lagstiftning i andra länder.
              Låt mig ta USA som exempel. Det är inte tvärsäkert, åtminstone
              enligt min bedömning, att lagregleringen i USA har inneburit att
              det saknas problem. Tvärtom är det väl alldeles uppenbart att
              det finns kryphål, att man hittar undantag och att det finns gränsdragningsfall
              som ställer till en massa oreda. Det beror naturligtvis på USA:s
              lagstiftning. Den som påstår att en lagreglering är den enda lösningen
              för att få öppenhet när det gäller hur partierna finansierar sin
              verksamhet talar inte sant. Jag tycker att man ska kunna diskutera
              det i en så här pass viktig fråga.
            </seg>
            <seg>
              Jag vill återigen säga att det inte finns några företagsbidrag.
              Jag tycker att detta är direkt oförskämt. Jag skulle aldrig kunna
              säga att någon står i kammarens talarstol och ljuger. Mig veterligen
              har jag heller aldrig påstått det.
            </seg>
            <seg>
              Vi moderater tar inte emot bidrag från juridiska personer. Däremot
              säljer vi annonser i tidningar och gör en del andra sådana saker
              till skillnad från Socialdemokraterna som smart nog finansierar
              en väldigt stor del av sin ekonomi genom spelverksamhet, lotteriverksamhet,
              där medborgarna oftast inte vet vad de betalar till. Där drar
              man in otroligt stora summor på att människor spelar bort sina
              pengar. Det kan man också se moral i om man vill.
            </seg>
            <seg>
              Sammantaget tycker jag fortfarande att det finns invändningar
              mot en lagreglering. Jag är inte övertygad om att en lagreglering
              är en lösning för att få ökad öppenhet i detta. Jag tycker att
              det också är typiskt att man ser problemen med privata människors
              skattade pengar som de frivilligt lämnar till en organisation.
            </seg>
            <seg>
              Jag noterade att Anders Ygeman nu gick längre än i interpellationen
              och började tala om andra organisationer än partierna. Det tycker
              jag är en väldigt intressant framtidsfråga. Vill Socialdemokraterna
              detaljreglera alla föreningars och organisationers ekonomi på
              det här sättet? Då har vi fått en ännu större fråga som antagligen
              inkräktar ännu mer på föreningsfriheten. Det var precis det som
              sades.
            </seg>
            <seg>
              Jag tror att vi ska vara väldigt rädda om föreningsfrihet och
              åsiktsfrihet och väldigt noga med hur vi hanterar dem. Jag tycker
              att det är viktigt att partisekreterare och partiorganisationer
              tillsammans i ordning och frivilligt ser till att man redovisar
              inkomster och annat. Det är inte enbart genom årsredovisning som
              man redovisar pengar, och det trodde jag att Thomas Bodström kände
              till.
            </seg>
          </u>
          <note type="speaker">
            Anf. 19 ANDERS YGEMAN (s):
          </note>
          <u who="anders_ygeman_6a8412" xml:id="i-c24243e5df24e9a2">
            <seg>
              Fru talman! Låt oss börja med föreningsfriheten. Den slås fast
              i Europakonventionen och är lika för de europeiska länderna. Det
              är ingen skillnad på den föreningsfrihet man har i Norge. Jag
              tycker att det är lite fräckt att påstå att exempelvis Carl B
              Hamilton, Folkpartiet eller Centerpartiet skulle vilja hota föreningsfriheten
              i Sverige bara för de vill ha en kontroll av Moderaternas bidrag.
              Det är ett fräckt påstående.
            </seg>
            <seg>
              Jag kallade justitieministern för lögnare, och det gjorde jag
              på grund av den rapportering som varit i TV 4 och tidningen Expressen.
              Där har person efter person som ger pengar till Moderaterna trätt
              fram. Peter Liljeström, företaget Caligraf, berättar att företagets
              omfattande annonsering varit ett förtäckt partistöd. Man skapar
              alltså förtäckta organisationer och hemliga stiftelser som inte
              tas upp i årsredovisningen och inte nämns på Moderaterna hemsida,
              som inte har någon egen hemsida, som inte har något telefonnummer
              och där man inte på något sätt kan utöva oberoende kontroll. Det
              är samma sak med tidningen Medborgaren. De som ger pengar, 100
              000-tals kronor, inte mer än en genomsnittlig kollekt, säger Beatrice
              Ask, uppfattar att de ger partistöd. Om givarna inte har förstått
              vad de gör, är vi alldeles säkra på att det är Moderaterna som
              inte har förstått det här? Eller kan det vara så enkelt att ni
              inte vågar stå för de pengar ni får i bidrag?
            </seg>
            <seg>
              Tidningen Expressen har konstaterat att det är 60 miljoner kronor
              som Moderaterna har tagit emot från juridiska personer. Någon
              måste ljuga, antingen tidningen Expressen eller Beatrice Ask.
            </seg>
            <seg>
              Jag skulle önska att Beatrice Ask i alla fall kunde visa lite
              ödmjukhet och säga att hon ser inskränkningar i föreningsfriheten.
              Men hur ska vi bereda det här vidare? Hur ska vi kunna få ett
              öppet system som kan leva upp till de krav vi har på rättssäkerhet
              så att vi i fortsättningen inte ska behöva ha sådana här debatter
              utan kan se de svenska partistöden redovisas öppet och offentligt?
            </seg>
          </u>
          <note type="speaker">
            Anf. 20 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-8085d8b0b9459803">
            <seg>
              Fru talman! Jag hoppas verkligen att den här diskussionen fortsätter
              även efter den här slutrepliken.
            </seg>
            <seg>
              När det gäller föreningsfriheten och Europakonventionen vill
              jag säga att utöver de europeiska reglerna finns ju också nationella
              regler som man kan behöva ta hänsyn till och som påverkar det
              hela.
            </seg>
            <seg>
              Jag noterar också den intressanta synpunkten att sanningssägare
              i Anders Ygemans värld är tidningen Expressen. Expressen anses
              veta mer om allt än den redovisning partierna ger. Det tycker
              jag är en intressant ståndpunkt. Nästa gång de skriver om Socialdemokraterna
              ska jag tänka på att det är där man får veta vad som egentligen
              gäller. Jag tror att man ska vara lite försiktig med det.
            </seg>
            <seg>
              Jag har den inställningen att öppenhet är viktigt. Jag tycker
              också att det är viktigt att människor kan engagera sig politiskt
              och har möjlighet att bidra till politiskt arbete genom att själva
              vara med men också genom att skänka en slant. Framför allt tycker
              jag att det är riktigt att man kan ta egna skattade pengar och
              bidra till en förening av något slag och på det sättet hjälpa
              till med verksamheten. Jag skulle faktiskt vara väldigt glad om
              flera ville skänka pengar till Moderaterna, Socialdemokraterna,
              Folkpartiet eller Kristdemokraterna. Jag tror att det vore bra
              om våra partier finansierades mer av människor som med beskattade
              pengar frivilligt bidrar till det hela. Nu är det dessvärre så
              att Moderaterna, Socialdemokraterna och de andra partierna är
              väldigt beroende av statliga bidrag där medborgarna inte har haft
              så särskilt mycket att säga till om när det gäller vad de är beredda
              att stödja eller inte mer än genom de allmänna valen.
            </seg>
            <seg>
              Jag skulle önska att vi hittade en ordning där flera, utan att
              riskera att få en partistämpel, kunde lägga pengar frivilligt
              till partiorganisationerna. Det tycker jag att man ska ha med
              sig när man diskuterar de här frågorna.
            </seg>
            <seg>
              Jag har respekt för att andra länder har lagreglering, men jag
              konstaterar att det inte har varit lösningen på problemen. Jag
              hoppas verkligen att partierna, inte minst på frivillig väg, diskuterar
              formerna för redovisning framöver och hur vi på ett bra sätt ska
              visa medborgarna hur vi finansierar partiverksamheten.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2006/07:76 om rättshjälp för svenska
            medborgare utomlands
          </note>
          <note type="speaker">
            Anf. 21 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-c2bb79d6586d960b">
            <seg>
              Fru talman! Maryam Yazdanfar har mot bakgrund av ett enskilt
              fall frågat mig vad jag avser att vidta för åtgärder för att förstärka
              rättshjälpen för svenska medborgare som behöver hjälp utomlands.
            </seg>
            <seg>
              Jag har i går besvarat frågorna 2006/07:131 av Jan Ertsborn och
              2006/07:164 av Désirée Pethrus Engström i liknande eller samma
              enskilda fall.
            </seg>
            <seg>
              Jag vill inledningsvis understryka att frågorna om att bekämpa
              hedersrelaterat våld och ge stöd åt dem som utsätts för sådant
              våld är högt prioriterade för regeringen. Frågorna är komplexa,
              inte minst i juridiskt hänseende, och ställer nya krav på myndigheterna.
              Det är viktigt att kunskaperna hos polis och andra myndigheter
              ökar så att rätt insatser kan sättas in i tid. Hotade kvinnor
              ska skyddas. Utsatta kvinnors ekonomiska trygghet ska säkras.
            </seg>
            <seg>
              Lagstiftningen om rättshjälp ger visst utrymme att bevilja den
              rättssökande rättshjälp i en angelägenhet som ska behandlas utomlands.
              Detta gäller särskilt när angelägenheten avser ett sexualbrott,
              men även i andra fall kan rättshjälp beviljas om det finns särskilda
              skäl för det. Som bekant har också Rättshjälpsmyndigheten numera
              beviljat den rättssökande rättshjälp i det fall som Maryam Yazdanfar
              nämner.
            </seg>
            <seg>
              Det är viktigt att rättshjälpssystemet är ändamålsenligt utformat.
              Jag kommer noga att följa utvecklingen på detta område.
            </seg>
          </u>
          <note type="speaker">
            Anf. 22 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-3b346d5df30fb5d7">
            <seg>
              Fru talman! Jag vill börja med att tacka justitieministern för
              svaret. Tyvärr tycker jag att det var lite för otydligt. Jag skulle
              gärna vilja att Beatrice Ask förklarar detta närmare. Det handlar
              dels om vad regeringen tänker göra för att bekämpa den hedersrelaterade
              brottsligheten, dels om vad brottsoffer som har blivit utsatta
              för hedersrelaterat våld utomlands kan räkna med att få för stöd
              från Sverige.
            </seg>
            <seg>
              I både regeringsförklaringen och den borgerliga budgeten finns
              skrivningar om att bekämpa det hedersrelaterade våldet. Nu skriver
              även Beatrice Ask om detta i det här interpellationssvaret, dock
              i mycket allmänna ordalag.
            </seg>
            <seg>
              Jag undrar när justitieministern tänker konkretisera sig. Exakt
              vad vill och tänker regeringen göra för att motverka orsakerna
              till och konsekvenserna av det hedersrelaterade våldet?
            </seg>
            <seg>
              Vi socialdemokrater föreslår exempelvis i vårt budgetförslag
              ett steg på vägen. Det är att inrätta en central funktion inom
              polisen som tar sig an, samordnar och utvecklar polisens arbete
              mot hedersrelaterat våld.
            </seg>
            <seg>
              Låt mig sedan återgå till min ursprungliga frågeställning. Det
              är precis som Beatrice Ask säger att rättshjälp kan ges till svenska
              medborgare som utsatts för sexualbrott i utlandet eller om andra
              särskilda skäl föreligger.
            </seg>
            <seg>
              Jag ser med glädje att Tugba Tunc sedan interpellationen ställts
              beviljats rättshjälp av Rättshjälpsnämnden. Jag är medveten om
              att justitieministern inte kan uttala sig i det enskilda fallet,
              men jag undrar om Tugba Tuncs fall kan ses som prejudicerande
              och om brottsoffer som blivit utsatta för hedersrelaterat våld
              i framtiden kan räkna med att få rättshjälp. Jag undrar också
              vilka skäl som justitieministern anser vara tillräckliga för att
              svenska medborgare ska få rättshjälp utomlands.
            </seg>
          </u>
          <note type="speaker">
            Anf. 23 JAN ERTSBORN (fp):
          </note>
          <u who="jan_ertsborn_202f6d" xml:id="i-888a580de89ee61c">
            <seg>
              Fru talman! Jag vill inledningsvis tacka justitieministern för
              det svar som vi har fått på interpellationen och även på den skriftliga
              fråga som jag skrivit med i princip samma innehåll. Det känns
              också väldigt tillfredsställande att det fanns utrymme i den gällande
              lagstiftningen för Rättshjälpsmyndigheten att göra en omprövning
              för att lösa just det aktuella fall som har gjort att vi står
              här i dag och diskuterar rättshjälp för svenska medborgare utomlands.
            </seg>
            <seg>
              Jag anmälde mig till den här debatten därför att jag skulle vilja
              skicka med lite grann till justitieministern. Jag förstår att
              om man har varit minister i mindre än två månader så kan man inte
              säga alltför mycket i de olika ärenden som dyker upp, men det
              räcker nog inte för justitieministern att följa utvecklingen,
              utan det krävs lite åtgärder.
            </seg>
            <seg>
              För min del tycker jag att vi har en olycklig konstruktion i
              lagstiftningen då vi har plockat ut sexualbrotten speciellt och
              kan tänka oss att ge rättshjälp där. Jag tror och tycker att den
              här lagstiftningen borde vara uppbyggd kring brottets svårighetsgrad
              i stället för att man pekar ut en viss typ av brott. Det aktuella
              fallet visar väl också att det hade varit en bra lösning lagstiftningstekniskt.
              Jag hoppas att man kan göra de förändringarna.
            </seg>
            <seg>
              Sedan är det väl också så att hela vårt rättshjälpssystem behöver
              ses över, inte bara när det gäller saker och ting som händer utomlands.
              Det är mycket angeläget när det gäller brott som begås utomlands,
              naturligtvis, eftersom det blir allt vanligare och vi har väldigt
              mycket svenska medborgare som bor utomlands mer eller mindre permanent
              och som reser utomlands.
            </seg>
            <seg>
              Min förhoppning och mitt medskick till justitieministern är alltså
              att det nog faktiskt krävs en översyn av den här lagstiftningen,
              och det är min förhoppning att en sådan kan komma till stånd.
            </seg>
          </u>
          <note type="speaker">
            Anf. 24 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-1bb0bf57a641a9a2">
            <seg>
              Fru talman! Maryam Yazdanfar kom med en delvis ny fråga genom
              att hon undrade varför jag var så allmän när det gällde kampen
              mot hedersrelaterat våld. Skälet är ju att interpellationen gällde
              just rättshjälpen. Men när det gäller hedersrelaterat våld finns
              det väldigt mycket som behöver göras, och det är väl intressant
              att Socialdemokraterna motionerat i frågan. Jag ska titta på det.
            </seg>
            <seg>
              Det som är bra är att den borgerliga regeringen nu har gjort
              en kraftsatsning bland annat på polisen som möjliggör ett mer
              intensivt arbete på många viktiga områden. Det tror jag är viktigt.
              Sedan får man ta en diskussion om hur vi ska organisera oss och
              annat.
            </seg>
            <seg>
              Det som bekymrar mig mycket när det gäller hedersrelaterat våld
              är dock inte i första hand polisinsatserna utan faktiskt att det
              brister i hur andra myndigheter stöttar de unga människor som
              hamnar i den här situationen och hur vi mer allmänt ska arbeta
              med frågorna långsiktigt. Jag återkommer gärna och diskuterar
              hedersrelaterat våld i vid mening.
            </seg>
            <seg>
              När det gäller rättshjälpsfrågorna delar jag i huvudsak alla
              de uppfattningar som Jan Ertsborn gav uttryck för. Det är lite
              knepigt med det här regelverket där man har ett utrymme för särskilda
              fall det är ju bara myndigheten som kan bedöma detta medan man
              när det gäller sexualbrott slipper det här med särskilda fall.
              Det finns väl anledning att fundera över om det är riktigt, och
              med påpekandet att jag följer utvecklingen ska förstås att jag
              funderar över det. Jag tycker att det var intressant med det ställningstagande
              myndigheten gjorde i det här fallet, och det finns anledning att
              följa detta.
            </seg>
            <seg>
              Sedan är det ingen hemlighet att riksdagen har gett regeringen
              en del uppdrag vad gäller rättshjälpssystemet i andra frågor där
              vi tvingas titta på vad man kan göra för att detta ska fungera
              väl och också griper oss an detta med entusiasm. Det är viktigt
              att människor i besvärliga situationer får stöd och hjälp, och
              vi ska se vad vi kan göra så långt som det bara går, men det är
              också knepiga avvägningar många gånger när det gäller hur det
              ska se ut.
            </seg>
            <seg>
              Det finns också, när det gäller händelser utomlands, en uppdelning.
              Rättshjälpen är en fråga, men sedan handlar det också om konsulärt
              bistånd: Vad får man så att säga för hjälp från UD på plats när
              man har hamnat i en mycket knepig situation? Det är en annan del
              i frågeställningen. Där har man väl i det fall som togs upp i
              interpellationen fått en viss del av hjälpen, men även där ser
              regelverket ut på ett visst sätt.
            </seg>
            <seg>
              Jag tror generellt att det är så här, att med en allt rörligare
              befolkning som reser runt i världen, och med händelser som inträffar
              lite överallt, så är vi tvingade att nu och då faktiskt diskutera
              vilket ansvar Sverige kan sägas ha för att hjälpa människor som
              hamnar i knepiga situationer. När är det den enskildes ansvar
              att hantera det hela? Framför allt måste vi se till att medborgarna
              vet om vad som gäller. Sedan ligger det i sakens natur att utvecklingen
              går snabbt, och det gör att myndigheter och andra som ska fatta
              beslut i den här typen av frågor inte alltid hinner med eller
              att praxis inte hinner med. Därför får vi den här typen av fall.
            </seg>
            <seg>
              Jag är också väldigt glad över att det ser ut som om det i det
              här fallet och i en del andra faktiskt fungerar någorlunda väl,
              eller om jag ska uttrycka mig bättre: enligt de intentioner som
              funnits från riksdag och andra.
            </seg>
            <seg>
              Men som sagt: Det finns ett uppdrag hos regeringen att titta
              på en del av det här systemet. Det finns anledning att göra det.
              Det får vi återkomma till. Det var det jag menade med de skrivningar
              som fanns i mitt svar.
            </seg>
          </u>
          <note type="speaker">
            Anf. 25 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-705f19b1eab05f07">
            <seg>
              Fru talman! Anledningen till att jag började diskutera hedersrelaterat
              våld i vid mening var att justitieministern själv diskuterar hedersrelaterat
              våld i vid mening i sitt interpellationssvar, att Fredrik Reinfeldt
              tog upp det, i vid mening, liksom våld mot kvinnor, i vid mening,
              i regeringsförklaringen och att man har gjort det i budgeten.
              Det tycker jag är jättebra.
            </seg>
            <seg>
              Problemet är att kring den här problematiken går det att ha så
              mycket vida åsikter i vid mening. Det går att tycka att det är
              synd om människor som utsätts för brott, och det är det. Det går
              att tycka att de här brotten ska klaras upp, och det tycker vi
              alla. Men när det dras till sin spets, och när det är dags att
              i skarpt läge tycka saker och göra saker som gör att situationen
              för de här unga kvinnorna förbättras, då blir det genast svårare,
              och det var därför jag var nyfiken på vad justitieministern menade
              med sina allmänna ordalag.
            </seg>
            <seg>
              Jag ställde också en fråga om vad justitieministern anser vara
              särskilda fall för att få rättshjälp. Jag förstår att justitieministern
              funderar och tycker att reglerna kring rättshjälp ska ses över,
              men justitieministern måste ju ändå ha egna tankar om detta. Det
              tycker jag är viktigt att klargöra, framför allt mot bakgrund
              av det fall jag beskriver i interpellationen.
            </seg>
            <seg>
              Den här unga kvinnan har visat ett enormt starkt mod när det
              gäller att våga driva sitt fall för att få den hjälp hon behöver.
              Det är inte alla människor som har den kraften, den energin och
              den kapaciteten. Jag tycker inte att man ska dels behöva bli utsatt
              för ett brott, dels behöva kämpa med näbbar och klor för att få
              hjälp att få sin sak prövad.
            </seg>
            <seg>
              Därför vill jag fortfarande veta om justitieministern anser att
              hedersrelaterade brott är sådana särskilda skäl som behövs för
              att få rättshjälp och även allmänt vilka brott som i framtiden
              ska kvalificera en för att man ska få rättshjälp hemifrån Sverige
              om man blir utsatt för dem utomlands.
            </seg>
          </u>
          <note type="speaker">
            Anf. 26 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-a81ac015178ca393">
            <seg>
              Fru talman! Jag får inte uttala mig om vad som är särskilda skäl.
              Det skulle bli helt fel om jag gjorde det. Men låt mig säga så
              här: Hedersrelaterade brott ställer rättsväsendet och andra myndigheter
              inför delvis nya utmaningar. Det blir frågeställningar och vinklingar
              på problem som man inte tidigare har hanterat. Det är alldeles
              uppenbart att det i olika ärenden och i olika myndigheter blir
              problem.
            </seg>
            <seg>
              Jag tror att en viktig sak i ett brett program mot den här problematiken,
              om jag får säga så, är att höja kunskapsnivån och medvetenheten.
              Det är väldigt lätt att trampa fel. Jag tycker att skolexemplet
              på det är när flickor har bett om hjälp hos myndigheter, och så
              ringer man hem till föräldrarna och anmäler att barnet har problem
              precis det man inte skulle göra. Det är väldigt lätt att agera
              fel, och det är en komplex fråga hur man ger de här flickorna
              stöd på bästa sätt.
            </seg>
            <seg>
              Det är också så där delar jag interpellantens uppfattning att
              de unga människor som vågar ta strid för sin rätt är otroligt
              modiga och måste få allas vårt stöd på många sätt.
            </seg>
            <seg>
              Att utmana hederskulturen och de traditioner som finns innebär
              stora risker, men många gånger innebär det också en ensamhet då
              man lämnas vid sidan av de strukturer och den sociala gemenskap
              som man annars kanske hade haft. Det är alltså en mycket svår
              situation, och därför tycker jag att det är viktigt och bra att
              flickan i det här fallet fick hjälp.
            </seg>
            <seg>
              Jag tror, som sagt, att myndigheterna, även Rättshjälpsmyndigheten,
              framöver har mycket att göra när det gäller att bedöma vad som
              är särskilda fall. Jag ska inte lägga mig i det. Däremot tror
              jag att vi i riksdagen behöver diskutera hedersproblematiken,
              och regeringen kommer att arbeta med den eftersom vi kommer att
              arbeta mot just kvinnovåld och annat. Jag vill därför gärna återkomma
              till att mycket också handlar om det sociala stödet och den uppbackning,
              i vid mening, som man måste få när man faktiskt vill hävda den
              rätt som man som enskild medborgare har enligt svensk lag, med
              de värderingar vi har. Där har vi mycket att göra för att ge dessa
              unga människor det stöd de kan behöva.
            </seg>
            <seg>
              Sedan måste rättsväsendet fungera, och vi måste på olika sätt,
              i lagstiftning och annat, se till att de aspekter som är speciella
              för hedersproblematiken ryms där och kommer till uttryck. Jag
              tror att det finns ett stort behov av fortbildning eller kompetenshöjning
              på alla nivåer inom rättsväsendet när det gäller det här området
              just för att det är så svårhanterligt. Därför hoppas jag att de
              resurser vi ger till polisen ska utgöra ett litet bidrag för att
              möjliggöra en ordentlig satsning.
            </seg>
            <seg>
              Som jag sade tidigare ska jag naturligtvis med intresse titta
              på det konkreta förslag som kommit från Socialdemokraterna eftersom
              jag tror att vi har ett ansvar att tillsammans hjälpas åt för
              att ge dessa ungdomar det stöd som de verkligen behöver.
            </seg>
          </u>
          <note type="speaker">
            Anf. 27 MARYAM YAZDANFAR (s):
          </note>
          <u who="maryam_yazdanfar_d78180" xml:id="i-6ad3d40a7a9e05cc">
            <seg>
              Fru talman! Jag har just börjat min första mandatperiod i riksdagen,
              och justitieministern får rätta mig om jag har fel, men det är
              väl ändå så att det är justitieministern som statsråd som har
              ansvaret för att vara pådrivande i hur myndigheter utformar sin
              verksamhet?
            </seg>
            <seg>
              Då ter det sig lite märkligt att det är Rättshjälpsnämnden som
              på något sätt ska göra det. Det är klart att de ska se över regelverket,
              men mot bakgrund av det goda resonemang som justitieministern
              förde om hur viktigt det är att få hjälp och stöd måste hon väl
              ändå ha en egen åsikt. Det gäller speciellt när brottet sker utanför
              Sveriges gränser där man är som mest ensam och mest utsatt.
            </seg>
          </u>
          <note type="speaker">
            Anf. 28 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-a4f4117d78a766ce">
            <seg>
              Fru talman! Låt mig först säga att jag håller med om att lagstiftningen
              i stort fungerat väl. Beatrice Ask hänvisar nu till att man följer
              utvecklingen. Det är ju självklart. Regeringen ska alltid följa
              all utveckling. Det är ingenting speciellt för just denna fråga,
              utan det gör man vad gäller alla frågor. Annars vore det ju tjänstefel.
              Det som nu är speciellt, men som då och då händer, är att det
              uppstått en mycket speciell situation, och man har kommit till
              klarhet om att det är någonting som inte fungerar. Detta är ett
              sådant fall.
            </seg>
            <seg>
              Utan att vare sig jag eller Beatrice Ask får tala om hur det
              enligt gällande lagstiftning skulle ha bedömts kan vi dock konstatera
              att det svajat ordentligt fram och tillbaka och att rättsläget
              varit allt annat än klart. Då är det justitieministerns uppgift
              att på olika sätt klargöra läget genom att utvärdera, genom att
              göra en egen utredning. Man behöver inte tillsätta några stora
              statliga utredningar för det, utan det kan man lätt göra med den
              kompetens som finns på Justitiedepartementet eller genom att tillsätta
              en särskild utredare. Det är väldigt, väldigt enkelt. Man behöver
              inte hänvisa till stora utredningar som kommer så småningom.
            </seg>
            <seg>
              När det uppkommer ett sådant här specifikt och allvarligt fall
              ska varningsklockorna naturligtvis genast ringa hos en justitieminister,
              och hon ska inte säga: Ja, vi följer utvecklingen. Vi får se hur
              det går. Vi tillsätter en utredning. Tänk om det händer igen nästa
              vecka! Då kan man inte gärna säga att man utreder, att man tittar
              på de här sakerna.
            </seg>
            <seg>
              Jag förstår att justitieministern, som under de gångna veckorna
              aktivt hållit sig undan vad gäller den här frågan, inte kan uttala
              sig i det enskilda fallet, men alla är nog förvånade över att
              man inte säger: Ja, nu måste vi titta närmare på just det här
              specifika fallet så att det inte händer igen och att rättsläget
              i framtiden blir klart. Ingenting hindrar Beatrice Ask från att
              göra det, och det vore betydligt mer önskvärt än att hänskjuta
              saken på framtiden och säga att man följer utvecklingen. Det är
              ju så självklart att det inte ens behöver nämnas.
            </seg>
            <seg>
              Min första fråga är: Varför har inte justitieministern tagit
              initiativ till att göra en omedelbar utvärdering när vi konstaterat
              att det finns sådana brister, att rättsläget är så oklart som
              det är i detta fall? Jag vill också fråga: Vad krävs det för fall
              för att justitieministern ska reagera? Vad kan vara värre än det
              här? Vad är det för fall man väntar på för att göra utvärderingen?
              Det är konkreta frågor som jag hoppas att jag denna gång ska få
              svar på.
            </seg>
          </u>
          <note type="speaker">
            Anf. 29 HILLEVI ENGSTRÖM (m):
          </note>
          <u who="hillevi_engstrom_c4534d" xml:id="i-09737ba7fe27a45d">
            <seg>
              Fru talman! Det känns oerhört bra att den nya regeringen äntligen
              tagit hedersproblematiken på stort allvar, vilket framkom av de
              uttalanden som statsministern gjorde i samband med regeringsförklaringen.
              Jag menar att det är ett eftersatt område som inte minst den förra
              justitieministern inte gjort särskilt mycket åt och framför allt
              inte försökt förebygga. Jag ser också fram emot integrationsministerns
              arbete med hedersrelaterade frågor. Vad jag förstår kommer hon
              att kalla till sig den mest framträdande expertis som finns för
              att arbeta med problematiken på bred front.
            </seg>
            <seg>
              Det behövs mycket mer kunskap, och jag kan konstatera att det
              inom polisväsendet, som ju har att hantera dessa frågor när det
              gått så långt att det blivit fråga om allvarliga brott och i vissa
              fall till och med mord, finns stora brister och kunskapsluckor.
              Det har inom Rikskriminalpolisen tidigare funnits projektpengar
              för detta. De har haft en expert anställd, men det projektet avslutades
              under den förra justitieministern, och man har inte längre något
              uppdrag att arbeta med hedersrelaterat våld.
            </seg>
            <seg>
              Även bland de 21 polismyndigheterna finns luckor i kompetensen.
              Dessbättre förekommer det inte så ofta, men polismyndigheter kan
              råka ut för sådana här fall och behöva experthjälp från centralt
              håll, vilket de inte kan få i dag. Det är något som jag hoppas
              kommer att ligga i arbetet med hedersrelaterade frågor.
            </seg>
            <seg>
              Det handlar om ett arbete på flera plan, inte minst på socialministerns
              område, för att kunna förebygga hedersrelaterat våld så att det
              inte ens ska behöva inträffa. Det handlar om integration av de
              människor som kommer till Sverige, att de får vetskap om vad som
              gäller i vårt land, att det är en mänsklig rättighet för alla
              oavsett religion, kultur och etniskt ursprung att inte behöva
              bli utsatt för hedersrelaterat våld. Många flickor och pojkar
              lever i dag i familjer och kulturer där detta är vanligt. Dessbättre
              är det sällsynt att man utsätts för våld och hot, men många tvingas
              anpassa sig och begränsa sina liv och kan därmed inte delta i
              alla de aktiviteter som de normalt borde ha rätt till.
            </seg>
            <seg>
              Vidare ser jag fram emot översynen av rättshjälpen. Det är då
              viktigt att poängtera jag tror att även regeringen ser det som
              viktigt att de svenska medborgare som blir utsatta för våldsbrott
              i utlandet ska kunna få rättshjälp. Det gäller också fallen med
              de många bortrövade barnen. Förtvivlade föräldrar har stundtals
              problem med att få rättslig hjälp i olika processer. Jag ser därför
              fram emot det arbete som nu kommer att inledas vad gäller att
              ta aktiva krafttag mot hedersrelaterat våld i Sverige.
            </seg>
          </u>
          <note type="speaker">
            Anf. 30 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-cc6e5717ecdfff06">
            <seg>
              Fru talman! Återigen: Ja, justitieministern ska vara pådrivande
              i många frågor. Så är det. Jag får emellertid inte lägga mig i
              myndighetsutövningen. Visst kan man agera, och det är självklart
              att man ska utvärdera frågor. Men när det gäller ett pågående
              ärende, ett ärende som inte är helt avslutat eller i varje fall
              inte kan sägas vara helt avslutat i alla delar då är det kanske
              olämpligt. Det är väl rimligt att man väntar tills ett ärende
              är avslutat innan man slår på stora trumman.
            </seg>
            <seg>
              Jag kan försäkra att det hela tiden ringer klockor på Justitiedepartementet,
              och den typen av fall som interpellanten tagit upp väcker naturligtvis
              engagemang, ilska, sorg och vrede hos oss alla. Det första man
              tänker när man läser tidningen är givetvis: Hur fungerar det hela?
              Fungerar det inte? Vad ska det bli? Jag tror dock inte att man
              ska stå i riksdagens talarstol och säga att vi nu ska göra det
              och det innan ett ärende faktiskt förts i mål och vi sett resultatet
              av hur det nuvarande regelverket fungerar. Jag tror att man måste
              göra så.
            </seg>
            <seg>
              Det är viktigt att vi är noga med uppföljningen av de ärenden
              som handlar om hedersproblematiken eftersom de har specifika drag
              och är snåriga och svåra. Hillevi Engström beskrev de behov som
              finns, inte minst inom polisen, av att utveckla arbetet med dessa
              frågor. Jag vet att det som polisen hittills har gjort i många
              fall har varit mycket bra. Men många gånger har det funnits brister
              i bredden i stödet de här flickorna har ofta behov av socialt
              stöd både under utredningsfasen och efteråt. Det är ett långsiktigt
              ansvar som vi måste kunna ta för att hjälpa dem, samtidigt som
              vi naturligtvis måste arbeta för att förändra värderingar och
              ta de värderingsstrider som krävs. Det handlar om att slåss för
              enskilda människors rättighet att leva sitt eget liv.
            </seg>
            <seg>
              I det här fallet fungerade regelverket någorlunda, att döma av
              det vi kan se i dag. Jag hoppas att vi ska få möjlighet att se
              det fungera också i fortsättningen.
            </seg>
          </u>
          <note type="speaker">
            Anf. 31 THOMAS BODSTRÖM (s):
          </note>
          <u who="thomas_bodstrom_8a617a" xml:id="i-8a1690113edf35ea">
            <seg>
              Fru talman! Jag har hittills haft tre interpellationsdebatter
              med Beatrice Ask. Hon har utvecklat en alldeles speciell egenskap,
              nämligen att hon inte alls svarar på frågor. Jag ställde här frågan
              varför man inte gör något konkret, men i stället för att svara
              på den kallade hon in Hillevi Engström, som brukar få företräda
              Beatrice Ask i medierna och i andra sammanhang. Det är intressant
              att detta också gäller i interpellationsdebatter.
            </seg>
            <seg>
              Hillevi Engström är en duktig ersättare, men det kanske vore
              bättre om justitieministern själv svarade. I stället tog Hillevi
              Engström upp en ny fråga med mig. Jag diskuterar gärna de satsningar
              som har gjorts, och det får vi tillfälle att göra i justitieutskottet,
              men här kanske vi ska hålla oss till interpellationen. Låt oss
              återkomma om de satsningar som har gjorts tidigare när det gäller
              de utsatta flickorna, de områden där dessa människor bor och de
              förändringar som har nämnts. Jag tycker dock inte att det hör
              till den här debatten.
            </seg>
            <seg>
              Jag vill i stället framföra en konkret synpunkt. Jag ska inte
              föra in några nya frågor eftersom Beatrice Ask inte har någon
              möjlighet att replikera. Jag vill bara upprepa: Det är inga problem
              alls att omedelbart börja utreda detta på Justitiedepartementet.
              Det finns inga hinder. Nu har man fått ett slutgiltigt svar, och
              så snart man ser problematiken är det bara att trycka på startknappen.
            </seg>
            <seg>
              Den passivitet som har utmärkt detta är slående. Jag hoppas att
              Beatrice Ask tar sitt förnuft till fånga och omedelbart sätter
              i gång med detta. Sedan vet vi alla att man inte får lägga sig
              i ett enskilt ärende. Men lagstiftningsinitiativ uppkommer gärna
              när man ser att ett problem uppstår. Jag ställde frågan vad som
              i så fall krävs för att man ska ta ett sådant initiativ.
            </seg>
            <seg>
              Det kan inte gärna gå mycket värre än vad det har gjort för den
              här flickan, för att ett initiativ kan tas. Därför kräver jag
              att Beatrice Ask omedelbart tar initiativ till att utvärdera den
              här bestämmelsen, så att vi ska slippa se denna oklarhet i framtiden!
              Jag hoppas att man inte lägger detta i framtida stora utredningar
              utan att man tar initiativ i dag, den 23 november 2006.
            </seg>
          </u>
          <note type="speaker">
            Anf. 32 Justitieminister BEATRICE ASK (m):
          </note>
          <u who="beatrice_ask_00e90e" xml:id="i-8aec87401f9d6d0f">
            <seg>
              Fru talman! Thomas Bodström är intressant. Just i det här fallet
              visade det sig ju att reglerna fungerade. Den stackars flickan
              får rättshjälp. Jag förstår inte upprördheten över var ärendet
              slutade, även om det förstås inte är helt avslutat i juridisk
              mening.
            </seg>
            <seg>
              Frågan som interpellanten tar upp handlar om hur man kan säkerställa
              att kvinnor som hamnar i svårigheter på grund av hedersproblematik
              får rättshjälp och annat stöd. Det är en vidare fråga, som är
              otroligt viktig. Där har jag konstaterat att vi ännu inte fullt
              ut har sett hur rättshjälpssystemet fungerar. Det är viktigt att
              se på detta. Jag har konstaterat att det finns krav från riksdagen
              på att man ser över rättshjälpen utifrån andra aspekter och att
              det finns en rad åtgärder som vi inte har diskuterat i dag som
              är nödvändiga för att ta itu med problemet.
            </seg>
            <seg>
              Jag vill också påpeka för kammaren att jag inte har kallat in
              vare sig Hillevi Engström, Jan Ertsborn eller Carl B Hamilton.
              Mina kamrater i allianspartierna har den egenskapen att de inte
              ens frågar om lov om de får delta i debatterna, och det är jag
              väldigt glad för. Jag är också glad för att ledamöterna i våra
              allianspartier har kompetens och erfarenheter som gör att de bidrar
              till debatten. Vi har alltid en glad och bra debatt. Om sedan
              Thomas Bodström tycker att de andra ledamöternas synpunkter är
              mer värda än mina så må det vara hänt. Då hoppas jag att det också
              innebär att det blir en intensiv och spännande debatt i olika
              riksdagsärenden framöver. Thomas Bodström är ju relativt ny i
              den branschen.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2006/07:64 om Öresundsintegration
          </note>
          <note type="speaker">
            Anf. 33 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-1b8cf0df01811336">
            <seg>
              Fru talman! Lars-Ivar Ericson har frågat mig vilka åtgärder jag
              är beredd att vidta för att underlätta den fortsatta Öresundsintegrationen.
            </seg>
            <seg>
              Jag delar helt Lars-Ivar Ericsons synpunkt att integrationen
              i Öresundsregionen utvecklas i positiv riktning. Den siffra på
              10 000 Öresundspendlare som Lars-Ivar Ericson nämner är nog redan
              i dag alltför lågt räknad. Den snabbt stigande strömmen av resenärer
              över Öresundsbron visar att Öresundsinvånarna inte bara åker över
              sundet för att arbeta utan även för att handla eller för fritidsaktiviteter.
            </seg>
            <seg>
              I den opinionsundersökning som Lars-Ivar Ericson citerar anger
              79 % av de tillfrågade att integrationen i Öresundsregionen är
              en av de viktigaste tillväxtfrågorna. Självfallet har de rätt.
              Ju mer invånarna i Öresundsregionen har möjlighet att verka på
              båda sidorna av sundet, desto bättre blir förutsättningarna för
              tillväxt.
            </seg>
            <seg>
              I regeringsförklaringen framhålls att Norden ska vara Europas
              starkaste tillväxtområde och att alla möjligheter att stärka detta
              samarbete bör utnyttjas. Främjande av Öresundsintegrationen faller
              väl in under detta mål. I syfte att bättre lära känna hur invånarna
              i Öresundsregionen ser att integrationen kan stärkas har jag tagit
              initiativ till en hearing om detta.
            </seg>
            <seg>
              Lars-Ivar Ericson nämner skatteregler som ett område där det
              behövs åtgärder för att främja Öresundsintegrationen. I detta
              sammanhang kan nämnas att det i regeringens proposition 2006/07:19
              om ändrade regler för kapitalvinst vid avyttring av privatbostad
              föreslås att bestämmelserna om uppskov utvidgas till att även
              omfatta förvärv av permanentbostäder inom hela EES-området. Därmed
              blir det lättare att flytta från Sverige till Danmark. Regeringen
              avser vidare att i det kommande regleringsbrevet ge Skatteverket
              i uppdrag att göra en utvärdering av den svensk-danska skatteöverenskommelsen
              från år 2003 och dess effekter.
            </seg>
            <seg>
              Arbetet med att stärka Öresundsintegrationen kommer fortsatt
              att ske genom det nordiska samarbetet och genom EU. Det är viktigt
              att invånarna i Öresund har tillgång till god information om regelverken
              i Sverige och Danmark. På Internet kan man få information om tillämpliga
              skatteregler genom den nordiska skatteportalen. Ett arbete har
              startat för att utveckla en liknande socialförsäkringsportal.
              När Sverige år 2008 är ordförande i Nordiska ministerrådet får
              vi ytterligare möjligheter att driva på arbetet med att avlägsna
              gränshinder i Norden. Inom EU arbetar vi för en stärkt inre marknad,
              något som är till stort gagn för Öresundsintegrationen.
            </seg>
            <seg>
              En stärkt Öresundsintegration förutsätter ett nära samarbete
              mellan den svenska och den danska regeringen. Frågan har redan
              diskuterats vid svensk-danska överläggningar på ministernivå,
              och vi kommer att fortsätta att ha nära kontakt med den danska
              regeringen i dessa frågor.
            </seg>
          </u>
          <note type="speaker">
            Anf. 34 LARS-IVAR ERICSON (c):
          </note>
          <u who="jan_ericson_aca06f" xml:id="i-f82d3cfb8187e23c">
            <seg>
              Fru talman! Jag vill börja med att tacka för svaret. Det känns
              bra med ett statsråd som har det skånska perspektivet och som
              väl känner till förhållandena på båda sidor om sundet.
            </seg>
            <seg>
              Svaret fick mig att tänka på en av de första danska meningarna
              jag fick lära mig i realskolan på 1960-talet, nämligen vær kun
              rolig, det vill säga: Var bara lugn. Det finns mycket i svaret
              som gläder mig, till exempel hearingen nästa år. Men jag är inte
              helt lugn, utan nu ska vi fortsätta den här debatten med att rulle
              , alltså mangla, våra åsikter om integrationen och om hur den
              skulle kunna bli bättre.
            </seg>
            <seg>
              Jag vill gärna höra vad Cristina Husmark Pehrsson anser om några
              förslag som Centerpartiet har fört fram. Bakgrunden är ovisshet
              om skatter, pensioner, regler för barnomsorg och skola på båda
              sidor sundet och en del andra frågeställningar.
            </seg>
            <seg>
              Skulle man inte kunna lösa de frågorna genom att inrätta en Öresundskommission
              med lokal, regional och nationell representation? På så sätt kan
              man utreda aktuella frågor ordentligt och komma fram till bra
              helhetslösningar.
            </seg>
            <seg>
              Jag är medveten om att denna kommissions arbete och genomförandet
              av kommissionens förslag måste få ta sin tid. Men för att snabbt
              underlätta för sundspendlare och småföretagare i Skåne och Själland
              borde det kunna bli en gemensam myndighet för skatte- och socialförsäkringsfrågor.
            </seg>
            <seg>
              Denna myndighet kan ta hand om ärenden om medborgarnas rättigheter
              och skyldigheter som skatteinbetalningar och socialförsäkringar.
              Det borde även vara möjligt att låta småföretagare med Öresundsregionen
              som verksamhetsområde bli anknutna till denna nya gemensamma myndighet.
            </seg>
            <seg>
              Fördelen med en gemensam skatte- och socialförsäkringsmyndighet
              är att juridisk kompetens på båda sidor om sundet samlas under
              ett och samma tak.
            </seg>
            <seg>
              I dag pendlar 14 000 personer till arbete i Danmark. Sju av tio
              skåningar kan tänka sig att arbeta i Danmark. Fyra av tio kan
              tänka sig att bo där.
            </seg>
            <seg>
              Men det är inte bara Öresundsbron som betyder någonting för dem
              som bor på båda sidor om sundet. Vi har också förbindelsen HelsingborgHelsingör.
              Om jag minns rätt finns där tre båtlinjer. Men det räcker inte.
            </seg>
            <seg>
              Helsingborg har inte fått del av allt det positiva i MalmöKöpenhamns-regionen.
              Behovet av en fast förbindelse ökar för var dag, inte minst på
              grund av den omfattande transittrafik som sker genom Skåne.
            </seg>
            <seg>
              Det finns beräkningar som säger att om man byggde ännu en fast
              förbindelse över Öresund skulle mer än 100 000 svenskar kunna
              arbeta på den danska sidan. Med tanke på den planerings- och byggtid
              som behövs finns det starka skäl att snarast tillsätta en utredning
              om en fast förbindelse mellan Helsingborg och Helsingör.
            </seg>
            <seg>
              Min avslutande fråga i detta inlägg blir om Cristina Husmark
              Pehrsson är beredd att verka för att en sådan utredning tillsätts.
            </seg>
          </u>
          <note type="speaker">
            Anf. 35 HANS WALLMARK (m):
          </note>
          <u who="hans_wallmark_d27c95" xml:id="i-fb0379dd9ef00149">
            <seg>
              Fru talman! Frågor om Öresundsintegration och förhållandet mellan
              Skåne och Själland kan för människor som bor norr om Hallandsås
              uppfattas som snarast av utrikeskaraktär och att det handlar om
              två länder. Därför talar jag också medvetet om frågor om Skåne
              och Själland.
            </seg>
            <seg>
              För oss som bor nere i Öresundsområdet är det inte utrikesfrågor
              utan i allra högsta grad inrikesfrågor. Den för oss närmast belägna
              huvudstaden är inte Helsingfors utan Köpenhamn, som för de allra
              flesta skåningar ligger om inte på pendeltågsavstånd så åtminstone
              på pendelbussavstånd.
            </seg>
            <seg>
              Det är oerhört viktiga frågor. Just i dag kom ett pressmeddelande
              från Öresundsbron där man säger att många skåningar är utestängda
              från den danska arbetsmarknaden. Man gör en analys: Hittills har
              pendlingen och utbytet över sundet ökat snarare trots än tack
              vare politiska initiativ. Det har inte gjorts mycket för att underlätta
              rörligheten för den enskilde de senaste åren. Det är marknadsdirektör
              Jacob Vestergaard som uttalar sig. Det är oerhört glädjande med
              vår nya samarbetsminister, som verkligen har en positiv attityd.
            </seg>
            <seg>
              Låt mig peka på några saker. Det är viktigt att man försöker
              att göra någonting åt regelverken. Det finns en gemensam Internetportal
              som heter nordisketax.net. Jag vet till exempel att en person
              frågade om sin problematik. Han arbetar i Sverige, i Danmark och
              i tredjeland och bor i Danmark. Han ställde en del frågor om skatter.
              Det gjorde han den 23 oktober, och han har fortfarande inte fått
              något svar.
            </seg>
            <seg>
              Det handlar just om den typen av vardagsförtretligheter. Att
              man får svar på frågor är oerhört viktigt för att öka integrationen
              i Öresundsregionen. Långsiktigt handlar det om god tillväxt och
              god utveckling på båda sidor av sundet i både Skåne och Själland.
            </seg>
            <seg>
              En annan sådan sak är fastighetsskatten och den begränsningsregel
              som finns i Sverige. Om du äger hus i Sverige men jobbar i Danmark
              har du noll kronor i inkomst på den svenska sidan. Det gör att
              med den begränsningsregel vi har betalar man miniminivå för fastighetsskatt,
              2 800 kr, oavsett hur mycket pengar man tjänar på den danska sidan.
              Det är klart att det blir stötande. Två personer som kanske har
              samma inkomst där den ena har arbete i Danmark och båda bor i
              Sverige betalar helt olika fastighetsskatt.
            </seg>
            <seg>
              I samband med Nordiska rådets session för någon vecka sedan i
              Köpenhamn, där ministern var med tillsammans med den svenska delegationen,
              ställde jag en fråga om Dankort. Det uppfattar man som ett starkt
              handelshinder nere i Öresundsregionen.
            </seg>
            <seg>
              Jag har fått väldigt mycket reaktioner från den skånska och sydsvenska
              sidan på detta. Det visar att det finns en mängd sådana förtretligheter
              och i vissa fall enkelt avhjälpta gränshinder som man borde göra
              någonting åt.
            </seg>
            <seg>
              Därför gläder det mig väldigt mycket att Cristina Husmark Pehrsson
              nu säger att hon kallar till en hearing. Jag hade hoppats på att
              man kanske kunde ha en sådan hearing återkommande och inte bara
              en gång utan någon till gång.
            </seg>
            <seg>
              Det borde också ges en möjlighet för enskilda medborgare att
              där konkret komma med förslag på vad man uppfattar som livets
              förtretligheter, vardagslivets enkelt avhjälpta hinder. I Öresundsregionen
              finns det en mängd små saker som man på båda sidor retar sig på.
              Det handlar om svenskar som åker till Danmark, danskar som åker
              till Sverige, Själlandsbor i Skåne och skåningar i Själland.
            </seg>
            <seg>
              Det är viktigt att man lyssnar in just deras röster när det gäller
              vardagslivets små förtretligheter. Det är genom att avhjälpa dem
              vi ytterligare kommer att öka integrationen alldeles utöver det
              interpellanten ställde frågor om, nämligen behovet av en fast
              förbindelse mellan Helsingborg och Helsingör och en del andra
              frågeställningar.
            </seg>
            <seg>
              Vi måste göra någonting åt de små frågorna. Då kan hearingen
              som jag tycker att det är oerhört glädjande att Cristina Husmark
              Pehrsson kallar till vara en sådan möjlighet att ventilera de
              frågorna.
            </seg>
          </u>
          <note type="speaker">
            Anf. 36 KRISTER HAMMARBERGH (m):
          </note>
          <u who="krister_hammarbergh_315a95" xml:id="i-c9cfe49e5353115a">
            <seg>
              Fru talman! Det är glädjande att vi får den här debatten om gränshinder
              och framför allt de vardagsnära problem som har nämnts. Det skapar
              förtret för människor och gör det svårt att fungera över gränser.
            </seg>
            <seg>
              Jag förstår mycket väl att Lars-Ivar Ericson ställer den här
              interpellationen, och jag ser gränsproblematiken i Öresundsregionen.
              Det är så att man vid klart väder nästan kan se huvudstaden på
              andra sidan om man står vid sundet.
            </seg>
            <seg>
              Samtidigt är Nordenfrågorna större än frågorna om Öresundsregionen,
              även om de är nog så viktiga. Vi har motsvarande gränsproblematik.
              Låt mig kort berätta om Haparanda, som ligger vid den finska gränsen.
            </seg>
            <seg>
              Där är det inte fråga om att man kan se staden Torneå på andra
              sidan gränsen. Man tror att man är i samma stad. Det är bara en
              å, eller en liten älv, som flyter emellan. Det finns en skylt
              som talar om att man har bytt land när man passerar det lilla
              vattendraget. Här finns precis exakt samma typ av gränsproblematik
              som skapar förtret för människor.
            </seg>
            <seg>
              Jag är glad att vi nu har en regering som börjat ta den här typen
              av problem på allvar. Jag är glad att det kommer en hearing vad
              gäller Öresundsregionen. Men det är också väldigt viktigt att
              regeringen driver frågor om gränsproblematiken hela vägen, och
              det även när det gäller Sverige och Finland.
            </seg>
            <seg>
              Vi har nyligen haft en etablering av världens nordligast belägna
              Ikeavaruhus i Haparanda. Det har skrivits väldigt mycket om det.
              Det innebär att människor från Finland kommer att vilja söka arbete
              i Sverige. Men det innebär också att svenskar söker arbete i Finland
              inom samma område, handeln. På den finska sidan investerar man
              lika mycket pengar och etablerar lika mycket där.
            </seg>
            <seg>
              Här är ofta bekymret inte att man har svårighet att avyttra sin
              fastighet. Människor är rädda att söka jobb på andra sidan gränsen
              av den anledningen att de måste sälja sin fastighet och bosätta
              sig i det andra landet. Annars tappar de sina rättigheter i a-kassesystem
              och i socialförsäkringssystem.
            </seg>
            <seg>
              Jag tror att det är viktigt att vi försöker få överenskommelser
              inom Norden som gör att vi får en fungerande arbetsmarknad, så
              att människor som egentligen kan ropa till varandra över det här
              smala vattendraget får en praktisk möjlighet att lösa sina vardagsbekymmer.
            </seg>
            <seg>
              Fru talman! Jag är tacksam över att vi har fått en regering som
              tar gränsproblematiken på allvar. Nu gäller det att se till att
              vi löser hela gränsproblematiken i Norden.
            </seg>
          </u>
          <note type="speaker">
            Anf. 37 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-dca060c578eab604" next="cont">
            <seg>
              Fru talman! Tack för intressanta och viktiga inlägg från flera
              debattörer! Det visar att den här frågan har lyfts upp och nu
              ligger väldigt högt på dagordningen. Jag lovar att det lugn som
              Lars-Ivar Ericson pratade om förut inte finns hos den nya regeringen,
              och i alla fall inte hos mig som samarbetsminister.
            </seg>
            <seg>
              Skåneperspektivet var interpellanten inne på, och han pratade
              mycket om Öresund. Jag vill samtidigt poängtera att vi har gränser
              mot andra länder också, även om interpellationen inte handlar
              om det i första hand. Det är en av de faktorer som gör att jag
              inte känner för att inrätta någon Öresundskommission eller kommitté
              för att behandla just problematiken där.
            </seg>
            <seg>
              Det handlar om a-kassa, skatteregler och andra regler i de här
              båda länderna, och vi måste hitta regler som fungerar också för
              andra gränsövergångar. Precis som Krister Hammarbergh var inne
              på kan vi inte göra en specialkommission för Öresund om de frågorna,
              även om jag förstår att interpellanten känner att någonting måste
              hända nu och att det är väldigt viktiga frågor.
            </seg>
            <seg>
              Angående HH-tunneln är det inte mitt bord i första hand, utan
              det är fackministern statsrådet Åsa Torstensson som har infrastruktursatsningen.
              Jag vet att hon också är informerad om den här frågan. Då är jag
              inne på den diskussionen att visst är jag samarbetsminister, men
              det är väldigt mycket arbete som ligger på fackministrarna, och
              detta är en sådan tydlig fråga.
            </seg>
            <seg>
              Jag ser fram mot 2008 när vi kommer att vara ordförande i ministerrådet,
              där vi kan lyfta fram just de här frågorna om gränshinder och
              skapa möjligheter. Våra frågor om a-kassa och andra socialförsäkringar
              handlar om hela Norden, och det är väl lämpligt att vi ser på
              detta tillsammans.
            </seg>
            <seg>
              Hans Wallmark gjorde en insats för den nordiska integrationen
              på Nordiska rådet genom att tala om Dankort, som lyftes upp. Det
              verkade då som om det var en ganska ny fråga, fast vi från södra
              Sverige vet att den inte är ny. Jag utgår från att man nu har
              tagit tag i den frågan, och jag vet att det finns ett starkt önskemål
              från svensk sida att komma fram på denna väg också.
            </seg>
            <seg>
              När det gäller alla de frågor om fastighetsskatt och så vidare
              som har varit uppe nu vet jag att de kommer upp i den hearing
              som ska ske på mitt initiativ. Jag kan redan nu säga vilket datum
              det blir. Region Skåne inbjuder till detta den 2 mars i Malmö.
              Tanken är att vi ska lyfta fram regionen som en tillväxtregion,
              naturligtvis med de hinder men också de stora möjligheter som
              finns att stärka regionen. Därmed lyfter vi fram de frågor som
              gäller problemen med samverkan eller gränshinder med Norge men
              också med Finland.
            </seg>
            <seg>
              Till Krister Hammarbergh kan jag bara säga att jag har besökt
              den här älven och sett hur mycket samarbete det finns, inte bara
              att man arbetar och bor på olika ställen utan också att man använder
              varandras investeringar i form av renhållning, sjukvård och mycket
              annat. Det finns också där ett väldigt naturligt inslag av detta.
            </seg>
            <seg>
              Vi kommer att gå vidare sedan. Det handlar naturligtvis om skatter,
              boendefrågor, a-kassa och socialförsäkringar, och detta är någonting
              som vi kommer att ta upp och som blir väldigt tydligt på den hearing
              vi ska ha i Malmö.
            </seg>
          </u>
          <note>
            Ajournering
          </note>
          <note>
            Kammaren beslutade kl. 13.54 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="christina_husmark_pehrsson_19b216" prev="cont">
            <seg>
              Återupptagna förhandlingar
            </seg>
            <seg>
              Vi hälsar ett antal statsråd välkomna att ta plats här framme.
              Det är miljöminister Andreas Carlgren, statsrådet Mats Odell,
              jordbruksminister Eskil Erlandsson, statsrådet Sven Otto Littorin
              och statsrådet Cecilia Malmström.
            </seg>
            <seg>
              Statligt stöd till bostadsbyggande
            </seg>
          </u>
          <note>
            Förhandlingarna återupptogs kl. 14.00.
          </note>
          <note>
            9 § Frågestund
          </note>
          <note>
            Anf. 38 TALMANNEN:
          </note>
          <note type="speaker">
            Anf. 39 CARINA MOBERG (s):
          </note>
          <u who="carina_moberg_eb98f5" xml:id="i-1d88b7b1471e7c6c">
            <seg>
              Herr talman! Den borgerliga regeringen, med bostadsministern
              i spetsen, vill genomföra en total slakt av hela bostadspolitiken.
              Redan från årsskiftet kommer allt stöd till bostadsbyggande att
              upphöra, och räntebidragen kommer att trappas ned i hög takt.
              Samtidigt aviserar regeringen sänkningar av fastighetsskatt och
              förmögenhetsskatt.
            </seg>
            <seg>
              Ni flyttar miljarder till dem som redan har en bra situation
              på bostadsmarknaden. Och inte ens Mats Odell kan blunda för de
              faktamässiga rapporter som vi har fått ta del av de senaste veckorna.
              Det handlar om 2 000 färre studentbostäder, 6 000 färre hyresbostäder
              byggda av kommunala bostadsföretag och så vidare.
            </seg>
            <seg>
              Du tycker, enligt TT, att Sverige befinner sig i bottenslammet
              bland Europas nationer när det gäller byggande. Jag får inte ihop
              det här, Mats Odell. Varför ska vi då bygga ännu färre bostäder
              med sämre resultat?
            </seg>
            <seg>
              Min fråga till bostadsministern är: Varför tycker inte bostadsministern
              att det ska finnas något statligt ekonomiskt engagemang till stöd
              för människor med mindre ekonomiskt utrymme på bostadsmarknaden,
              för att de ska kunna finna en lämplig bostad?
            </seg>
          </u>
          <note type="speaker">
            Anf. 40 Statsrådet MATS ODELL (kd):
          </note>
          <u who="mats_odell_751011" xml:id="i-28371b1a25ffea05">
            <seg>
              Herr talman! Svensk bostadspolitik har karakteriserats av tillfälliga
              subventioner som har satts in och som har tagits bort. Man har
              kommit på någon ny nisch, och så har man satt in ett riktat stöd
              för detta, och så har det tagits bort. Riksdagen har beslutat
              att det tillfälliga investeringsstöd som har gällt ska upphöra
              den sista december i år. Vi har inte ändrat det beslutet.
            </seg>
            <seg>
              Vad har då den här politiken resulterat i? Jo, den har resulterat
              i precis det som Carina Moberg säger, att Sverige krälar i bottenslammet
              bland Europas bostadsproducerande länder. Inte ens under byggboomen
              i slutet av 80-talet nådde vi upp till knappt genomsnittet av
              bostadsbyggandet i Europa bland EU-länderna.
            </seg>
            <seg>
              Vi är nu på väg att lägga om bostadspolitiken. Vi går bort från
              en politik uppbyggd kring tillfälliga subventioner mot en politik
              som bygger på långsiktigt goda villkor för bostadsbyggandet. Min
              ambition är att tillsammans med bostadsmarknadens parter hyresgästerna,
              fastighetsägarna, byggindustrin, Sabo hitta en svensk modell där
              vi i samförstånd kan skapa de här långsiktigt goda förutsättningarna.
              Jag utesluter inte alls att det kan inkludera fortsatta statliga
              stöd av olika slag, framför allt inte när det gäller människor
              med svag ekonomi.
            </seg>
          </u>
          <note type="speaker">
            Anf. 41 CARINA MOBERG (s):
          </note>
          <u who="carina_moberg_eb98f5" xml:id="i-18d550990d851dd9">
            <seg>
              Herr talman! Er politik kommer att leda till att inga hyreslägenheter
              med förhållandevis låg hyra kommer att byggas. Människor kommer
              att få tävla om att hitta en bostad. Det kommer att bli en orättvis
              kamp.
            </seg>
            <seg>
              Ditt problem, Mats Odell, är att ingen annan än du och din regering
              tror på dina förhoppningar om en positiv marknadsstyrd utveckling
              på den svenska bostadsmarknaden som alla får del av. Jag undrar
              därför, herr talman: Vilken är bostadsministerns inställning till
              frågan om oskäliga hyreshöjningar? Och vad kommer Mats Odell att
              säga när kraven på marknadsanpassade hyror kommer upp till diskussion
              utifrån en situation med förskräcklig bostadsbrist?
            </seg>
          </u>
          <note type="speaker">
            Anf. 42 Statsrådet MATS ODELL (kd):
          </note>
          <u who="mats_odell_751011" xml:id="i-560daf6d0c115c14">
            <seg>
              Herr talman! Problemet för Carina Moberg gäller de lägenheter
              som byggs med subventioner. En tvåa på 54 kvadratmeter kostar
              i snitt ungefär 6 000 kr. Unga människor kan inte kosta på sig
              en ny lägenhet och ofta inte heller en ny bil, utan man vill ha
              någonting som är lite billigare. Vår politik går ut på att det
              ska byggas så mycket mer att också bostäder i det befintliga beståndet
              blir lediga för unga människor.
            </seg>
            <seg>
              Låt mig då säga att jag har för avsikt, som jag antydde, att
              tillsammans med parterna hitta en modell. Vi har nämligen ett
              hot, Carina Moberg, från EG. EG-domstolen är på väg fram med ett
              ärende som kommer att tvinga Sverige att vidta åtgärder om vi
              inte gör något själva. Min ambition är att vi ska hitta en svensk
              lösning för att avvärja det hotet.
            </seg>
            <seg>
              Tillgången till miljövänligt bilbränsle
            </seg>
          </u>
          <note type="speaker">
            Anf. 43 STEN NORDIN (m):
          </note>
          <u xml:id="i-d44174f6fa48d705" who="unknown">
            <seg>
              Herr talman! Bilar kan drivas med allt, kunde man läsa i tidningarna
              i somras. Och häromdagen gav Volvochefen nytt bränsle till debatten
              om alternativa och miljövänliga bränslen.
            </seg>
            <seg>
              Det är ju en väldigt positiv utveckling det tror jag att de flesta
              konsumenter tycker att det nu kommer många nya alternativ. För
              många är intresserade av att skaffa en miljöbil. Och regeringen
              avser ju att stimulera den utvecklingen ytterligare.
            </seg>
            <seg>
              Men jag tror också att konsumenterna kan känna sig förvirrade.
              De kan undra: Om jag skaffar en miljöbil, kan jag då köra den?
              Kan jag tanka den? Vad finns det för infrastruktur här hemma i
              Sverige? Och om jag vill använda min bil på en europeisk resa,
              fungerar det?
            </seg>
            <seg>
              Min fråga till miljöministern är: Vad ser du att man kan göra
              på europeisk nivå för att stimulera en sådan infrastruktur, för
              det här är ju ändå ohjälpligt ett samspel mellan marknad och politik?
            </seg>
          </u>
          <note type="speaker">
            Anf. 44 Miljöminister ANDREAS CARLGREN (c):
          </note>
          <u xml:id="i-54a67d4dde2f4429" who="unknown">
            <seg>
              Herr talman! Det är självklart viktigt att det ska vara lönsamt
              att köpa en miljöbil. Därför är vi på väg att införa en miljöbilspremie.
              Men sedan ska det också vara lönsamt att köra bilen.
            </seg>
            <seg>
              Det dilemma som konsumenterna nu råkar ut för är ju att samtidigt
              som oljepriserna tillfälligt har gått ned har efterfrågan på etanol
              ökat. Det är det som gör att det just nu är ett dåligt utbyte
              när det gäller att köpa etanolen.
            </seg>
            <seg>
              Vad vi då försöker göra är att stimulera produktion av andra
              generationens bränsle. Vi arbetar i Europa för att få lösningar
              när det gäller att det ska vara ordentligt samordnade styrmedel
              i Europa som gör det lättare att köra med miljövänliga bränslen
              i Europa. Vi arbetar med nya avgaskrav. Sverige har fått fram
              bättre villkor för lätta bilar. I nästa steg arbetar vi nu för
              bättre villkor när det gäller tunga bilar, lastbilar. Och i ett
              ytterligare steg handlar det om att få fram standardiseringar
              som tillåter inblandning av etanoldrivna bränslen bland annat.
            </seg>
          </u>
          <note type="speaker">
            Anf. 45 STEN NORDIN (m):
          </note>
          <u xml:id="i-a5b05bebc1ed7c52" who="unknown">
            <seg>
              Herr talman! Tack för det svaret! I samband med att regeringen
              kommer med initiativ som stimulerar människor till att skaffa
              miljöbil och gör det lättare tror jag också att det är viktigt
              att man tar upp de här frågorna omkring infrastrukturen. Annars
              hänger det inte ihop.
            </seg>
          </u>
          <note type="speaker">
            Anf. 46 Miljöminister ANDREAS CARLGREN (c):
          </note>
          <u xml:id="i-9782c57566099e53" who="unknown">
            <seg>
              Herr talman! Jag håller helt med om det. Och när det gäller infrastrukturen
              i Sverige finns det ju ett stöd för att det snabbare ska komma
              fram bensinpumpar i Sverige. Det stödet fortsätter nästa år. Den
              utbyggnaden kommer att komma till. Men det gäller samtidigt att
              vi driver det arbete i Europa som jag just beskrev.
            </seg>
            <seg>
              EU:s relation till Israel
            </seg>
          </u>
          <note type="speaker">
            Anf. 47 HANS LINDE (v):
          </note>
          <u who="hans_linde_f4736f" xml:id="i-bc4368360546a70f">
            <seg>
              Herr talman! Jag skulle vilja ställa en fråga till statsrådet
              Cecilia Malmström. I fredags behandlade man vid ett extrainsatt
              möte i FN:s generalförsamling frågan om Israels attacker mot Gazaremsan.
              Under debatten och i omröstningen agerade EU enigt. Samtliga medlemsstater
              ställde sig bakom resolutionen.
            </seg>
            <seg>
              I resolutionen fördömer man attacker mot civila och uppmanar
              Israel att dra sig tillbaka från Gazaremsan. Man uppdrar också
              åt generalsekreteraren att sända en undersökningskommitté till
              Beit Hanoun på Gazaremsan.
            </seg>
            <seg>
              Men den stora frågan är väl vilka konsekvenser det här får för
              EU:s relation till staten Israel. Och vad kommer EU-ministern
              att göra för att EU ska gå från ord till handling och aktivt arbeta
              för att Israels attacker mot civila palestinier upphör på Gazaremsan?
            </seg>
          </u>
          <note type="speaker">
            Anf. 48 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-fd07651f529f2fb6">
            <seg>
              Herr talman! Tack för frågan! Det är en väldigt aktuell och naturligtvis
              väldigt komplicerad fråga. Vi har ju hela tiden arbetat för att
              EU ska försöka ha en så samlad linje som möjligt i detta. Det
              är bara då vi kan samarbeta och ha något inflytande. En väg är
              naturligtvis det som säkerhetsrådet kom in på. Vi kommer att följa
              upp det och se till att det genomförs med den här undersökningskommissionen.
            </seg>
            <seg>
              Vi försöker också förbereda för kontakter med den koalitionsregering
              som är på väg att bildas på det palestinska området för att man
              ska kunna fördjupa dialogen där. Sedan gör vi vad vi kan, men
              det är verkligen inte lätt, för att försöka få parterna tillbaka
              till förhandlingsbordet, att försöka se om det finns möjligheter
              att fortsätta med den gamla road map mot fred som finns eller
              om man kan samlas till en ny konferens kanske för att slå fast
              en ny väg framåt. Men vi försöker att arbeta väldigt tätt tillsammans
              i EU-kretsen för att få slut på våldet och framför allt våldet
              mot civila.
            </seg>
          </u>
          <note type="speaker">
            Anf. 49 HANS LINDE (v):
          </note>
          <u who="hans_linde_f4736f" xml:id="i-972f6d93377b9327">
            <seg>
              Herr talman! Jag vill tacka statsrådet för svaret. Israel har
              ju en särställning i sitt förhållande till Europeiska unionen
              genom sitt handelsavtal. Få andra länder har ett så gynnsamt handelsavtal
              med EU som just Israel. Men det är ett handelsavtal som inte på
              något sätt är ovillkorat. Man ställer ju krav på att mänskliga
              rättigheter ska respekteras. För ett år sedan valde EU att säga
              upp sitt samarbetsavtal med Uzbekistan för att man bedömde att
              Uzbekistan inte levde upp till kravet att respektera de mänskliga
              rättigheterna. Är det inte dags nu för EU att åtminstone överväga
              att suspendera sitt handelsavtal med Israel utifrån den FN-resolution
              som man nu ställt sig bakom?
            </seg>
          </u>
          <note type="speaker">
            Anf. 50 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-62cea69295a1b089">
            <seg>
              Herr talman! Jag tackar för frågan. Nej, vi tror inte att det
              är en framkomlig väg att göra det. Vi försöker nå dialog, vi försöker
              nå förtroende, vi försöker hitta en situation där EU kan påverka.
              Att då säga upp det avtalet vore inte en väg framåt som är särskilt
              hjälpsam i det här läget.
            </seg>
            <seg>
              Rovdjurspolitiken
            </seg>
          </u>
          <note type="speaker">
            Anf. 51 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-462c231e7c1fe4f6">
            <seg>
              Herr talman! För fem år sedan fattade riksdagen ett beslut om
              rovdjurspolitiken, och ett antal delmål lades fast för de större
              rovdjursarterna. Det här var förmodligen ett resultat av en förhandling
              mellan dåvarande partier som satt i majoritetsställning. Det blev
              inget bra beslut. Min fråga till jordbruksministern är därför:
              Hur tänker jordbruksministern hantera frågan om rovdjurspolitiken
              i framtiden? Det här har skapat motsättningar mellan bygder, mellan
              människor, och det är en avsaknad av dialog som har skapat den
              här motsättningen. Det vore intressant att höra hur jordbruksministern
              ser på den här frågan.
            </seg>
          </u>
          <note type="speaker">
            Anf. 52 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-5ccbb575c619c774">
            <seg>
              Herr talman! Den av den tidigare regeringen tillsatta rovdjursutredningen
              kommer att fortsätta sitt arbete. Det är dessutom att konstatera
              att denna utredning har ett redan vitt mandat, men om det är så
              att utredningsmannen som det är i detta fall finner något som
              vederbörande är intresserad av att ytterligare belysa står det
              utredningsmannen fritt att så göra på eget initiativ, eller möjligen
              kan utredningsmannen återkomma till regeringen för att efterhöra
              om regeringen ska utfärda tilläggsdirektiv eller inte. Därtill
              kan jag tillägga att regeringen har för avsikt att gå före med
              den fråga som kanske har varit den mest omdebatterade i sammanhanget,
              nämligen förändringen av den så kallade § 28 som medger skydd
              av hemdjur.
            </seg>
          </u>
          <note type="speaker">
            Anf. 53 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-7bae809f580947d8">
            <seg>
              Herr talman! Jag tackar för svaret. Vi vet att det finns en hel
              del koncentrationer av vissa rovdjur i vissa bygder vargen i Värmland,
              lodjuret i Västmanland och så vidare. De har fritt fått växa till
              sig och är ofta tre fyra gånger så stora i art som länet kan bära.
              Då är min fråga till jordbruksministern: Kan man tänka sig att
              öka avskjutningen av den typ av arter som inverkar negativt på
              andra arter, alltså utarmar faunan?
            </seg>
          </u>
          <note type="speaker">
            Anf. 54 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-9911e26d1f57b1cb">
            <seg>
              Herr talman! Detta är ju en av de frågeställningar som ska belysas
              i den utredning som är tillsatt, som just nu arbetar och som ska
              lägga sitt förslag om nu inte minnet sviker mig vid utgången av
              nästkommande år. Därefter kommer den frågan att beredas i vederbörlig
              ordning.
            </seg>
            <seg>
              Avvecklingen av Arbetslivsinstitutet
            </seg>
          </u>
          <note type="speaker">
            Anf. 55 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-7046e6fe7166fdca">
            <seg>
              Herr talman! Min fråga går till arbetsmarknadsminister Littorin.
              Regeringen har i budgetpropositionen aviserat att Arbetslivsinstitutet
              ska avvecklas, och det ska vara genomfört den 1 juli 2007. Det
              står också i regeringens bedömning att forskning inom arbetslivsområdet
              är fortsatt viktig. Så står det ordagrant.
            </seg>
            <seg>
              Många har hört av sig till oss ledamöter i den här frågan och
              är rädda för att all forskning på arbetslivsområdet kommer att
              försvinna. Min fråga är därför till ministern på vilket sätt regeringen
              kommer att verka för att vi i Sverige fortsättningsvis ska ha
              en kvalitativ forskning inom arbetslivsområdet.
            </seg>
          </u>
          <note type="speaker">
            Anf. 56 Statsrådet SVEN OTTO LITTORIN (m):
          </note>
          <u xml:id="i-baccd351c52b8e84" who="unknown">
            <seg>
              Herr talman! Det finns ingen ideologisk övermössa i regeringens
              förslag att lägga ned Arbetslivsinstitutet. Vi tycker att det
              är fel famn att finna en del av den här forskningen i, en statlig
              myndighet med regleringsbrev och med det potentiella politiska
              inflytande som det kan föra med sig. Redan i dag bedrivs fyra
              femtedelar av arbetslivsforskningen i Sverige utanför Arbetslivsinstitutet,
              på universitet och högskolor. Vi kommer nu tillsammans med verksledningen
              att se till att den forskning som bedrivs inom ramen för institutet
              också hittar nya famnar utanför. Det finns inga öronmärkta pengar
              i budgeten, men vi har naturligtvis ett ansvar att jobba tillsammans
              med verksledningen för att se till att så blir fallet.
            </seg>
          </u>
          <note type="speaker">
            Anf. 57 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-930b656fdac76e17">
            <seg>
              Herr talman! Jag tackar ministern för svaret. Jag vet att statsrådet
              har tillsatt en utredare eller en person som ska se över hur och
              var Arbetslivsinstitutets olika verksamheter kan komma att finnas
              i framtiden, kanske i nya former. När avser ministern att återkomma
              med någon typ av tidsplan för den här processen?
            </seg>
          </u>
          <note type="speaker">
            Anf. 58 Statsrådet SVEN OTTO LITTORIN (m):
          </note>
          <u xml:id="i-918098959f74ae33" who="unknown">
            <seg>
              Herr talman! En beredningsman, får man kanske kalla det för,
              från departementet jobbar nu intensivt med verksledningen. Vi
              kommer att jobba nu fram till och under våren med att lösa de
              utestående problem som finns. Det handlar inte bara om själva
              forskningen, även om det är en viktig del. Det handlar också om
              sådant som Arbetslivsinstitutets bibliotek, företagshälsovårdsutbildningarna
              och andra liknande saker. Det är ett löpande arbete. Tidsplanen
              är ju den att Arbetslivsinstitutet ska vara avvecklat till den
              1 juli nästa år. Så kommer det också att bli.
            </seg>
            <seg>
              Utnämningspolitiken
            </seg>
          </u>
          <note type="speaker">
            Anf. 59 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-ea7d03da76705a35">
            <seg>
              Herr talman! Min fråga är riktad till Mats Odell. Före valet
              bedrev de borgerliga partierna en synnerligen yvig debatt beträffande
              utnämningsfrågorna i staten. Det resulterade i att en särskild
              granskningsgrupp som skulle följa det här lade fram konkreta förslag
              på hur utnämningspolitiken skulle föras i händelse av en borgerlig
              regering. Nu finns det en sådan, och det har varit ganska tyst
              från den. Det resulterade dock i ett niopunktsprogram i veckan
              som snarast kan anses som en tummetott i förhållande till det
              förslag som lades före valet. Min fråga till Mats Odell blir:
              Varför denna återhållsamhet just nu? Och varför följs inte förslagen
              från granskningsgruppen upp som skulle genomföras omedelbart?
            </seg>
          </u>
          <note type="speaker">
            Anf. 60 Statsrådet MATS ODELL (kd):
          </note>
          <u who="mats_odell_751011" xml:id="i-b50cdb264a11ee45">
            <seg>
              Herr talman! Jag vet inte vilken kultur Sven-Erik Österberg lever
              i. Om man har en grupp före ett val som kommer med förslag tittar
              man på dem sedan, och i regeringsställning bereder man dem. Det
              är vad vi håller på med. Statsministern redovisade i förrgår,
              tror jag att det var, ett dokument som blev offentligt som Sven-Erik
              Österberg uppenbarligen har läst. Han kallar det nu för en tummetott,
              hör jag. Det kan man kanske tycka. Bakom detta, Sven-Erik Österberg,
              döljer det sig trots allt en ganska stor process. Det är en omstöpning
              av hela det förfarande som har gällt. Vi går nu tillbaka till
              grundlagens stadganden att vid statliga utnämningar endast fästa
              avseende vid sakliga grunder såsom förtjänst och skicklighet.
              Målsättningen är att utnämningsmakten ska präglas av förutsägbarhet,
              spårbarhet och öppenhet. Det är vår målsättning att genomföra
              det.
            </seg>
          </u>
          <note type="speaker">
            Anf. 61 SVEN-ERIK ÖSTERBERG (s):
          </note>
          <u who="sven-erik_osterberg_670276" xml:id="i-009aaf2ed0e4173e">
            <seg>
              Herr talman! Det senare kan jag naturligtvis hålla med om. Det
              är ju det som föranleder utnämningspolitiken. Min fråga var dock
              varför det ändrades så snabbt. Det var inte bara en grupp som
              tog fram förslagen. Det var faktiskt färdiga förslag. Det sades
              mycket tydligt från samtliga borgerliga partier att det skulle
              genomföras efter valet. Det är väl lika bra att Mats Odell erkänner
              att det här var svårare än vad man trodde före valet. Är det så,
              Mats Odell?
            </seg>
          </u>
          <note type="speaker">
            Anf. 62 Statsrådet MATS ODELL (kd):
          </note>
          <u who="mats_odell_751011" xml:id="i-a4ae802cd3b205be">
            <seg>
              Herr talman! Jag är glad att den borgerliga regeringen har en
              pådrivare i Sven-Erik Österberg när det gäller reformpolitiken.
              Hoppas att det också sprider sig till andra områden, att han läser
              våra dokument och följer upp dem här i kammaren. Det är väldigt
              trevligt faktiskt.
            </seg>
            <seg>
              Det är klart att det är så om man ska ändra på saker, exempelvis
              grundlagen, som ju också finns med. Sven-Erik Österberg och jag
              har diskuterat tidigare från den här talarstolen de problem som
              finns när vi ökar öppenheten. Vi vet till exempel att när det
              gäller personer som ansöker om statliga tjänster så blir deras
              ansökningshandlingar offentliga. På den här typen av topptjänster
              använder man ofta personlighetstester, och man använder annat
              som kan vara integritetskränkande. Vi vet att den svenska sekretesslagen
              i dag gör att detta blir vidöppet för alla. Vi måste alltså titta
              på möjligheterna att skapa en större rättssäkerhet för människor
              som ansöker om offentliga tjänster. Det är en viktig del av det
              här, och sådant är inte snutet ur näsan utan måste beredas. Ett
              grundlagsbeslut kräver, som Sven-Erik Österberg vet, antingen
              att vi uppnår en kvalificerad majoritet här i kammaren då hoppas
              jag på Sven-Erik Österbergs röst eller att det ska vara ett val
              emellan.
            </seg>
            <seg>
              Effekten av de nya a-kassereglerna
            </seg>
          </u>
          <note type="speaker">
            Anf. 63 MARITA ULVSKOG (s):
          </note>
          <u who="marita_ulvskog_54d2b2" xml:id="i-7b4a75c5c31b8ae9">
            <seg>
              Herr talman! Jag blev i går uppringd av en kvinna från Dalarna,
              en undersköterska som jobbar inom vården. Hon jobbar halvtid och
              är väldigt orolig för att hon under nästa år kan komma att bli
              av med sitt halvtidsjobb. Med de nya regler som föreslås för a-kassan
              kommer hon inte att kunna få ut en enda krona i a-kasseersättning
              utan måste sannolikt vända sig till de sociala myndigheterna för
              att klara sin dagliga tillvaro.
            </seg>
            <seg>
              Jag vill ställa frågan till arbetsmarknadsminister Sven Otto
              Littorin: Vad har du att säga till denna kvinna och till de många
              halvtidsanställda som befinner sig i samma situation som hon?
            </seg>
          </u>
          <note type="speaker">
            Anf. 64 Statsrådet SVEN OTTO LITTORIN (m):
          </note>
          <u xml:id="i-6689096a436e23fc" who="unknown">
            <seg>
              Herr talman! Det finns ju två regler för att uppnå kvalifikationskraven:
              dels en huvudregel om 20 timmars arbetstid i veckan, dels en alternativregel.
              Båda har en ramtid på tolv månader. När vi tittar på hur de här
              reglerna slår kan vi konstatera att de allra flesta kommer att
              ha möjlighet att uppnå den tid som gäller under ramtiden.
            </seg>
            <seg>
              Det är de bedömningar som har gjorts på departementet och när
              man har räknat på hur avtalsperioderna ser ut.
            </seg>
          </u>
          <note type="speaker">
            Anf. 65 MARITA ULVSKOG (s):
          </note>
          <u who="marita_ulvskog_54d2b2" xml:id="i-4a56aa003304c8db">
            <seg>
              Herr talman! Ramtider är väl en sak, men verkligheten är en annan.
              Det är väldigt många inom Kommunals avtalsområde som när de jobbar
              halvtid inte kommer att uppfylla arbetsvillkoret i de nya regler
              som du och regeringen föreslår ska börja gälla under nästa år.
              Kvinnan jag talade med kommer inte att få en enda krona från a-kassan,
              och samma sak kommer även att drabba många andra i samma situation
              som hon.
            </seg>
            <seg>
              Jag vill veta vad du säger till henne.
            </seg>
          </u>
          <note type="speaker">
            Anf. 66 Statsrådet SVEN OTTO LITTORIN (m):
          </note>
          <u xml:id="i-f50f2f62deea2d37" who="unknown">
            <seg>
              Herr talman! Jag kan bara återigen konstatera att avsikten naturligtvis
              är att de som arbetar halvtid ska omfattas av arbetsvillkoret
              och uppfylla det. Såvitt vi kan bedöma gör de också det, och därmed
              anser vi att vi har hanterat det här på rätt sätt.
            </seg>
            <seg>
              Mitt svar till henne är: I hennes situation med den ramtid som
              nu gäller ska hon kunna uppfylla villkoret.
            </seg>
          </u>
          <note>
            Elevmajoritet i gymnasieskolors styrelser
          </note>
          <note type="speaker">
            Anf. 67 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-de010572495150bf">
            <seg>
              Herr talman! Jag vill rikta min fråga till Andreas Carlgren som
              ju tar de allmänpolitiska frågorna.
            </seg>
            <seg>
              Under snart tio år har det pågått ett försök med lokala styrelser
              med elevmajoritet på gymnasieskolorna. Nu har vi fått besked från
              skolministern om att det tioåriga försöket ska upphöra, utan någon
              som helst utvärdering. Man har fått flera reaktioner från rektorer
              i Ale, Trollhättan, Lerum, Norrköping och så vidare. Det är bara
              sex av 100 kommuner som har lokala styrelser, sammanlagt ett 40-tal.
            </seg>
            <seg>
              Jag vill därför ställa frågan: På vilka grunder föreslår regeringen
              det här? Varför sätter sig regeringen över kommunernas ansvar
              att organisera skolan?
            </seg>
          </u>
          <note type="speaker">
            Anf. 68 Miljöminister ANDREAS CARLGREN (c):
          </note>
          <u xml:id="i-2cf0eb51239b167c" who="unknown">
            <seg>
              Herr talman! Bakgrunden är ett principiellt ställningstagande,
              nämligen att rektor är utsedd av kommunen för att ansvara för
              skolans verksamhet inom ramen för de politiska beslut som skolstyrelsen
              eller skolnämnden tar. Då är det självklart också en viktig princip
              att rektor måste kunna ta det ansvaret. En styrelse som har en
              rådgivande roll eller där man kan föra en dialog är en sak, men
              det är inte rimligt att en elevmajoritet i extremfallet inte ens
              myndiga personer skulle kunna ta beslut som går ut över rektors
              ansvar. Det är en principiell uppfattning hos regeringen, och
              det är därför vi kommer fram till denna slutsats.
            </seg>
            <seg>
              När det gäller frågan om kommunernas ansvar har ju denna möjlighet
              för kommunerna uppstått genom riksdagsbeslut och genom nationella
              beslut. Därför är det också rimligt att det är där man genomför
              förändringen.
            </seg>
          </u>
          <note type="speaker">
            Anf. 69 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-7eb0c8369da1ed27">
            <seg>
              Herr talman! Ministern säger att det här bygger på principer.
              Men är det inte bra om beslut som man tar i regeringen också bygger
              på underlag, att man faktiskt lyssnar på de berörda? Regeringen
              kan inte peka på ett enda exempel där detta har skapat kaos och
              haveri, där eleverna har löpt amok på skolan eller totalt har
              förstört sin skola.
            </seg>
            <seg>
              Man ska komma ihåg att det är ett ganska begränsat inflytande
              dessa lokala styrelser har. Vi ska inte överdriva deras inflytande.
            </seg>
            <seg>
              Jag är återigen besviken över att regeringen inte bygger sina
              beslut på andra underlag än rena, skära principer bara för sakens
              skull.
            </seg>
          </u>
          <note type="speaker">
            Anf. 70 Miljöminister ANDREAS CARLGREN (c):
          </note>
          <u xml:id="i-a1028e2c69513b05" who="unknown">
            <seg>
              Herr talman! För egen del tycker jag nog att det är mycket bra
              om regeringen har en del klara principer för sitt sätt att agera.
              Jag tycker att det är en styrka, särskilt när det gäller så grundläggande
              principiella frågor som ansvar och vem som kan utkrävas ansvar.
            </seg>
            <seg>
              Man ska också vara väldigt klar över att detta handlar om ett
              fåtal skolor. Vi talar om ungefär 30 skolor av de totalt tusentals
              gymnasier vi har i landet. Det är alltså inte så att vi kör över
              ett väldigt stort intresse som har funnits, utan intresset har
              visat sig vara mycket lågt. Vad vi i stället gör är att vi klarlägger
              principerna hela vägen för den kvalitetshöjning regeringen vill
              åstadkomma i skolan, där vi också måste kunna utkräva ansvar av
              dem som sitter i ansvarsställning.
            </seg>
            <seg>
              Utförsäljning av SBAB
            </seg>
          </u>
          <note type="speaker">
            Anf. 71 THOMAS ÖSTROS (s):
          </note>
          <u who="thomas_ostros_b7069a" xml:id="i-cc751af3704c912e">
            <seg>
              Herr talman! Jag har en fråga till finansmarknadsminister Mats
              Odell.
            </seg>
            <seg>
              Mats Odell ansvarar ju inte bara för en bankmarknad där det bör
              finnas en konkurrens som gör att kunderna inte råkar illa ut utan
              också för de massiva utförsäljningar av statliga företag som nu
              väntar med en borgerlig regering. Detta sammanfaller i ett företag,
              SBAB, ett statligt bolåneföretag som mycket framgångsrikt har
              kunnat erbjuda bolånekunder med bostadsrätt eller villa bra ränta
              och bra villkor bättre villkor än storbankerna. Tack vare konkurrensen
              har det lett till att kunderna har kunnat spara tusentals kronor
              per år.
            </seg>
            <seg>
              Detta företag vill nu regeringen sälja ut. Det finns på den utförsäljningslista
              som proklamerades i valrörelsen.
            </seg>
            <seg>
              Jag vill fråga finansmarknadsministern: Varför är det så viktigt
              att sälja ut ett så framgångsrikt litet statligt bolag som har
              varit till kundernas fromma? Hur kan du garantera att en utförsäljning
              inte leder till sämre bankkonkurrens och sämre villkor för kunderna?
            </seg>
          </u>
          <note type="speaker">
            Anf. 72 Statsrådet MATS ODELL (kd):
          </note>
          <u who="mats_odell_751011" xml:id="i-af865e0dd926f8be">
            <seg>
              Herr talman! Den här regeringen fick väljarnas mandat att genomföra
              utförsäljning av de företag som vi har på denna lista. Det är
              alldeles uppenbart. Det bygger på filosofin att vi inte tror att
              staten är den bästa ägaren till konkurrensutsatta företag som
              verkar på väl fungerande marknader. Vi tror inte att staten kan
              ersätta en Ingvar Kamprad eller en Hans Rausing eller att denna
              typ av innovationer stiger upp ur statlig byråkrati. I stället
              tror vi att det är enskilda människor av kött och blod som satsar
              egna pengar som bäst kan driva verksamheterna.
            </seg>
            <seg>
              Då har vi kommit till banksektorn. Det är alldeles riktigt: SBAB
              har spelat en roll i att hålla nere priserna, och det beror på
              att man har ett mycket lägre avkastningskrav än vad andra har.
              Vi kan diskutera filosofiskt om det är rimligt att staten har
              verksamheter som har lägre avkastningskrav än andra, men nu har
              vi ett läge där vi naturligtvis vid varje försäljning kommer att
              se till att marknadens funktionssätt förbättras och inte försämras
              i samband med detta. Jag tror att Thomas Östros kan var ganska
              lugn på den punkten.
            </seg>
          </u>
          <note type="speaker">
            Anf. 73 THOMAS ÖSTROS (s):
          </note>
          <u who="thomas_ostros_b7069a" xml:id="i-be193897c6e5dd7d">
            <seg>
              Herr talman! Lugn blev jag sannerligen inte. Denna nästan rosenkindade
              trosvisshet som Mats Odell har när det gäller utförsäljningar
              är ju av den arten att det inte spelar någon roll hur verkligheten
              ser ut. Vi får borttagna bostadssubventioner, sämre konkurrens
              på bankmarknaden och sämre villkor för konsumenterna och hushållen,
              och det enda Mats Odell har att säga till människor är: Detta
              ska staten inte äga, för det är jag övertygad om.
            </seg>
            <seg>
              Kan Mats Odell garantera att det inte blir någon av de bjässar
              vi har på bankmarknaden som köper upp SBAB när det kommer ut till
              försäljning? Därmed skulle konkurrensen minska och räntorna och
              räntemarginalerna höjas, och det skulle bli några tusenlappar
              till per år som hushållen måste betala i bostadskostnader. Då
              räcker det inte med trosvisshet. Då räcker det inte att bara vara
              handlingskraftig. Då gäller det att förstå att en sådan utförsäljning
              innebär att kunderna drabbas.
            </seg>
          </u>
          <note type="speaker">
            Anf. 74 Statsrådet MATS ODELL (kd):
          </note>
          <u who="mats_odell_751011" xml:id="i-889e82277add4215">
            <seg>
              Herr talman! På tal om trosvisshet kräver tesen att staten är
              den bästa ägaren av näringslivet, en tro som Thomas Östros representerar,
              någon sorts bevis. Nämn något land, Thomas Östros, där statligt
              ägande av näringslivet kan förknippas med god miljö, med högt
              välstånd och en väl fungerande marknad! Så är det inte. Vi har
              i dag ett mycket stort statligt ägande, och vi vill arbeta ned
              detta, men under sådana villkor att marknaderna fungerar väl så
              bra som de har gjort under det statliga ägandet.
            </seg>
            <seg>
              Låt mig också konstatera att i dag är den här skillnaden borta,
              eftersom konkurrensen har gjort att övriga bankföretag också har
              tagit bort de särskilda topplånen. Det finns alltså konkurrenter
              som konkurrerar på precis samma villkor som SBAB.
            </seg>
            <seg>
              Men jag håller med Thomas Östros så långt att det är viktigt
              när de här fina företagen får nya ägare att vi ser till att konkurrensen
              upprätthålls och att det är väl fungerande och i möjligaste mån
              även bättre fungerande marknader efter att detta har genomförts.
            </seg>
            <seg>
              Arbetslivsforskningens framtid
            </seg>
          </u>
          <note type="speaker">
            Anf. 75 IBRAHIM BAYLAN (s):
          </note>
          <u who="ibrahim_baylan_097896" xml:id="i-ac2c5bfd8e306d22">
            <seg>
              Herr talman! Vid Arbetslivsinstitutets enhet i Umeå pågår i dag
              ett mycket viktigt arbete som syftar till att minimera ohälsa
              orsakad av fysiska och kemiska faktorer i arbetslivet. Den forskning
              som i dag bedrivs vid enheten är på många sätt unik i sitt slag.
              Den är koncentrerad till att fördjupa kunskaperna om såväl de
              kemiska som biologiska hälsoriskerna, som hur buller, vibrationer
              och elektromagnetiska fält påverkar människors hälsa på arbetsplatser
              runtom i Sverige. Den här kunskapen förmedlas sedan till arbetsmarknadens
              parter, till arbetsgivar- och arbetstagarorganisationer med flera
              i syfte att förbättra arbetsmiljön i Sverige.
            </seg>
            <seg>
              Nu har regeringen i sin budget föreslagit att Arbetslivsinstitutets
              verksamhet helt och hållet ska läggas ned för att på det viset
              spara pengar och kunna göra massiva skattesänkningar för de allra
              rikaste.
            </seg>
            <seg>
              Mina frågor till arbetsmarknadsministern är: Är denna forskning
              viktig? I så fall, på vilket sätt kommer arbetsmarknadsministern
              att arbeta för att den ska fortleva?
            </seg>
          </u>
          <note type="speaker">
            Anf. 76 Statsrådet SVEN OTTO LITTORIN (m):
          </note>
          <u xml:id="i-59a4f83930e5e007" who="unknown">
            <seg>
              Herr talman! Låt mig konstatera, ungefär som jag gjorde vid en
              tidigare fråga, att jag tycker att hela poängen med det här förslaget
              är att bortdra politisk styrning från arbetslivsforskningen. Det
              har varit ett problem att man har haft den i form av en myndighet.
              Där har frågan hela tiden kunnat ställas: Varför lägger ni inte
              ytterligare pengar på forskningen om ni nu ökar anslaget med säg
              10 miljoner? Varför lägger ni inte 15 miljoner? Vad är det som
              är fel?
            </seg>
            <seg>
              Bara en femtedel av forskningen sker inom ramen för Arbetslivsinstitutet.
              Fyra femtedelar sker redan i dag på universitet och högskolor.
              Det tycker jag är den rätta ordningen.
            </seg>
            <seg>
              När det gäller att specifikt ta ställning just till forskningens
              innehåll värjer jag mig för det. Jag är inte kvalificerad nog,
              och det är nog ingen av oss som sitter här inne, att kunna bedöma
              forskningens kvalitet och innehåll. Det är just därför jag tycker
              att den måste finna sina andra former kopplade till universitet
              och högskolor och även hitta den typ av finansiering som all annan
              forskning hittar.
            </seg>
            <seg>
              Vi jobbar nu, som jag sade tidigare, tillsammans med Arbetslivsinstitutets
              ledning för att hitta famnar. Det gäller naturligtvis också i
              Umeå. Jag är övertygad om att om forskningen är så god som alla
              säger att den är kommer den också att hitta sin famn där.
            </seg>
          </u>
          <note type="speaker">
            Anf. 77 IBRAHIM BAYLAN (s):
          </note>
          <u who="ibrahim_baylan_097896" xml:id="i-3cf091021a6a6f9c">
            <seg>
              Herr talman! Det är inte den politiska styrningen som undandras.
              Det är finansieringen, Sven Otto Littorin. Även om det uttalas
              en välvilja tror jag inte att forskare, hur ihärdiga och engagerade
              de än är, kan jobba utan att ha någon lön eller någonting att
              leva på. Därför är det väldigt viktigt att det inte bara är fina
              ord utan att det också kommer fram en konkret handlingsplan så
              att denna forskning och denna verksamhet kan fortleva.
            </seg>
            <seg>
              Sedan tycker jag också att det är märkligt att en regering med
              en arbetsmarknadsminister som har gått till val på att skapa jobb
              som en av de första åtgärder man vidtar gör 50 kvalificerade forskare
              i Norrland arbetslösa.
            </seg>
            <seg>
              Min fråga, återigen, till Sven Otto Littorin är: Vad konkret
              kommer Sven Otto Littorin att göra för att den här forskningen
              ska fortleva? Då pratar vi inte om den politiska indragningen
              utan framför allt om finansiella och ekonomiska villkor så att
              den här forskningen också fortsätter i framtiden.
            </seg>
          </u>
          <note type="speaker">
            Anf. 78 Statsrådet SVEN OTTO LITTORIN (m):
          </note>
          <u xml:id="i-b62f96477aae7e68" who="unknown">
            <seg>
              Herr talman! Den här regeringen lägger ju 1 miljard mer på forskningsbudgeten
              än den tidigare regeringen, utslaget på några års sikt.
            </seg>
            <seg>
              Det som jag kan ge Ibrahim Baylan rätt i är egentligen en vidareutveckling
              av frågeställningen, och det handlar just om den tvärvetenskapliga
              forskningen. Där har vi, tycker jag, generellt i Sverige ett problem
              när det gäller finansieringen. Samtidigt vet jag, efter de diskussioner
              vi har haft med Arbetslivsinstitutet, att det nu pågår väldigt
              långt gångna diskussioner med universitet och högskolor runtom
              i landet för att få en ny famn för de forskare som nu lämnar Arbetslivsinstitutet.
            </seg>
            <seg>
              Jag vill återigen poängtera att det inte är en bedömning av forskningens
              innehåll detta handlar om utan det handlar om formen, var denna
              forskning ska bedrivas. Där menar vi att det är fel att bedriva
              den inom ramen för en statlig myndighet. Den måste hitta sin finansiering,
              sin form och sitt arbetsuttryck på samma sätt som annan forskning
              gör i Sverige.
            </seg>
          </u>
          <note>
            Handläggningstiden för plan- och byggärenden
          </note>
          <note type="speaker">
            Anf. 79 HANS WALLMARK (m):
          </note>
          <u who="hans_wallmark_d27c95" xml:id="i-5176853a4a293eb4">
            <seg>
              Herr talman! Jag har en fråga till Andreas Carlgren. Den gäller
              oförutsägbara processer.
            </seg>
            <seg>
              Jag undrar vad man kan göra för att korta handläggningstiderna
              vid överklagande av plan- och byggärenden och göra dessa förutsägbara
              vad gäller den tid som går åt. Jag ska ta ett konkret exempel.
            </seg>
            <seg>
              Ängelholms kommunfullmäktige antog i bred politisk enighet den
              28 november förra året en detaljplan vad gäller en golfbana i
              Ängelholms kommun, Wegeholms golfbana. Det var resultatet av ungefär
              ett och ett halvt års gemensamt arbete mellan exploatör, entreprenör
              och kommun. Det överklagades sedan till länsstyrelsen. Ett beslut
              kom i augusti där man avvisade överklagandet. Det i sin tur överklagades
              igen. Nu ligger ärendet i Helsingfors och man har begärt in ett
              yttrande från länsstyrelsen i Skåne. Det ska komma i november,
              alltså ett år efter att man har antagit projektet i fullmäktige
              och ungefär ett och ett halvt år ytterligare av beredande process.
              Det är ju jättesvårt för entreprenörer och exploatörer att förutsäga
              hur lång tid det här tar. Risken är att goda idéer dör.
            </seg>
            <seg>
              Vad kan man göra för att korta tiderna och göra dem förutsägbara?
            </seg>
          </u>
          <note type="speaker">
            Anf. 80 Miljöminister ANDREAS CARLGREN (c):
          </note>
          <u xml:id="i-012d14f9ec6f0ed0" who="unknown">
            <seg>
              Herr talman! Jag kan naturligtvis bara uttala mig principiellt
              om frågan och inte om ett speciellt ärende. Men när det gäller
              frågan över huvud taget om hanteringen enligt plan- och bygglagen
              är det en av de stora lagstiftningsfrågor som vi går igenom den
              här perioden. I det sammanhanget kommer vi också att lägga väldigt
              stor vikt vid att kunna bibehålla till exempel miljöambitionerna
              samtidigt som vi förenklar regelverket. Kan man i det sammanhanget
              korta handläggningstiderna kommer vi naturligtvis att ta vara
              på den möjligheten.
            </seg>
            <seg>
              Däremot ligger det i sakens natur att det aldrig helt och hållet
              går att skapa förutsägbarhet i ett överklagande. Det ligger just
              i att det är olika intressen som ska vägas mot varandra. Det finns
              dels ett intresse hos den som har föreslagit exploateringen eller
              den kommun som har föreslagit en plan, dels finns det ett intresse
              hos den enskilde som ofta vill skydda sig mot just en sådan exploatering
              eller en sådan plan. De två olika intressena ska vägas.
            </seg>
          </u>
          <note type="speaker">
            Anf. 81 HANS WALLMARK (m):
          </note>
          <u who="hans_wallmark_d27c95" xml:id="i-64bef28306fc2e1c">
            <seg>
              Herr talman! Jag har under ett antal år jobbat kommunalpolitiskt
              och det kan jag säga är nog ett av de enskilt viktigaste områdena
              som företagare ger uttryck för, nämligen att det är många plan-
              och byggprocesser i vårt land och att de är svåra att se igenom.
              Därför gläder mig det Andreas Carlgren säger, att man kan försöka
              korta dem på något sätt.
            </seg>
            <seg>
              Jag förstår att han inte kan uttala sig om ett enskilt ärende.
              Men jag tror att vi också måste inse att det finns ett antal okynnesöverklaganden
              i landet. Trots beslut fattade med politiskt bred majoritet överklagar
              man därför att man vet att det kan ta så lång tid att idén och
              projektet därmed dör.
            </seg>
          </u>
          <note type="speaker">
            Anf. 82 Miljöminister ANDREAS CARLGREN (c):
          </note>
          <u xml:id="i-5d30e5ebee0d0d88" who="unknown">
            <seg>
              Herr talman! Vi har den målsättningen som helhet att vi ska förenkla
              regelverket med motsvarande en fjärdedel av den administrativa
              belastningen. Det gäller även det här området. Det är helt klart
              att vi siktar till förenklingar, men med bibehållna miljöambitioner
              och också med en fortsatt säkerhet för att man faktiskt väger
              de olika intressen som ska prövas i en sådan här process.
            </seg>
            <seg>
              Arbetsmarknadspolitiska åtgärder
            </seg>
          </u>
          <note type="speaker">
            Anf. 83 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-24c28d23aa766684">
            <seg>
              Herr talman! Min fråga går till statsrådet Littorin.
            </seg>
            <seg>
              Många företag vill anställa men hittar inte människor med rätt
              kompetens. Så ungefär uttryckte sig en företagarrepresentant vid
              den offentliga utfrågning som arbetsmarknadsutskottet anordnade
              på tisdagen den här veckan. Att i ett sådant läge ta bort stora
              delar av de arbetsmarknadspolitiska åtgärder som matchar arbetsgivarnas
              behov med de arbetssökande är i högsta grad märkligt. Den borgerliga
              regeringen skapar en stelbent arbetsmarknad som drabbar arbetssökande,
              arbetsgivare, näringsliv och i längden Sveriges möjlighet att
              hävda sig på den globala marknaden.
            </seg>
            <seg>
              Min naturliga fråga blir därför: Varför är det viktigare att
              ge dem som är arbetslösa kontantstöd i stället för utbildning
              och kompetens som skulle ge dem ett framtida jobb?
            </seg>
          </u>
          <note type="speaker">
            Anf. 84 Statsrådet SVEN OTTO LITTORIN (m):
          </note>
          <u xml:id="i-02072e7c025cb91d" who="unknown">
            <seg>
              Herr talman! Jag tackar Sylvia Lindgren för den frågan eftersom
              den var passande med tanke på dagens SNS-rapport som har publicerats.
              Där tar man just upp den frågan. Man konkluderar att slutsatsen
              av den förda arbetsmarknadspolitiken på området har varit näst
              intill verkningslös. Folk har gått igenom programmen och kommer
              ut på andra sidan utbildade i arbetslöshet. Det har naturligtvis
              inte varit bra.
            </seg>
            <seg>
              Däremot delar jag Sylvia Lindgrens grundläggande ambition att
              vi måste naturligtvis se till att utbilda för ett arbete i andra
              ändan. En god utbildning är alltid bra och borde vara lönsam,
              men då ska man också ha den på rätt ställe och med rätt innehåll
              med fokus på ett jobb i andra ändan.
            </seg>
          </u>
          <note type="speaker">
            Anf. 85 SYLVIA LINDGREN (s):
          </note>
          <u who="sylvia_lindgren_71c9d0" xml:id="i-5bc24713f64fac97">
            <seg>
              Herr talman! Arbetslösheten minskar. Det gläder oss socialdemokrater.
              Men när man nu skär ned arbetsmarknadspolitiska åtgärder med två
              tredjedelar under åren 2007 och 2008 är det bedrövligt.
            </seg>
            <seg>
              Man pratar gärna om utanförskapet, och det har flera orsaker.
              Det finns fördomar och förutfattade meningar. Det finns överallt
              i samhället. I detta sammanhang borde arbetsmarknadspolitiska
              åtgärder öka, inte minska. Läppars bekännelse och handling måste
              gå ihop.
            </seg>
            <seg>
              Det här måste gå ihop med handling, annars menar man ingenting.
              Vad säger arbetsmarknadsministern till företagare som inte får
              kompetent arbetskraft och för den arbetslöse som inte ges möjlighet
              till utbildning på grund av era drastiskt neddragna volymer när
              det gäller arbetsmarknadsåtgärder?
            </seg>
          </u>
          <note type="speaker">
            Anf. 86 Statsrådet SVEN OTTO LITTORIN (m):
          </note>
          <u xml:id="i-803d3ea1237a0740" who="unknown">
            <seg>
              Herr talman! Till denna företagare säger jag att tolv års misslyckad
              socialdemokratisk arbetsmarknadspolitik har sitt pris. Det tar
              ett litet tag innan vi har rättat till detta.
            </seg>
            <seg>
              Vi konstaterar att de arbetsmarknadspolitiska åtgärderna som
              handlar om bristyrkesutbildning kommer att vara kvar och finnas
              tillgängliga för Ams att dela ut efter behov.
            </seg>
            <seg>
              Däremot vill vi gå vidare med andra typer av motsvarigheter,
              lärlingsutbildning och annat, som syftar till att utbilda för
              ett arbete i andra ändan. Vår kritik mot den tidigare regeringens
              förda politik har varit att man har använt Amsåtgärder för dem
              som har befunnit sig närmast arbetsmarknaden, alltså för dem som
              på en väl fungerande arbetsmarknad rimligen själva borde kunna
              hitta ett arbete mycket snabbare. Den typen av inlåsningseffekter
              man får av det har vi sett tidigare exempel på. Det var därför
              man i den förra högkonjunkturen 19971998 drog ned på just den
              typen av arbetsmarknadspolitiska programåtgärder. Nu gör vi samma
              sak. Det borde ha gjorts för länge sedan.
            </seg>
            <seg>
              Havdagar i Kattegatt
            </seg>
          </u>
          <note type="speaker">
            Anf. 87 LARS TYSKLIND (fp):
          </note>
          <u who="lars_tysklind_faac13" xml:id="i-e8e886a98211d7cd">
            <seg>
              Herr talman! Jag har en fråga till jordbruksminister Eskil Erlandsson
              kopplad till EU:s gemensamma fiskeripolitik. Det gäller havdagsförsöket
              i Kattegatt, som nu inte blir av från den 1 januari. Försöket
              med havdagar är helt avgörande för att få slut på utkast av fisk
              när kvoterna har tagit slut.
            </seg>
            <seg>
              Främsta orsaken till detta har av allt att döma varit att EU-kommissionen
              inte har prioriterat frågan för att få fram en lösning så att
              försöket kan genomföras. Min naturliga fråga blir vad jordbruksministern
              tänker vidta för åtgärder för att försöket verkligen kommer i
              gång så snabbt som möjligt.
            </seg>
            <seg>
              Viktigt i sammanhanget är att här har vi från svensk sida en
              unikt stor samstämmighet mellan yrkesfiskare, forskare och Fiskeriverket
              där man verkligen vill genomföra försöket. Även danskarna har
              varit positiva till att genomföra försöket. Det borde inte finnas
              oöverstigliga hinder i sammanhanget.
            </seg>
          </u>
          <note type="speaker">
            Anf. 88 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-44a67255caf0d9d8">
            <seg>
              Herr talman! Låt mig apropå frågan först ge några principiella
              kommentarer.
            </seg>
            <seg>
              Jag är ytterst angelägen om att vi nyttjar resursen på ett sådant
              sätt att vi får det uthålliga brukandet men också på ett sådant
              sätt att vi behåller den biologiska mångfalden på land såväl som
              i havet.
            </seg>
            <seg>
              Ett sätt att komma vidare i frågan är att kombinera alternativt
              gå ifrån det kvotsystem som vi har tillämpat på fiskeriområdet
              med mindre gjord lycka och framgång. Därför är jag, som svar på
              frågan, beredd att arbeta vidare med det som var avsikten att
              vi skulle ha från den 1 januari, nämligen ett havdagsförsök som
              möjligen skulle ha bidragit till att ytterligare stärka den biologiska
              mångfalden, minska utkastet och få den uthållighet i fiskeripolitiken
              som jag är angelägen att vi ska få när det gäller all typ av naturbruk.
            </seg>
          </u>
          <note type="speaker">
            Anf. 89 LARS TYSKLIND (fp):
          </note>
          <u who="lars_tysklind_faac13" xml:id="i-ca4a4b1a21b073bc">
            <seg>
              Herr talman! Vi är alla överens om att det gäller långsiktigt
              hållbart fiske. Jag får tacka för svaret. Det stämmer väl. Jag
              är tacksam om jordbruksministern jobbar vidare med frågan.
            </seg>
            <seg>
              Vi ska få ett system med havdagar. Vi måste få ett system där
              vi får bort det meningslösa utkastet av död matfisk. En kvot av
              till exempel torsk tar slut, och då slängs stora mängder död torsk
              överbord.
            </seg>
            <seg>
              Vi pratar om uthålligt fiske. Om vi minskar kvoterna i Kattegatt
              blir följden att ännu mer död fisk kastas ut i sjön. I ett sådant
              system finns bara förlorare. Jag uppmanar jordbruksministern att
              han lägger stor kraft på att genomföra försöket. Det här måste
              sedan kunna appliceras i till exempel Skagerrak längre norrut
              på västkusten. Det är oerhört viktigt att det kommer i gång.
            </seg>
          </u>
          <note type="speaker">
            Anf. 90 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-a30a042b1b4018ef">
            <seg>
              Herr talman! Frågeställaren och jag är helt överens. Det system
              som har tillämpats är ett resursslöseri. Tyvärr kommer det att
              tillämpas ytterligare en tid framöver vad gäller det utkast som
              förekommer men också i samband med att det blir ett större antal
              fiskedagar, vilket ger bifångster som i sin tur kan resultera
              i att vi rent av minskar den biologiska mångfalden i havet.
            </seg>
            <seg>
              Utförsäljning av vårdföretag
            </seg>
          </u>
          <note type="speaker">
            Anf. 91 MONICA GREEN (s):
          </note>
          <u who="monica_green_27bd8b" xml:id="i-2d8611b368a7705f">
            <seg>
              Herr talman! Jag har en fråga till Mats Odell.
            </seg>
            <seg>
              Det gäller en fråga till kommunministern. Jag undrar om man kan
              lita på kommunministern. Jag tycker att man får olika bud från
              Mats Odell, bland annat när det gäller frågan hur han hanterar
              lämpligheten av egna ekonomiska intressen samtidigt som man ska
              sälja ut vården, som Mats Odell och den borgerliga regeringen
              aviserat.
            </seg>
            <seg>
              För några veckor sedan påstod Mats Odell att det gjorts en utredning
              och att han inte alls var jävig när han ska sälja ut sjukvården.
              Enligt TV 4-nyheterna var utredningen hemligstämplad och gick
              inte att få ut. I dag kan vi ta del av medierna och se att Mats
              Odell erkänner att någon utredning aldrig funnits.
            </seg>
            <seg>
              Kan man lita på någon i den borgerliga regeringen? Kan man lita
              på Mats Odell i frågan?
            </seg>
          </u>
          <note type="speaker">
            Anf. 92 Statsrådet MATS ODELL (kd):
          </note>
          <u who="mats_odell_751011" xml:id="i-423eec068033d225">
            <seg>
              Herr talman! Det är alltid bra om man bygger sina frågor på fakta.
              Det föreligger tydligen ett missförstånd från Monica Greens sida.
              Det finns inga planer på att jag ska ha något som helst ansvar
              när det gäller att sälja vårdföretag.
            </seg>
          </u>
          <note type="speaker">
            Anf. 93 MONICA GREEN (s):
          </note>
          <u who="monica_green_27bd8b" xml:id="i-f9c6c6cdce2dc65d">
            <seg>
              Herr talman! Med det svaret blir man ännu mer orolig för att
              Mats Odell ska sälja ut sjukvården, privatisera sjukvården. Att
              han har egna ekonomiska intressen inom vårdföretag verkar han
              ta mycket lätt på. Med den nonchalansen i svaret känns det än
              mer otryggt.
            </seg>
            <seg>
              Han har ena stunden sagt att det finns en utredning på departementet
              men att den är hemligstämplad. Några veckor senare säger han att
              det aldrig har funnits någon utredning. Det är mycket allvarligt.
              Man kan inte lita på kommunministern i det fallet. Jag undrar
              om vi kan göra det fortsättningsvis också, särskilt när han ger
              så nonchalanta svar till mig.
            </seg>
          </u>
          <note type="speaker">
            Anf. 94 Statsrådet MATS ODELL (kd):
          </note>
          <u who="mats_odell_751011" xml:id="i-07df76dcc631e9a2">
            <seg>
              Herr talman! Jag vet inte vilka gränsvärden Monica Green har
              för nonchalans, men jag kan upprepa mitt svar. Jag har inte något
              som helst ansvar i regeringen eller i något landsting eller i
              någon region för att sälja sjukvårdsföretag. Är det uppfattat?
            </seg>
          </u>
          <note type="speaker">
            Anf. 95 MONICA GREEN (s):
          </note>
          <u who="monica_green_27bd8b" xml:id="i-b0483cfdeed2eed0">
            <seg>
              Herr talman! Jag tycker att det är allvarligt att kommunministern
              väljer att fortsätta att missförstå. Han säger att det är missförstånd.
              Han säger att det har varit en utredning som har varit hemligstämplad
              om att han inte är jävig. I dagens tidningar kan man läsa att
              det egentligen inte funnits någon utredning. Det är allvarligt
              att man inte kan lita på Mats Odell i frågorna.
            </seg>
          </u>
          <note type="speaker">
            Anf. 96 Statsrådet MATS ODELL (kd):
          </note>
          <u who="mats_odell_751011" xml:id="i-fd67a7ca8b9d6eed">
            <seg>
              Herr talman! Jag kommer uppenbarligen inte längre med Monica
              Green. Hon nöjer sig inte med svaret att jag inte har någonting
              med utförsäljning av vårdföretag att göra.
            </seg>
            <seg>
              Den utredning som Monica Green talar om är den där jag bad juristerna
              på Finansdepartementet att undersöka huruvida jag kan vara kvar
              som delägare i ett familjeföretag som mina föräldrar startade
              för 50 år sedan. Svaret på det var att det inte finns någon generell
              jävsituation.
            </seg>
            <seg>
              Däremot kommer jag att inför varje ärende, liksom varje statsråd
              som äger aktier eller annat, tillsammans med juristerna granska
              om jag kan delta i ärendet. Det sker fortlöpande.
            </seg>
            <seg>
              Brytning av uran i Sverige
            </seg>
          </u>
          <note type="speaker">
            Anf. 97 CHRISTIN HAGBERG (s):
          </note>
          <u who="christin_hagberg_8f6c84" xml:id="i-3f13a6e8f487e0b6">
            <seg>
              Herr talman! Jag har en fråga till miljöminister Andreas Carlgren.
              Den handlar om brytning av uran i Sverige.
            </seg>
            <seg>
              Vi vet att Sverige har ganska goda tillgångar på uran och många
              har ett intresse, både av att undersöka och av att eventuellt
              någon gång i framtiden få möjlighet att bryta uran genom att söka
              tillstånd.
            </seg>
            <seg>
              Jag undrar hur den borgerliga regeringen, och framför allt miljöministern,
              ställer sig till en sådan förfrågan när den från eventuella intressenter
              hamnar hos er.
            </seg>
          </u>
          <note type="speaker">
            Anf. 98 Miljöminister ANDREAS CARLGREN (c):
          </note>
          <u xml:id="i-94b9496fe71b1665" who="unknown">
            <seg>
              Herr talman! Det är mycket noggrant reglerat i lagen hur en sådan
              förfrågan ska hanteras. Dels sker en prövning enligt minerallagen,
              dels sker testning enligt miljöbalken, kulturminneslagen, kärntekniklagen
              och strålskyddslagen. Det är alldeles självklart att de mycket
              noggranna regler som gäller till exempel vid prövning enligt miljöbalken
              skulle följas i ett sådant ärende. Det är den prövningen som avgör
              vilket svar det kan bli.
            </seg>
            <seg>
              Det finns några företag som redan har fått undersökningstillstånd.
              De har inte getts av regeringen utan tidigare. Det betyder inte
              att man också har fått tillstånd att bryta uranet. Där sker prövningen
              enligt den ordning som är föreskriven.
            </seg>
          </u>
          <note type="speaker">
            Anf. 99 CHRISTIN HAGBERG (s):
          </note>
          <u who="christin_hagberg_8f6c84" xml:id="i-a83bb19f8452703b">
            <seg>
              Herr talman! Det är ganska känt, åtminstone i denna församling,
              att vi har en rigorös lagstiftning som styr om man ska få tillstånd
              till det ena eller det andra.
            </seg>
            <seg>
              Min fråga gick snarare ut på hur den borgerliga regeringen och
              miljöministern rent principiellt ställer sig som politiska partier
              med regeringsställning i Sverige. Det är en viktig fråga för dem
              som bor i områden där det finns urantillgångar.
            </seg>
          </u>
          <note type="speaker">
            Anf. 100 Miljöminister ANDREAS CARLGREN (c):
          </note>
          <u xml:id="i-2bac1d67b16368ec" who="unknown">
            <seg>
              Herr talman! Det är självklart att det är en viktig fråga, både
              för dem som bor i områdena och nationellt. Just därför är det
              viktigt att veta att de krav som lagen ställer ska följas minutiöst.
              Då vet man att ett sådant ärende hanteras riktigt.
            </seg>
            <seg>
              Men kommer det en ansökan är det vår skyldighet att pröva den.
              Just därför ska regeringen inte uttala sig vitt och brett i förväg.
              När det blir aktuellt ska man veta att prövningen sker på ett
              rättssäkert sätt hela vägen. Då följer man de förvaltningsrättsliga
              principer som gäller. Det gäller för mig och det gäller för varje
              minister från vilken regering som helst.
            </seg>
            <seg>
              Effekter av förändringar i a-kassan
            </seg>
          </u>
          <note type="speaker">
            Anf. 101 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-dd3d7a5f6d950412">
            <seg>
              Herr talman! Jag har en fråga till arbetsmarknadsminister Sven
              Otto Littorin. Den handlar om a-kassan och det tryck som det kommer
              att bli på kommunerna.
            </seg>
            <seg>
              Det kommer att bli alltfler som får allt mindre pengar när reglerna
              i a-kassan förändras. Det kommer att leda till ett ökat behov
              av försörjningsstöd i kommunerna. Det uppenbara sambandet finns
              verifierat på många sätt, men trots det har regeringen inte gjort
              någon ekonomisk konsekvensanalys av detta. Min fråga är om regeringen
              tänker vidta åtgärder för att utreda konsekvenserna av det behov
              som kommunerna kommer att få av att dela ut försörjningsstöd till
              dem som inte får a-kassa.
            </seg>
          </u>
          <note type="speaker">
            Anf. 102 Statsrådet SVEN OTTO LITTORIN (m):
          </note>
          <u xml:id="i-84e1fa5907707c2d" who="unknown">
            <seg>
              Herr talman! Det vi gör är att vi sänker ersättningsnivån till
              65 % efter 300 dagar. Mediantiden för arbetslösheten är 90 dagar.
              Vi vidtar också en lång rad åtgärder just för att sätta fokus
              på dem som befinner sig längst ifrån arbetsmarknaden, till exempel
              nystartsjobben och den utbildningsgaranti som vi kommer att utveckla
              under året som kommer. Hela uppgiften och poängen är att se till
              att de som nu befinner sig längst ifrån får hjälp med att återinträda
              på arbetsmarknaden.
            </seg>
            <seg>
              Jag har sett flera olika uppgifter av skräckscenariokaraktär
              om omfattningen av detta. Det som vi har kunnat konstatera när
              vi har gjort beräkningar tillsammans med Finansdepartementet är
              att det i stort sett inte får någon effekt vare sig på statsbudgeten
              eller på kommunernas utgiftssaldon. Vi ser nämligen hur den totala
              arbetslösheten sjunker kraftigt under nuvarande prognosperiod.
            </seg>
          </u>
          <note type="speaker">
            Anf. 103 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-36e2414bbf7bbd59">
            <seg>
              Herr talman! Det finns ett antal saker i förändringarna som gör
              att också andra grupper kommer att påverkas. Studerandevillkoret
              försämras, och det blir svårare att få ersättning från a-kassan
              därför att det blir en ökning till 80 timmar när det gäller arbetsvillkoret.
              Detta kommer att påverka en massa personer.
            </seg>
            <seg>
              En siffra som nämns är 38 000 personer när det gäller studerandevillkoret.
              Och jag vet att Kommunförbundets ordförande Ilmar Reepalu har
              nämnt att 100, 200 miljoner och upp till flera miljarder kommer
              att belasta kommunernas ekonomi när de grupper som kommer ut efter
              utbildning inte får a-kasseersättning. Dessutom fick vi signaler
              på utfrågningen i tisdags från a-kassornas samarbetsorganisation
              om att det här inte kommer att fungera från och med den 1 januari,
              som det är tänkt, utan att det troligtvis kommer att bli kaos
              i systemet. Det kommer att drabba människor direkt efter den 1
              januari. Då drabbar det också försörjningsstödet, som kommunerna
              har ansvar för.
            </seg>
            <seg>
              Regeringen måste göra någon form av konsekvensanalys av vad det
              här kommer att innebära och vad man kan göra för att motarbeta
              det.
            </seg>
          </u>
          <note type="speaker">
            Anf. 104 Statsrådet SVEN OTTO LITTORIN (m):
          </note>
          <u xml:id="i-0e6880d3f8b5c918" who="unknown">
            <seg>
              Herr talman! Det förefaller ganska naturligt att de som är emot
              förändringen också skräms av den. Det tycker jag inte är så konstigt.
            </seg>
            <seg>
              När det gäller studerandevillkoret undrar jag bara: Ska människor
              utbildas för ett jobb eller för a-kassa? Det förefaller rätt naturligt
              för mig att man ska utbildas för ett arbete. Mediantiden för när
              en person under 24 år är arbetslös är 31 dagar. Vi har ett par
              tusen långtidsarbetslösa som är under 24 år. Notera att mediantiden
              är 31 dagar och att ersättningsnivån är oförändrad fram till dag
              200, med undantag för den lilla sänkningen av taket. Därmed faller
              hela oron för att detta i sig skulle leda till en så kraftfull
              ökning av kommunernas kostnadsmassa som frågeställaren ger uttryck
              för.
            </seg>
            <seg>
              EU-bidragen till jordbruket
            </seg>
          </u>
          <note type="speaker">
            Anf. 105 MARGARETA PÅLSSON (m):
          </note>
          <u who="margareta_palsson_933b97" xml:id="i-66cecb6556d02633">
            <seg>
              Herr talman! Jag har några frågor till jordbruksministern.
            </seg>
            <seg>
              I valrörelsen och alltsedan vi i Allians för Sverige vann valet
              har jag varje vecka blivit uppringd av lantbrukare i Skåne som
              alla ställer samma frågor: När får vi våra EU-pengar? När får
              vi vårt gårdsstöd? Kommer ni att betala ut det som ni lovade i
              valrörelsen redan i år? Varenda gång måste jag svara: Jag vet
              inte. Jag överlämnar därför nu med varm hand frågorna till jordbruksministern.
            </seg>
          </u>
          <note type="speaker">
            Anf. 106 Jordbruksminister ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-9edde934cef521aa">
            <seg>
              Herr talman! Till frågeställarens glädje kan jag säga att nästa
              gång som frågeställaren blir uppringd kan hon ge ett klart, entydigt
              och rejält småländskt svar: Det kommer detta år. Det kommer dessutom
              varje gång att komma rätt år. Det får vara slut på det budgethycklande
              och budgettricksande som den socialdemokratiska regeringen höll
              på med de år som vi har bakom oss.
            </seg>
          </u>
          <note type="speaker">
            Anf. 107 MARGARETA PÅLSSON (m):
          </note>
          <u who="margareta_palsson_933b97" xml:id="i-4de1447d10f5939e">
            <seg>
              Herr talman! Jag undrar bara om jag kan säga det på skånska.
            </seg>
            <seg>
              Det nordisk-baltiska samarbetet inom EU
            </seg>
          </u>
          <note type="speaker">
            Anf. 108 MATS JOHANSSON (m):
          </note>
          <u who="mats_johansson_7543f1" xml:id="i-a69a59204b3863ee">
            <seg>
              Herr talman! Tack för tillfället till Europadebatt i kammaren.
              Det är alltid lika välkommet.
            </seg>
            <seg>
              Min fråga till statsrådet Malmström gäller förutsättningarna
              att stärka det nordisk-baltiska samarbetet inom EU, i största
              allmänhet när det gäller att hävda våra regionala intressen i
              EU och i synnerhet när det gäller Rysslandspolitiken. Det sista
              säger jag givetvis med tanke på de många illavarslande signalerna
              när det gäller demokrati och mänskliga rättigheter i Ryssland,
              inte bara mordet på Anna Politkovskaja.
            </seg>
            <seg>
              Apropå morgondagens toppmöte i Helsingfors undrar jag vad statsrådet
              avser att göra för att stärka nordisk-baltisk samverkan inom EU,
              särskilt med avseende på relationerna till Ryssland och behovet
              av en sammanhållen EU-politik i de relationerna.
            </seg>
            <seg>
              Frågan ställs också mot bakgrund av att Nordiska ministerrådets
              avgående generalsekreterare Per Unckel i det här huset förra veckan
              lämnade sitt testamente från fyra års arbete med just de nordisk-baltiska
              frågorna och underströk att han utifrån sina erfarenheter såg
              att det fanns utrymme för ett starkare nordisk-baltiskt samarbete
              inom EU.
            </seg>
          </u>
          <note type="speaker">
            Anf. 109 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-9f28efabd86c59e9">
            <seg>
              Herr talman! Tack, Mats Johansson för den frågan. Det är en väldigt
              viktig fråga. Ledamoten har kanske noterat att såväl utrikesministern
              som flera andra ministrar har gjort sitt under den korta period
              som regeringen har suttit för att försöka stärka det nordisk-baltiska
              samarbetet. Nästa vecka kommer Estlands president till Helsingfors.
              Då kommer både utrikesministern och jag att träffa honom och prata
              om just den här frågan.
            </seg>
            <seg>
              Statsministern och utrikesministern har besökt samtliga nordiska
              och, tror jag, baltiska huvudstäder för att tala om de här frågorna.
              Vi har också försökt att intensifiera vårt samarbete inom EU.
            </seg>
            <seg>
              Det är naturligtvis viktigt när det gäller relationerna till
              Ryssland och den så kallade nordliga dimensionen som nu regelbundet
              är uppe till diskussion. Det är också viktigt i diskussionen om
              andra frågor som till exempel deltagandet i Nordic Battle Group,
              miljöfrågor, synen på frihandel och annat.
            </seg>
            <seg>
              Vi gör vad vi kan för att stärka samarbetet med de berörda länderna.
            </seg>
          </u>
          <note type="speaker">
            Anf. 110 MATS JOHANSSON (m):
          </note>
          <u who="mats_johansson_7543f1" xml:id="i-7c9316fc8646b486">
            <seg>
              Herr talman! Jag vill tacka för svaret. Jag kan försäkra att
              vi, om inte varje vecka så med regelbundna mellanrum, kommer att
              återkomma för att hålla tummen i ögat på regeringen så att vi
              får fram konkreta åtgärder och inte bara samtal om vad som bör
              göras.
            </seg>
          </u>
          <note type="speaker">
            Anf. 111 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-d3e66bfbb8edcac4" next="cont">
            <seg>
              Herr talman! Jag ser fram emot det, Mats Johansson.
            </seg>
          </u>
          <note>
            Anf. 112 TALMANNEN:
          </note>
          <u who="louise_malmstrom_8b817a" prev="cont">
            <seg>
              Därmed är dagens frågestund avslutad. Vi tackar deltagande statsråd
              och frågeställare.
            </seg>
          </u>
          <note>
            10 § (forts. från 8 §) Svar på interpellation 2006/07:64 om Öresundsintegration
          </note>
          <note type="speaker">
            Anf. 113 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-4c9cfae683ed9c84">
            <seg>
              Herr talman! Vi har pratat om Köpenhamn som en arbetsmarknad
              som lockar till sig många arbetssökande från den svenska sidan,
              men också om prisboomen på bostäder i Storköpenhamnsområdet som
              gör att Skåne nu också är en attraktiv boenderegion för danskar.
            </seg>
            <seg>
              Vi har också pratat om att den ekonomiska tillväxten i Malmöregionen
              är het och ligger över genomsnittet i Sverige, men att jobben
              inte har hunnit med i Sverige.
            </seg>
            <seg>
              Danmark har EU:s lägsta arbetslöshet, för att inte tala om ungdomsarbetslöshet.
              De har nu upplevt flaskhalsar och har behov av kvalificerad personal
              inom flera yrkesområden.
            </seg>
            <seg>
              Det ömsesidiga utbytet mellan Danmark och Sverige är väldigt
              viktigt. Jag är övertygad om att det kommer att öka. Det finns
              siffror som visar på att Sverige som boendeland är mycket intressant.
              Vi kommer att se att många danskar flyttar till Sverige.
            </seg>
            <seg>
              Vi har nu diskuterat, och jag håller med interpellanten om, att
              vi på olika sätt måste försöka belysa gränspendlarnas vardag och
              de problem de ställs inför. Det handlar om a-kassa, socialförsäkringar,
              föräldrapenning och så vidare. Att vi löser detta är grunden för
              att vi ska kunna säkerställa konkurrenskraften och tillväxten
              i Öresundsregionen.
            </seg>
            <seg>
              Jag håller fullständigt med interpellanten om att det behöver
              göras ännu mer. Det är min övertygelse att vi också ska göra det.
            </seg>
            <seg>
              Vi har också sagt att det är två länder. Vi ska göra så mycket
              vi kan i det nordiska samarbetet för att lösa de här problemen.
              Där vi inte kan göra det måste vi satsa på informationstjänster
              som Öresund Direkt och andra tjänster som finns. Vi har talat
              om att detta visserligen är en Öresundsinterpellation, men att
              vi har problemen också i andra gränsområden som vi måste bevaka.
              Därför ska vi inte ha särskilda regler för Öresundsregionen.
            </seg>
            <seg>
              Jag har sagt att hearingen kommer att bli den 2 mars. Vi kommer
              då att lyfta upp många av de frågor som kommit här i dag. Vi kommer
              i regleringsbrevet att ge Skatteverket i uppgift att titta över
              den skatteöverenskommelse som gjordes mellan Danmark och Sverige
              2003 där man får tillbaka en del skatt från Danmark in i Sverige.
              Problemet är, tycker många skånska kommuner, att den skatten går
              in i det allmänna skatteutjämningssystemet och inte till de kommuner
              som har kostnaderna för service.
            </seg>
            <seg>
              Jag är säker på att de frågorna kommer att lyftas fram där. Vad
              man kan göra vet jag inte i dag. Vi ska se över den här överenskommelsen.
              Det står också i avtalet.
            </seg>
            <seg>
              När vi blir ordförande för ministerrådet 2008 finns det ännu
              mera möjligheter att titta på de frågeställningar som kan finnas
              kvar.
            </seg>
          </u>
          <note type="speaker">
            Anf. 114 LARS-IVAR ERICSON (c):
          </note>
          <u who="jan_ericson_aca06f" xml:id="i-d97978d96de52417">
            <seg>
              Herr talman! Att förbindelserna över Öresund är viktiga har vi
              redan berört, men det finns anledning att också ta upp betydelsen
              av en god infrastruktur till och från Malmö och Helsingborg.
            </seg>
            <seg>
              Min nästa fråga blir därför om Cristina Husmark Pehrsson är beredd
              att i regeringen verka för att påskynda upprustningen av vägarna
              E 21 och E 22. Det är viktiga vägar som binder samman Öresundsregionen
              med övriga Skåne, Blekinge och Sverige.
            </seg>
            <seg>
              Jag konstaterar också att Cristina Husmark Pehrsson inte riktigt
              anammar tankarna om en Öresundskommission och en myndighet för
              skatte- och socialförsäkringsfrågor. Men hon är också medveten
              om att det finns många praktiska problem. Och jag kan ge ytterligare
              exempel på detta.
            </seg>
            <seg>
              En svensk kvinna arbetar på en dansk färja men har blivit uppsagd.
              Hon börjar då studera i Sverige och är nu gravid. Ska hon få svensk
              eller dansk föräldrapenning?
            </seg>
            <seg>
              En dansk man som arbetar i Danmark men bor i Sverige skadas i
              en trafikolycka. Hur ska han få sjukersättning, och hur ska han
              få rehabilitering?
            </seg>
            <seg>
              En svensk man arbetar i Sverige medan frun är föräldraledig.
              Han erbjuds ett arbete i Köpenhamn, och familjen har för avsikt
              att flytta med. Vad händer då med fruns föräldrapenning?
            </seg>
            <seg>
              Det kan också uppstå komplikationer vid studier. De nordiska
              högskolorna och gymnasierna är tillgängliga för fritt sökande.
              Men detsamma gäller inte för grundskolan och dess elever. Jag
              ska ge ett exempel.
            </seg>
            <seg>
              Pelle i Malmö har hört att det finns en bra utbildning i Danmark
              om man vill bli tapetserare. Hans pappa jobbar redan i Köpenhamn
              och pendlar dit med bil. Pelle skulle vilja gå på högstadiet i
              Danmark för att lära sig språket. Men det är inte tillåtet i dag.
              Vad kan Cristina Husmark Pehrsson göra för att ändra på denna
              bestämmelse?
            </seg>
            <seg>
              Det är väldigt viktigt att de svenska ungdomar som utbildar sig
              i svenska skolor också får lära sig mer danska i skolan.
            </seg>
            <seg>
              Malmö, Landskrona, Helsingborg, Helsingör och Köpenhamn har stora
              möjligheter att erbjuda kost och logi för många människor. Och
              det finns stora anläggningar som skulle kunna dra till sig publika
              evenemang.
            </seg>
            <seg>
              Jag vet att det i Danmark pågår förberedelser för att ansöka
              om sommar-OS 2024. Då undrar jag om den svenska regeringen kan
              tänka sig att ställa sig bakom en gemensam ansökan om ett OS i
              Öresundsregionen. Det finns ju goda förutsättningar med alla dessa
              anläggningar för idrott och alla dessa möjligheter att inkvartera
              folk. Jag hoppas att Cristina Husmark Pehrsson är intresserad
              av att vi ska få ett OS till denna viktiga region.
            </seg>
          </u>
          <note type="speaker">
            Anf. 115 HANS WALLMARK (m):
          </note>
          <u who="hans_wallmark_d27c95" xml:id="i-47a4add2f8b19da8">
            <seg>
              Herr talman! Jag tycker att vi har en alldeles utmärkt samarbetsminister,
              med tanke på det arbete som hon hittills har utfört. Vi har just
              nu en annan minister här i kammaren, nämligen finansminister Anders
              Borg. Även han kan fungera som en möjlig samarbetsminister.
            </seg>
            <seg>
              Jag citerade tidigare ur ett pressmeddelande från Öresundsbron.
              Jag ska fortsätta att citera ur det. Man konstaterar att många
              skåningar är utestängda från den danska arbetsmarknaden. Man skriver:
            </seg>
            <seg>
              Trots visionerna om en gemensam arbetsmarknad och den snabbt
              ökande pendlingsströmmen över sundet är arbetsmarknaden i Öresundsregionen
              fortfarande inte tillgänglig för alla. A-kassereglerna är snåriga,
              skatteregler stoppar i princip bemanningsföretagen vid landsgränsen
              och tredjelandsmedborgare har stora svårigheter att komma in på
              den danska arbetsmarknaden.
            </seg>
            <seg>
              Det visar att det är bra att vi har en aktiv samarbetsminister.
              Men det är också viktigt att våra övriga statsråd i den svenska
              regeringen är lika samarbetsinriktade.
            </seg>
            <seg>
              Jag tycker att det är alldeles utmärkt att man ska anordna en
              hearing. Och det är oerhört glädjande att vi nu har fått ett datum
              för en sådan av ministern i dag, nämligen den 2 mars. Jag tror
              att det kommer att bli ett väldigt välbesökt och intressant möte
              i Skåne.
            </seg>
            <seg>
              Precis som tidigare har sagts, framför allt från Krister Hammarbergh,
              gäller detta inte bara Skåne, även om interpellationen handlar
              om det. Vi har en gränsproblematik även på andra håll i landet.
              Vi har det i Tornedalen, som Krister Hammarbergh lyfte fram. Och
              vi har det i Värmland och i Jämtland vid gränsen mellan Sverige
              och Norge. Där är det lite mer komplicerat eftersom det inte handlar
              om ett EU-land som det gör i Tornedalen och i Öresundsregionen.
            </seg>
            <seg>
              Jag tror därför att det är bra om man genomför hearingar inte
              bara i Skåne utan även på de andra platserna och lyfter fram dem.
              Vid dessa hearingar tror jag att det är oerhört viktigt att inte
              bara politiker och myndighetspersoner kommer till tals utan att
              också den enskilda individen har möjlighet att lyfta fram sina
              konkreta problem och frågeställningar. Det är just den enskilda
              individens svårigheter som vi måste försöka göra någonting åt.
              Då tror jag vi hade en dansk språkövning tidigare att vi går från
              rolig på danska, som betyder lugn, till rolig på svenska, som
              i så fall är kul.
            </seg>
          </u>
          <note type="speaker">
            Anf. 116 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-fadb6136c8dcacc2">
            <seg>
              Herr talman! Jag tror att vi kan hålla i gång den här debatten.
              Men samtidigt känns det som att vi är helt överens i dessa frågor
              om vikten av att öka integrationen när det gäller människor som
              pendlar över Sundet.
            </seg>
            <seg>
              Lars-Ivar Ericson, jag kan också berätta om väldigt många vittnesmål
              från dem som pendlar över Sundet. Men egentligen borde frågan
              inte ställas till mig. Man skulle kunna säga: Varför har tidigare
              regering gjort så väldigt lite? Det är ju det som är problemet.
            </seg>
            <seg>
              Nu har vi suttit i en alliansregering i två månader, vi har en
              hearing på gång, och frågan är väldigt het och finns högt på alla
              fackministrars agenda. Jag tycker alltså att vi har dragit i gång
              detta och försökt intensifiera arbetet med de frågor och problem
              som finns. Jag stöder därför det som har kommit fram här.
            </seg>
            <seg>
              Jag är väl medveten om att svenska elever genom Helsingforsavtalet
              har möjlighet att söka till och gå i gymnasiet i Danmark. Men
              det gäller inte högstadiet. Många har kontaktat mig som vill börja
              nionde klass i Danmark för att inför gymnasiet behärska danska.
              Jag kan bara upplysa interpellanten om att jag som riksdagsledamot
              har motionerat i detta ärende.
            </seg>
            <seg>
              Som jag har sagt tidigare är jag samarbetsminister, men fackministrarna
              har också dessa frågor på sitt bord. Det gäller inte minst infrastrukturen.
            </seg>
            <seg>
              Vi tar tag i detta nu. Det finns många viktiga frågor, inte minst
              för enskilda gränspendlare. När de blir sjuka, arbetslösa eller
              får andra problem stöter de på patrull. Men det finns också problem
              på den danska sidan där vi måste mötas. Därför är det en nordisk
              fråga. Och vi ska med goda relationer och i gott samförstånd försöka
              lösa dessa frågor och inte på något sätt vara någon form av kravmaskin.
              Vi är beroende av varandra. Danskarna är fortfarande beroende
              av att få svensk arbetskraft. Samtidigt hoppas jag att det nu
              ska bli arbetstillfällen i Sverige, så att problemet så att säga
              blir mindre. Vi ska inte förlita oss på att dansk arbetsmarknad
              ska klara det svenska arbetskraftsutbudet, utan det ska vi klara
              själva, så att de som vill också ska både kunna arbeta och bo
              i Sverige.
            </seg>
          </u>
          <note type="speaker">
            Anf. 117 LARS-IVAR ERICSON (c):
          </note>
          <u who="jan_ericson_aca06f" xml:id="i-827573f23a702a5d">
            <seg>
              Herr talman! Precis som Hans Wallmark tror jag också att det
              finns bättre förutsättningar för att vi nu ska få en mer aktiv
              Öresundspolitik. Den tidigare regeringen fick nämligen underkänt
              för sitt arbete med att underlätta integrationen.
            </seg>
            <seg>
              Det är i och för sig för tidigt att betygssätta den nuvarande
              regeringen. Men jag tycker mig ändå förstå att Cristina Husmark
              Pehrsson är beredd att ta tag i dessa viktiga frågor.
            </seg>
            <seg>
              Det var väldigt få människor som kände till att Berit Andnor
              var ansvarig minister för Öresund. Jag önskar Cristina Husmark
              Pehrsson mer framgång i alla de frågor som berör Öresundsintegrationen.
              Det finns nämligen en enormt stor potential för tillväxt och utveckling
              i denna region. Men byråkratiska hinder för integration måste
              undanröjas, och gränsbarriärerna måste försvinna.
            </seg>
            <seg>
              I flera debatter under den förra mandatperioden hade jag anledning
              att ta fram ett av mina latinska favoritcitat, och då gällde citatet
              mina politiska motståndare. Citatet lyder:
            </seg>
            <seg>
              Ut desint vires tamen est laudanda voluntas. Det betyder: Även
              om krafterna fattas är dock den goda viljan berömvärd.
            </seg>
            <seg>
              Med Cristina Husmark Pehrsson som Öresundsminister tror jag att
              både viljan och krafterna kommer att finnas. Jag önskar dig en
              god fortsättning med den viktiga uppgiften att Skåne och Själland
              ska komma varandra ännu närmare. Och glöm inte bort det goda förslaget
              om OS 2024 i Öresundsregionen.
            </seg>
          </u>
          <note type="speaker">
            Anf. 118 Statsrådet CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-71202c79384abe99">
            <seg>
              Herr talman! Jag behöver inte förlänga debatten. Jag ska bara
              tacka dem som har deltagit i debatten för att de har tagit upp
              dessa viktiga frågor. Det finns Öresundsdelegationer. Det finns
              Öresundskommittéer. Och det finns inte minst Öresund Direkt som
              är ett väldigt viktigt informationsinstrument. Det är ett samarbete
              mellan arbetsförmedling, försäkringskassa, länsstyrelse, Region
              Skåne och Skatteverket. Jag tror att vi har mycket av det som
              Lars-Ivar Ericson efterlyser, alltså en form av samlad kompetens
              för att ge den allra bästa informationen i fråga om det som vi
              inte kan lösa. Vi ska komma ihåg att det är två länder. Och även
              om vi skulle ha ett OS tillsammans, så ska vi väl ändå inte slå
              ihop länderna?
            </seg>
          </u>
          <note>
            Överläggningen var härmed avslutad.
          </note>
          <note>
            11 § Svar på interpellation 2006/07:54 om bristande beredning
            av skatteförslag
          </note>
          <note type="speaker">
            Anf. 119 Finansminister ANDERS BORG (m):
          </note>
          <u xml:id="i-6eb1adc580daa75a" who="unknown">
            <seg>
              Herr talman! Fredrik Olovsson har frågat mig dels vilka allmänna
              åtgärder jag avser att vidta för att korrekt bereda de olika lagförslagen
              på skatteområdet i budgetpropositionen, dels om jag avser att
              vidta särskilda åtgärder i fråga om lagförslagen kring fastighetsskatten
              och förmögenhetsskatten.
            </seg>
            <seg>
              Beredningen av budgetpropositionen inom Regeringskansliet är
              avslutad, och propositionen är överlämnad till riksdagen. Det
              är nu riksdagens sak att ta ställning till den fortsatta beredningen
              av propositionens lagförslag.
            </seg>
            <seg>
              När det gäller förslagen i budgetpropositionen vill jag påminna
              om att de grundas på det valmanifest som Allians för Sverige gick
              till val på och fått väljarnas förtroende att genomföra. Väljarna
              har en berättigad förväntan på att vallöftena ska omsättas i praktiken
              så snart som möjligt. Regeringen tillträdde den 6 oktober och
              hade då enligt riksdagsordningen endast tio dagar på sig att överlämna
              en budgetproposition till riksdagen. För att detta skulle vara
              möjligt behövde texterna sändas till tryckeriet redan efter sex
              dagar. Det är naturligtvis olyckligt att det har varit så ont
              om tid i budgetprocessen. Trots den knappa tiden har det varit
              möjligt att ta fram lagförslag av godtagbar kvalitet. Detta understryks
              av det faktum att Lagrådet inte riktat några avgörande invändningar
              mot själva innehållet i eller utformningen av de förslag som granskats.
            </seg>
            <seg>
              Samtliga lagförslag i budgetpropositionen har beretts under hand
              med Skatteverket. Lagrådet menar att det trots den korta tiden
              borde ha varit möjligt att bredda beredningen. Lagrådets uttalanden
              visar att systemet inte är anpassat till situationen med en nytillträdande
              regering med en annan politisk inriktning, vilket naturligtvis
              är djupt otillfredsställande. Detta visar enligt min mening att
              det kan finnas anledning att se över de aktuella bestämmelserna
              i riksdagsordningen. En sådan översyn skulle kunna ske inom ramen
              för Grundlagsutredningens uppdrag.
            </seg>
          </u>
          <note type="speaker">
            Anf. 120 FREDRIK OLOVSSON (s):
          </note>
          <u who="fredrik_olovsson_be00c7" xml:id="i-212c088a2770e587">
            <seg>
              Herr talman! Jag vill börja med att tacka finansministern för
              svaret. Han har alldeles rätt i att regeringen har haft kort tid
              på sig när det gäller att bereda förslag som man lagt fram i budgetpropositionen
              inte bara på skatteområdet utan också på andra viktiga områden,
              till exempel om a-kassan förslag som nu med rätta får kritik både
              för det sakliga innehållet, nämligen att de är djupt orättvisa
              och ökar klyftorna i samhället, och för att beredningen har varit
              mycket bristfällig.
            </seg>
            <seg>
              Samtidigt kan det inte ha kommit som en överraskning för regeringen,
              eller i alla fall för de borgerliga partierna då, att det skulle
              bli knappt om tid om man skulle vinna valet. Ni berömde ju er
              för att vara mycket väl förberedda inför regeringsskiftet. Nu
              när vi ser resultatet råder det väl ingen tvekan om att det är
              en överdrift. Ni borde ha förberett er bättre. Uppenbarligen gjorde
              ni inte det.
            </seg>
            <seg>
              Vidare kan jag konstatera att finansministern ganska lättsinnigt
              ser på beredningstvånget. Uppenbarligen anser han att man kan
              göra som man vill eftersom man har vunnit valet. Det finns ett
              annat ord för det, nämligen ordet maktfullkomlig. Jag vill peka
              på att man bör ställa högre krav på lagstiftningen än på den typ
              av politiska pamfletter som både finansministern och jag säkert
              har skrivit i olika sammanhang.
            </seg>
            <seg>
              Det råder inte heller någon tvekan om att regeringen inte har
              fullgjort sina grundlagsskyldigheter när det gäller de två lagförslag
              som jag har tagit upp i min interpellation. Jag tänker läsa in
              till protokollet vad Lagrådet skrev den 2 november.
            </seg>
            <seg>
              Lagrådet anser att den beredning som förekommit i ärendet inte
              motsvarar de krav som ställs i 7 kap. 2 § regeringsformen särskilt
              som det inte heller finns någon dokumentation rörande den mycket
              begränsade beredning som skett. Trots den knapphet på tid som
              rått borde det ha varit möjligt att bredda remissförfarandet.
              Så långt Lagrådets kritik.
            </seg>
            <seg>
              Nu har också Skatteverket efter det att vi socialdemokrater krävt
              det i riksdagen gett besked om hur man ser på de här förslagen
              som man berett under hand med Finansdepartementet. Kanske kan
              finansministern hoppas på att få lite stöd och hjälp från nämnda
              håll, men så är det inte.
            </seg>
            <seg>
              I Skatteverkets skrivelse står det: Beredningstiden har inte
              möjliggjort för Skatteverket att överblicka samtliga detaljer.
              Det har heller inte funnits tid att överväga andra lösningar,
              varken författningstekniska eller systemtekniska, som möjligen
              skulle kunna förenkla såväl utformningen av lagförslagen som den
              administrativa hanteringen. Den korta tid som stått till buds
              har Skatteverket till övervägande del ägnat åt att utreda om förslagen
              över huvud taget gått att administrera. Efter beredningstiden
              har det framkommit ytterligare något problem.
            </seg>
            <seg>
              Sedan fortsätter man: Skatteverket vill också peka på att vissa
              förslag kommer att medföra omfattande och resurskrävande informationsinsatser.
            </seg>
            <seg>
              Skatteverket avslutar med att skriva: Kravet på snabba förändringar
              försvårar arbetet med framtagande av tydlig och förklarande information
              till allmänheten såväl i broschyrer som i beslutshandlingar. Så
              långt Skatteverket.
            </seg>
            <seg>
              Regeringens slarv här leder alltså till en sämre lagstiftning
              och till att alternativa lösningar inte hinner gås igenom, att
              Skatteverket tvingas till stora och dyra informationsinsatser
              och att det blir mer krångel och oklarhet för medborgarna. Finansministern
              är tydlig med att han inte tänker göra något för att ordna upp
              den situationen, vilket jag tycker är synd.
            </seg>
            <seg>
              Med tanke på vad som föregått i de här frågorna undrar jag: Varför
              en så lättsinnig inställning till Lagrådet och varför ingen särproposition
              om de här frågorna? Det är annars ett bra sätt att lösa ut en
              del problem. Men det har man nästan genomgående undvikit att göra
              från regeringens sida.
            </seg>
          </u>
          <note type="speaker">
            Anf. 121 MARIE ENGSTRÖM (v):
          </note>
          <u who="marie_engstrom_e6a38f" xml:id="i-65d9d703caba7d72">
            <seg>
              Herr talman! Jag ska kanske instämma i det Fredrik Olovsson allra
              sist sade och fråga: Varför så bråttom?
            </seg>
            <seg>
              Lite grann skyller finansministern ifrån sig i svaret på interpellationen
              med att det är så kort tid från valet till dess att ni ska lägga
              budgeten på riksdagens bord. Naturligtvis kan man inte hinna med
              allt. Men man måste väl inte heller ha ambitionen att lägga fram
              precis allt. Det är kanske något att fundera över.
            </seg>
            <seg>
              Jag har också tittat på Skatteverkets yttrande. Det finns flera
              intressanta saker där. Bland annat skriver de om att tvingas införa
              viss manuell hantering av några inkomstskattedeklarationer på
              grund av att man inte riktigt förstår hur jobbavdraget ska utformas.
            </seg>
            <seg>
              När det gäller fastighetsskatten säger man i något sammanhang
              att det inte går att göra ett förtryckt material eftersom det
              ändå inte går att få det så begripligt att någon kan ta till sig
              informationen på ett bra och hyfsat sätt. Även om man inte kan
              lämna riktig information kommer det att krävas en hel del av den
              skattskyldige.
            </seg>
            <seg>
              När jag läser det här har jag lite funderingar. Vi brukar ha
              en del honnörsord när vi diskuterar skatter här i kammaren: Vi
              ska ha en likformig beskattning. Vi vill värna rättstryggheten.
              Det ska vara begripligt och kunna genomlysas och så vidare.
            </seg>
            <seg>
              Det är väldigt viktigt att upprätthålla förtroendet hos medborgarna
              för system som vi skapar. Jag tycker att kärnan i det som Fredrik
              Olovsson skriver om i sin interpellation lite grann är just att
              vi här har en lång rad exempel på rejäla avsteg som görs från
              vad vi många gånger tycker är mer eller mindre honnörsord när
              vi pratar om skattesystemet. Jag skulle vilja att finansministern
              lite grann belyste det i sitt nästa svar här, utan att för den
              skull gå in på enskildheter.
            </seg>
            <seg>
              Många gånger tänker vi väl att vi så långt som möjligt ska undvika
              problem, att vi ska undvika gränsdragningsproblem eller sådant
              som kan vara upprörande och jobbigt för de skattskyldiga. Det
              kan till exempel gälla det som förra veckan diskuterades här i
              kammaren, nämligen problematiken kring överskottslikviditeten
              det som kallas för lex Uggla. Där var finansministern väldigt
              snabb med att komma till kammaren och lova förslag till lösningar
              och så vidare. Det har just varit exempel på där lagstiftningen
              inte riktigt har räckt till, så en väldigt stor oro har skapats
              bland många skattskyldiga. Jag ser alltså fram emot ett svar här
              från Anders Borg.
            </seg>
          </u>
          <note type="speaker">
            Anf. 122 Finansminister ANDERS BORG (m):
          </note>
          <u xml:id="i-68e08ba73daa120d" who="unknown">
            <seg>
              Herr talman! Tack, Marie Engström och Fredrik Olovsson, för inläggen!
              Jag tycker att det här är lite belysande för en socialdemokratisk
              demokratisyn. Jag tycker att det är mycket bra att vi får upp
              de här frågorna. På något sätt är det så att man inom socialdemokratin
              delvis har odlat en myt kring att Sverige bara kan styras av ett
              parti. I vissa avseenden har det gått så långt att man till och
              med valt att utforma lagarna så att de nästintill är försvårande
              för ett regeringsskifte.
            </seg>
            <seg>
              När man gjorde budgetlagen konstaterade man redan i förarbetena
              att en ny regering skulle ha mycket dåliga förutsättningar att
              hinna sätta sin prägel på politiken och att regeringen förmodligen
              bara skulle föra in något eller några förslag i en ny budget.
              Det här påtalades när budgetlagen gjordes. Där påtalades det orimliga
              i att man valde en ordning där ett allmänt val inte skulle få
              genomslag på politiken eller skulle ha mycket svårt att få genomslag
              på politiken. Att man har satt upp en sådan ordning och gjort
              det medvetet och sedan har mage att komma tillbaka efter valet
              och framföra detta som en kritik är för mig mycket märkligt. Det
              är väl självklart att våra väljare, det är en självklarhet att
              de som har röstat för att få en annan regering, har rätt att kräva
              att vi ska genomföra de förslag som vi har gått till val på. Tänk
              om vi hade stått här i kammaren och sagt att vi inte vill sänka
              fastighetsskatten och inför våra väljare försvara oss och säga:
              Ni röstade på en annan regering för att ni bland annat ville ha
              en sänkt fastighetsskatt. Ja, det kan ha noterats i valdebatten
              att Fredrik Reinfeldt i tv sade att det var viktigt att sänka
              fastighetsskatt, och det sade Lars Leijonborg, Göran Hägglund
              och Maud Olofsson, men det kan vi inte göra någonting åt. Vi kommer
              att sitta här ett år och rulla tummarna, sedan kanske vi återkommer
              i nästa budgetproposition.
            </seg>
            <seg>
              Det hade lett till ramaskri. Så kan inte en demokrati fungera.
              En demokrati måste fungera så att man har en valdebatt, het och
              intensiv, vi får ett valresultat, man bildar en regering, man
              söker majoritet i riksdagen och genomför den politik man har blivit
              vald på. Något annat vore orimligt.
            </seg>
            <seg>
              Sedan finns det naturligtvis en häpnadsväckande brist på konsekvens
              i den socialdemokratiska argumentationen. Socialdemokraterna har
              fått kritik för bristande beredning eller att man inte ens har
              gått till Lagrådet 1996, 1998, 1999, 2000, 2001, 2003, 2004 och
              2005. Vid upprepade tillfällen 1998, 1999, 2000 och 2001 har man
              valt att inte gå till Lagrådet när det gäller beredningen av viktiga
              skatteförändringar och budgetpropositioner. Det har gällt arvsskatten,
              förmögenhetsskatten, det har gällt asyllag, omorganisation av
              Försäkringskassan. Nu har helt plötsligt Lagrådet blivit det centrala.
              Att vi nu när vi har ett uppenbart legitimitetsproblem i demokrati
              där vi gick till val på att genomföra förändringar, bilda majoritet
              i riksdag och regering skulle sätta oss still i ett års tid är
              för mig en obegriplighet.
            </seg>
            <seg>
              Jag tycker att det närmast är en självklarhet och en skyldighet
              för oss att så skyndsamt som det över huvud taget går, även om
              vi bara hade sex dagar på oss, göra vårt yttersta för att se till
              att de förslag som väljarna har bett oss att genomföra också får
              komma in i lagtexten och påverka människors verklighet. Det är
              då man får respekt för en levande demokrati en intensiv debatt
              i en valrörelse, ett valresultat, en regeringsbildning och förändringar
              i verkligheten. Jag måste säga att jag tycker att det är bra att
              de här frågorna ställs. Jag tycker att det är märkligt att vi
              får kritik när det är vi som säger oss ha beredskap att göra någonting
              åt detta mycket allvarliga problem.
            </seg>
          </u>
          <note type="speaker">
            Anf. 123 FREDRIK OLOVSSON (s):
          </note>
          <u who="fredrik_olovsson_be00c7" xml:id="i-c379b3da4f5f7e22">
            <seg>
              Herr talman! Jag tycker inte att det är så märkligt om vi i riksdagen
              har synpunkter när regeringen inte följer de bestämmelser som
              finns i grundlagen. Tills den förändras får man leva med kritik
              om man inte riktigt sköter sig.
            </seg>
            <seg>
              Jag tycker också att det är intressant att höra att vi inte riktigt
              har levt som vi lär, vi socialdemokrater, i det här fallet med
              kopplingen till arvsskatten. Jag var tvungen att kika lite extra
              på det. Jag var med i riksdagen när frågan hanterades. Det var
              inte direkt så att det från borgerligt håll handlade om att man
              borde ta mer tid på sig i den beredningen. Tvärtom fick vi kraftig
              kritik för att vi inte gick snabbare fram.
            </seg>
            <seg>
              Finansministern påstår i sitt interpellationssvar att Lagrådets
              uttalande visar att systemet inte är anpassat för ett regeringsskifte.
              Det är klart att vi kan diskutera det framöver. Men det är inte
              det som Lagrådet skriver, utan tvärtom skriver man uttryckligen
              att regeringen, trots den korta tid som blir följden av dagens
              regelverk, ändå borde ha kunnat göra mer för att bredda beredningen.
              Lagrådets skrivning ger inte finansministern det utrymme han nu
              försöker att kapa åt sig, nämligen att skylla ifrån sig på reglerna
              när han själv inte har lyckats.
            </seg>
            <seg>
              Det skulle vara bättre om finansministern erkände att det här
              inte var så bra. Man borde ha varit mer förberedd på att regera.
              Man borde göra vad man kan för att komma till rätta med de problem
              som nu faktiskt uppstår och kanske framför allt lova att inte
              göra om det. Nu blir det kanske inte aktuellt om fyra år, då är
              det snarare vi socialdemokrater som får ta itu med problemet,
              men i alla fall.
            </seg>
            <seg>
              Vi är inte intresserade av den här typen av hafsverk en gång
              till. Skattepolitiken är ett allvarligt område. Det gäller att
              inte skapa lagstiftning som i onödan ger upphov till krångel och
              oklarheter. Då slipper Skatteverket lägga stora resurser på onödig
              administration och dyra informationsinsatser utan kan i stället
              satsa på att komma till rätta med skattefusk till exempel. Det
              är inte så konstigt att Lagrådet ger regeringen underkänt.
            </seg>
            <seg>
              Jag skulle vilja höra finansministerns inställning till Lagrådet
              framgent men också när det gäller särpropositioner fråga: Kommer
              vi alltid att få ta alla de här frågorna direkt i budgetpropositionen?
              Jag tror att det blir en bättre debatt, också mer klargörande
              och demokratisk, om vi kan ta det successivt under hösten och
              få reella diskussioner om lagförslagen. Det ger troligen också
              bättre lagar i slutändan.
            </seg>
            <seg>
              Jag vill gärna ha svar på de frågorna men också gärna ett löfte
              om att inte göra om det.
            </seg>
          </u>
          <note type="speaker">
            Anf. 124 MARIE ENGSTRÖM (v):
          </note>
          <u who="marie_engstrom_e6a38f" xml:id="i-cfcbbebc35d4f1a0">
            <seg>
              Herr talman! Jag noterar att finansministern fick så många frågor
              att det tydligen inte fanns någon tid till att svara på mina frågor.
            </seg>
            <seg>
              Jag tog upp mer principiella frågor för att inte alla ska gå
              upp i talarstolen och prata om exakt samma sak. Jag tog upp principiella
              frågor om hur man ser på ett skattesystem. Jag ställde ett antal
              frågor om vilka krav finansministern och regeringen vill ställa
              på ett bra och likformigt skattesystem. Tycker finansministern
              att de förslag som ni har lagt fram, framför allt förslagen om
              jobbavdrag och fastställande av markvärde inom fastighetsbeskattningen,
              stämmer överens med de krav som man måste ställa på ett skattesystem?
              Jag tycker att det är viktigt att ha en sådan principdiskussion.
            </seg>
            <seg>
              Visst ska demokratin fungera, och man ska naturligtvis driva
              de frågor som man går till val på. Men vi har också tillhört en
              majoritet från Vänsterpartiets sida. Vi har förstått mycket väl
              under de år vi har tillhört majoriteten att man inte kan genomföra
              alla de förslag som man skulle vilja genomföra. Det är någonting
              som vi lever med allihop. Det blir att skylla ifrån sig när man
              säger att man är skyldig väljarna att genomföra allt man har lovat
              i en valrörelse. Det är ett lite klent svar, tycker jag. Jag tycker
              att det är bättre om finansministern håller sig till frågan: Vad
              är det för krav man som finansminister måste ställa på ett skattesystem?
            </seg>
          </u>
          <note type="speaker">
            Anf. 125 LARS JOHANSSON (s):
          </note>
          <u who="lars_johansson_1e1d92" xml:id="i-23eb3185cd7e51c8" next="cont">
            <seg>
              Herr talman! Jag tycker att det är intressant att följa diskussionen
              med finansministern. I det svar som har lämnats, framför allt
              i det andra inlägget, tog finansministern upp frågeställningarna
              kring Lagrådets kritik, att vi hetsar upp oss på att Lagrådet
              tycker att den här propositionen är dåligt utformad, att beredningstid
              inte har givits etcetera och menar att det är vår huvudsakliga
              kritik. Nja, Lagrådet är en form av garant för att olika lagförslag
              som lämnas till riksdagen ska vara väl beredda. De ska vara utredda
              ordentligt, man ska se vilka olika konsekvenser lagförslagen får
              och vad de får för betydelse för människor i samhället. Det är
              det som är bakgrunden till Lagrådets kritik. Det är inte det i
              sig att vi tycker att det är viktigt att lagförslaget ska gå till
              Lagrådet. Det är vad Lagrådet säger som vi tycker utgör den viktiga
              kritiken. Förslagen i sig är inte tillräckligt beredda.
            </seg>
            <seg>
              I budgetpropositionen står det att de här frågorna under hand
              har diskuterats med Skatteverket. När vi i skatteutskottet träffade
              Skatteverket redovisade de att de bara har lämnat tekniska synpunkter
              på lagförslagen. De var missnöjda över att de inte haft möjligheter
              att titta på de olika förslagens konsekvenser.
            </seg>
            <seg>
              Det är egentligen det som det handlar om. Jag tycker att man
              kommer tillbaka till varför ni hade så bråttom. Det var väl ändå
              så i de borgerliga valmanifesten att ni inte ville redovisa politikens
              negativa sidor, utan i valrörelsen ville ni redovisa en glättad
              bild av den politik som ni tänker föra. Då handlar det om att
              så snabbt som möjligt genomföra den politiken så att man inte
              får en debatt om konsekvenserna.
            </seg>
            <seg>
              Men där har ni misstagit er lite grann. Från Socialdemokraternas
              sida och även från många andra håll granskar vi naturligtvis era
              förslag och för en politisk debatt om dem i sak och inte bara
              i form. Även om den här diskussionen mer handlar om formfrågan
              så är själva sakfrågan oerhört väsentlig.
            </seg>
            <seg>
              Man ska komma ihåg att de två skatteförslag som finns med i den
              här interpellationsdebatten handlar om att man slutar att dra
              in pengar ungefär 30 miljarder kronor. Det är en ganska stor del
              av budgeten, och ingen liten justering som ni föreslår med så
              här enkla utgångspunkter. Det är lite allvarligt, och det oroar
              oss för framtiden att ni på det här sättet vill driva igenom viktiga
              politiska krav utan att utreda dem ordentligt. Det förskräcker
              lite grann för framtiden. Kommer det att fortsätta på det här
              viset så kommer det att bli oerhört bekymmersamt, framför allt
              när man inte ens bemödar sig om att lägga fram särskilda propositioner.
              Det är det det handlar om. Om ni hade lagt fram en särskild proposition
              så hade riksdagen haft möjlighet att bereda frågan på ett annat
              sätt än att baka in många olika skatteförslag i budgetpropositionen.
            </seg>
            <seg>
              Detta är min fråga nu: Hur kommer regeringen att göra i samband
              med vårpropositionen? Där har ni ändå god tid på er. Kommer vi
              att även i vårpropositionen se att ni bakar in viktiga skattepolitiska
              frågor? Eller kommer regeringen att lägga fram skattepolitiska
              förslag i särskilda propositioner?
            </seg>
          </u>
          <note>
            Anf. 126 GUNNAR ANDRÉN (fp):
          </note>
          <u who="lars_johansson_1e1d92" prev="cont">
            <seg>
              Herr talman! Jag vill börja med att tacka Fredrik Olovsson för
              att han har ställt denna intressanta interpellation så att den
              kommer upp här i riksdagen och kan belysas från olika håll.
            </seg>
            <seg>
              Jag tackar också finansministern för svaret, och jag tycker att
              den sista avdelningen är särskilt viktig. Där säger han att det
              som har inträffat nu kanske borde göras till föremål inte bara
              för kritik utan för åtgärd, nämligen att man låter den sittande
              Grundlagsutredningen titta på det. Varje regering som kommer att
              tillträda under de kommande åren får samma problem om man inte
              gör någonting åt det. Detta tycker jag alltså är det som är mycket
              positivt i svaret.
            </seg>
            <seg>
              Samtidigt, herr talman, är naturligtvis den absolut största nyheten
              för mig och för övriga ledamöter som har suttit i skatteutskottet
              och numera även i finansutskottet att Socialdemokraterna helt
              plötsligt fäster sådant enormt intresse vid vad Lagrådet säger.
              Precis som finansministern har sagt har det vid en lång rad tillfällen
              förekommit i skatteutskottet jag har ju särskild överblick över
              det att man har haft en beredning och att Lagrådet har haft olika
              invändningar. Det har också varit så att Lagrådet av någon anledning
              inte har tillfrågats eller haft avvikande synpunkter. Mig veterligen
              har det aldrig föranlett i alla fall minoriteten i skatteutskottet
              att ta till den typ av brösttoner som jag nu hör från Socialdemokraterna,
              Vänsterpartiet och även det frånvarande Miljöpartiet.
            </seg>
            <seg>
              Jag tycker, herr talman, att det är bra att Lagrådet nu får betydelse
              för den kongruens och den konsekvens i lagstiftningen som behövs.
              Det är någonting som jag tycker att framtida riksdagsledamöter
              ska minnas av den här debatten. Det finns också en lång rad andra
              tillfällen då man inte direkt bryr sig om Lagrådet. Utan att höra
              efter med Lagrådet säger man bara: Nej, det där är ingenting som
              Lagrådet över huvud taget ska yttra sig om! Det är också någonting
              som egentligen inte kommer upp i debatten.
            </seg>
            <seg>
              En annan bristande beredning, där Lagrådet inte alls var inblandat,
              hade vi ganska nyligen. Det gällde höjningen av fribeloppet när
              det gäller kottar och bär och så vidare. Det var så sent som den
              31 maj, när förslag väcktes om ett utskottsinitiativ. Det var
              totalt omöjligt berett av den dåvarande majoriteten. Icke desto
              mindre, herr talman, noterar jag att det finns ett exakt motsvarande
              motionsyrkande från herr Persson i Stjärnhov om den här saken
              som numera också är delvis bifallet av skatteutskottet. Det kommer
              även i finansutskottet.
            </seg>
            <seg>
              Tidsaspekten är otroligt viktig i sammanhanget. Jag har full
              förståelse för att finansministern och en eventuellt kommande
              regering som sitter i samma situation och bara har tio dagar på
              sig, om man inte gör någonting, kommer att hamna i en del problem.
              Därför är det allra viktigaste som ett resultat av Fredrik Olovssons
              utmärkta interpellation att man ser till att det blir en annan
              ordning framöver. Det kan man antingen göra genom att flytta valdagen
              eller genom att se till att vi får en annan budgetlag, så att
              det hela kan läggas fram och träda i kraft senare. Det finns en
              lång rad olika alternativ.
            </seg>
            <seg>
              Men det viktigaste, och den största nyheten, är att Socialdemokraterna
              glädjande nog framöver kommer att fästa enorm vikt vid vad Lagrådet
              tänker och tycker. Det är en intressant nyhet.
            </seg>
          </u>
          <note type="speaker">
            Anf. 127 Finansminister ANDERS BORG (m):
          </note>
          <u xml:id="i-58ac369f2111a7b2" who="unknown">
            <seg>
              Herr talman! Det här är en viktig och intressant debatt. Demokrati
              bygger på att man har allmänna val, att väljarna får uttala sitt
              stöd för olika partier och olika inriktningar och att man får
              till stånd en politik som baseras på väljarnas vilja. Vi ser i
              Sverige att vi har uppenbara problem med vitaliteten i vår demokrati.
              Politikerföraktet sprider sig och misstroendet för ledande institutioner
              är tydligt, vilket bland annat beror på att man har en ibland
              lite märklig syn på vad som är kärnan i demokratin från delar
              av vårt politiska liv.
            </seg>
            <seg>
              Det är klart att vi kan diskutera detta, säger Fredrik Olovsson.
              Det är klart att vi kan göra det. Men kärnfrågan är: Ska en ny
              regering kunna genomföra sina förändringar efter det att den har
              fått stöd från väljarna? Det kanske inte är något viktigt eller
              väsentligt, men kanske något som vi i marginalen kan diskutera
              lite grann.
            </seg>
            <seg>
              Man visste ju detta. Experterna påtalade att det fanns en risk
              för att en ny regering bara skulle kunna föra in något eller några
              av sina förslag. Detta gjordes från tjänstemän på departementen
              och från externa experter. Det påtalades också i utskottet. Man
              valde att ignorera problemet.
            </seg>
            <seg>
              Jag tycker att det skulle vara bra om vi fick till stånd en förändring
              här. Det är självklart att vi ska ha väl fungerande maktskiften
              i Sverige. När det gäller överlämningen från den socialdemokratiska
              regeringen har jag ingenting att invända. Den sköttes på ett alldeles
              utmärkt sätt. Så har det också varit tidigare, och så ska det
              vara i framtiden. Men det måste också vara så att vi har en lagstiftning,
              en riksdagsordning, grundlagar och arbetssätt som gör att vi smidigt
              kan uppnå det som är kärnan i demokratin, nämligen att allmänna
              val får genomslag i politiken.
            </seg>
            <seg>
              Jag ser det som ett löfte och ett besked från Socialdemokraterna
              att man nu i Grundlagsutredningen och i andra sammanhang kommer
              att arbeta för att vi får en förändring av ordningen. Erkänner
              man att man gjorde fel, att det var ett allvarligt misstag och
              ett demokratiskt problem, som man naturligtvis beklagar från den
              socialdemokratiska sidan? Man gjorde inte ordningen rätt från
              början; det är naturligtvis välkommet om det är ett sådant besked
              som vi får från Socialdemokraterna. Jag tvivlar dock innan jag
              har sett det.
            </seg>
            <seg>
              När det gäller likformigheten och Marie Engströms viktiga frågor
              så är min syn att likformighet är viktigt. Det är viktigt för
              effektiviteten i skattesystemen. Men det finns andra saker som
              också är viktiga, till exempel sysselsättningen, jobben och arbetslösheten.
              Det är viktiga saker för den här regeringen, för vi har ett mycket
              stort utanförskap i Sverige. En av orsakerna till det är att vi
              har skattat sönder sektorer. Jag såg att man i McKinseyrapporten
              hade räknat med att vi i servicesektorn har tappat runt strax
              under 600 000 jobb, bland annat till följd av de mycket stora
              skattekilarna.
            </seg>
            <seg>
              En alltför långt driven likformighet i skattesystemet ställer
              till problem. Det finns näringar som kan bära höga skatter. Jag
              är inte speciellt orolig för att tung industri inte ska klara
              av att hantera våra arbetsgivaravgifter eller våra inkomstskatter,
              men jag är djupt oroad för om servicenäringarna klarar av det.
              Jag är också djupt oroad för att det leder till en alldeles för
              låg sysselsättning när man har de här höga skatterna.
            </seg>
            <seg>
              Jag kan notera att SE-banken i går eller i förrgår presenterade
              en prognos där man gör bedömningen att vi under de kommande tre
              åren kommer att ha 230 000 i ökad sysselsättning. Den sysselsättningen
              uppstår bland annat därför att vi minskar likformigheten i vissa
              delar av skattesystemet. Jobben, sysselsättningen, arbetslösheten
              och utanförskapet är de överordnade frågorna.
            </seg>
            <seg>
              Jag måste också passa på att tacka Lars Johansson och Fredrik
              Olovsson för att vi har fått den här debatten. Jag är övertygad
              om att ett viktigt skäl till att vi inte kommer att få ett maktskifte
              2010 är att socialdemokratin så tydligt uppvisar att man sitter
              fast i sin maktfullkomliga syn på hur Sverige ska styras. Det
              är inget problem att vi får en borgerlig regering som har uppenbara
              svårigheter och endast med heroiska insatser kan få genomslag
              för sin politik. Det är precis därför väljarna kommer att fortsätta
              rösta på en fortsatt alliansregering; de vill ha ett annorlunda
              samhällsklimat.
            </seg>
          </u>
          <note type="speaker">
            Anf. 128 FREDRIK OLOVSSON (s):
          </note>
          <u who="fredrik_olovsson_be00c7" xml:id="i-f30ebec7138a19ab">
            <seg>
              Herr talman! Det återstår att se om väljarna tycker att finansministerns
              insatser är så heroiska när mandatperioden lider mot sitt slut.
              Vi får väl ta den diskussionen då.
            </seg>
            <seg>
              Det är uppenbart att när det gäller att sänka skatter får grundlagen
              och andra bestämmelser inte stå i vägen. Det är oerhört viktigt.
              Man kan ju vara självkritisk och säga att när vi socialdemokrater
              tog bort arvs- och gåvoskatten och fick kritik från Lagrådet,
              fick vi inte någon kritik från de borgerliga. Då borde det tvärtom
              ha gått ännu fortare. När det gäller att sänka skatter är det
              alltid bråttom.
            </seg>
            <seg>
              Lagrådets kritik mot regeringen är väldigt tuff. På Skatteverket
              är man djupt bekymrad över den situation som man har hamnat i.
              Man kommer att få använda mer resurser till krånglig byråkrati
              i stället för till skattekontroll. Finansministern skyller så
              långt möjligt ifrån sig på systemet, som naturligtvis också är
              socialdemokratins fel.
            </seg>
            <seg>
              Jag tycker att det skulle vara bra om vi kunde få några svar
              på de frågor som jag ställde om framtiden. Varför får vi inte
              några särpropositioner på så viktiga och tekniskt besvärliga områden
              så att vi också får en ordentlig debatt här i kammaren om dem?
              Nu får vi ta dem interpellationsvägen i stället. Jag tycker att
              regeringen borde ta det ansvaret. Varför kommer allt direkt i
              budgetpropositionen utan remissbehandling? Det hade faktiskt,
              som Lagrådet också påpekar, inte behövt vara riktigt så dåligt.
              Finansministern har själv valt att det skulle bli som det nu är,
              och för det anser han sig heller inte behöva ta något ansvar.
              Jag har en annan uppfattning i den frågan.
            </seg>
          </u>
          <note type="speaker">
            Anf. 129 LARS JOHANSSON (s):
          </note>
          <u who="lars_johansson_1e1d92" xml:id="i-0b6a0cd4117ed69f" next="cont">
            <seg>
              Herr talman! Finansministern har ytterligare ett inlägg kvar.
              Då kanske jag får svar på frågan om det i vårpropositionen kommer
              att läggas in ytterligare skatteförslag eller om vi kommer att
              få särskilda skattepropositioner så att vi i kammaren och utskotten
              får möjlighet att behandla frågorna på det sätt som är den normala
              ordningen. Då kan man i alla fall inte tala om att det är bråttom.
              Då är det gott om tid att förbereda sina förslag.
            </seg>
            <seg>
              Jag noterar också att på ett område har regeringen kommit med
              en särproposition, och det gäller krediteringen på skattekonto
              av stimulans till arbetsgivare för de så kallade nystartsjobben.
              Där har vi fått en särproposition. Ni ansåg tydligen att i den
              frågan kunde man lägga fram en särskild proposition som gör att
              skatteutskottet och riksdagen kan behandla det som en särskild
              fråga. Den har också betydelse för budgeten, eftersom det här
              kostar pengar.
            </seg>
            <seg>
              Tyvärr måste jag säga att den här propositionen som jag har i
              min hand inte heller innehåller några större konsekvensanalyser.
              Det är väldigt sparsamt även på det området, trots att det har
              gått sex veckor från det att ni vann valet tills ni lade fram
              propositionen. Det borde ha funnits utrymme för att presentera
              bakgrund och mer vilka konsekvenser detta får på arbetsmarknaden
              än vad som har varit fallet. Det är ändå ett försök. Det kan jag
              erkänna, men jag tycker att ni borde kunna mer. Jag hoppas verkligen
              att finansministern lägger mer kraft och tid på att utreda och
              redovisa konsekvenser av sina olika skatteförslag i framtiden.
            </seg>
            <seg>
              Jag är inte särskilt orolig för egen del för valet 2010, men
              tiden medger inte att ta upp en större diskussion om det nu. Jag
              tror att vi får återkomma till det senare. Jag är glad om vi till
              att börja med kan få förslag från regeringen som är ordentligt
              utredda. Det är ett bra stycke på väg för en bra politisk debatt.
            </seg>
          </u>
          <note>
            Anf. 130 GUNNAR ANDRÉN (fp):
          </note>
          <u who="lars_johansson_1e1d92" prev="cont">
            <seg>
              Herr talman! Jag vill fästa den ärade kammarens uppmärksamhet
              på en omständighet. Det har här låtit som om skatteutskottet,
              som jag sitter i, har hastat fram behandlingen av detta. Så förhåller
              det sig inte, herr talman. Den här propositionen kom den 16 oktober,
              tio dagar efter regeringens tillträde. Den 7 november hade skatteutskottet
              en omfattande utfrågning med generaldirektör Sjöstrand från Skatteverket.
              En lång rad av de socialdemokratiska ledamöterna ställde då frågor.
              Den 9 november hade vi besök av Tullverkets chef generaldirektör
              Starrin som på motsvarande sätt fick möjlighet att lägga fram
              sina synpunkter på propositionen. Det ställdes en lång rad frågor
              från ledamöter i utskottet, inklusive socialdemokrater.
            </seg>
            <seg>
              Herr talman! Jag tolkade de frågorna och svaren så att båda generaldirektörerna
              fann att det inom ramen för de beräkningar som de hade gjort i
              efterhand skulle vara fullt möjligt att genomföra de förslag som
              presenterades. Jag håller dock med om att de hade en del reservationer
              för att man skulle behöva tillgripa en del mer personalkrävande
              åtgärder än som vanligt var fallet. I huvudsak tycker jag att
              majoriteten i utskottet fann att svaren på de frågor som vi ställde
              från alla håll var nöjaktiga och vi kunde tillstyrka den här propositionen.
            </seg>
            <seg>
              Herr talman! Allra sist noterar jag att Fredrik Olovsson var
              bekymrad över att det var så bråttom med skattesänkningar. Jag
              förstår att det är en oro som han aldrig tidigare har behövt hysa.
            </seg>
          </u>
          <note type="speaker">
            Anf. 131 Finansminister ANDERS BORG (m):
          </note>
          <u xml:id="i-7d367302402cb9ee" who="unknown">
            <seg>
              Herr talman! Låt mig tacka för att vi har fått ha den här debatten.
              Det är en viktig fråga. Vi ska ha en bra lagrådsprövning. Det
              är en precis lika viktig fråga att vi har en väl fungerande demokrati
              där genomslag för allmänna val sker i den politik som bedrivs.
            </seg>
            <seg>
              Jag noterar att jag inte fick några svar på frågan om hur socialdemokratin
              ser på betydelsen av att man ordnar förhållandena så att en ny
              riksdagsmajoritet har god möjlighet att få genomslag för sin politik.
              Jag är angelägen om att vi kommer framåt på den här punkten. Det
              är inte bra att få kritik från Lagrådet. Det är inte bra när det
              rör de åtta, nio eller tio tillfällen när liknande kritik har
              framförts mot socialdemokratiska regeringar eller när man har
              löst det på ett annat sätt genom att helt enkelt avstå från att
              gå till Lagrådet för att få synpunkter. Det hade naturligtvis
              även vi kunnat göra. Vi ska ha en ordning som tillåter att vi
              har en bra, fungerande konstitutionell regim för att byta regeringar.
            </seg>
            <seg>
              Det som kanske förvånar mig mer är Lars Johanssons stora bekymmer
              med varför vi har så bråttom. För mig är det självklart varför
              vi har bråttom. Vi har inte full sysselsättning i Sverige. Vi
              har en massarbetslöshet. Det finns inte en kommun i Sverige där
              inte arbetslösheten är för hög. Det spelar nästan ingen roll vilken
              region, sektor eller område man tittar på. Det är alldeles för
              många människor som är arbetslösa i Sverige. Jag har förstått
              Socialdemokraternas vurm för utredningar. Det räcker med att titta
              i vilken finansplan som helst som vi har haft under de senaste
              fyra fem åren. Det var alltid 10, 20 eller 30 utredningar som
              lanserades. Det som var tragiskt och som vi får hantera i dag
              är att det nästan aldrig lanserades några förslag för att göra
              någonting åt massarbetslösheten och att vi har 1 eller 1 ½ miljon
              människor i utanförskap. Det är naturligtvis allvarligt.
            </seg>
            <seg>
              Sedan har det, som Gunnar Andrén påpekar, varit hearingar här
              i riksdagen. Generaldirektörerna och verken gör ju bedömningen
              att den här lagstiftningen kommer att kunna sättas i sjön.
            </seg>
            <seg>
              Jag vill avslutningsvis tacka för att vi har haft denna mycket
              givande debatt.
            </seg>
          </u>
          <note>
            Överläggningen var härmed avslutad.
          </note>
          <note>
            12 § Svar på interpellation 2006/07:71 om fördelningspolitiska
            konsekvenser
          </note>
          <note type="speaker">
            Anf. 132 Finansminister ANDERS BORG (m):
          </note>
          <u xml:id="i-9a681a82fc2ec5b0" who="unknown">
            <seg>
              Herr talman! Ärade ledamöter! Laila Bjurling har frågat mig om
              ett bättre underlag till riksdagen över budgetens ekonomiska konsekvenser
              för arbetslösa, sjukskrivna och låginkomsttagare utan förmögenhet.
              Laila Bjurling frågar också om kommunerna ska kompenseras för
              ökade försörjningskostnader som antas följa av förändringarna
              i a-kassan.
            </seg>
            <seg>
              Regeringens politik är inriktad mot att flera ska kunna försörja
              sig på eget arbete. Att bryta det stora utanförskapet på svensk
              arbetsmarknad är regeringens enskilt viktigaste uppgift. Människor
              ska kunna gå från bidrag till arbete. Det är nyckeln till en förbättrad
              ekonomisk situation för låginkomsttagare, sjukskrivna och arbetslösa.
              Med en politik inriktad mot att få flera människor i arbete kommer
              de ekonomiska skillnaderna mellan olika grupper att minska. Det
              följer av att regeringen gör det mer lönsamt att arbeta.
            </seg>
            <seg>
              Trots att regeringen bara hade tio dagar på sig att överlämna
              budgetpropositionen till riksdagen har ändå kvalificerade fördelningsanalyser
              tagits fram. De samlade fördelningseffekterna finns presenterade
              i finansplanen samt i den fördelningspolitiska redogörelsen. Beräkningarna
              visar att förändringen av inkomstspridningen är knappt märkbar.
            </seg>
            <seg>
              Även riksdagens utredningstjänst har gjort analyser av budgetpropositionens
              förslag. Analyserna visar att när individerna delas in i tio grupper
              efter inkomst vinner samtliga grupper på förslagen.
            </seg>
            <seg>
              Konsekvenserna av förändringarna i a-kassan för kommunerna diskuteras
              i propositionen En arbetslöshetsförsäkring för arbete . Kostnaderna
              för försörjningsstödet förväntas inte öka i någon nämnvärd utsträckning.
              När flera kommer i arbete kommer i stället kommunernas finanser
              att förbättras.
            </seg>
          </u>
          <note type="speaker">
            Anf. 133 LAILA BJURLING (s):
          </note>
          <u who="laila_bjurling_98617a" xml:id="i-5129bb957dd10cf7">
            <seg>
              Fru talman! Jag vill tacka finansministern för svaret. Jag kan
              konstatera att finansministern tycks vara nöjd med de fördelningspolitiska
              effekterna i den borgerliga budgeten. Jag hade hoppats att finansministern
              skulle förklara att den bristande beredningen av budgeten gjorde
              att många konsekvenser för de sjuka och för de arbetslösa människorna
              inte kom fram. Men så är det tydligen inte, utan finansministern
              är nöjd med resultatet.
            </seg>
            <seg>
              När jag åkte in i Gnesta under valrörelsen så åkte jag genom
              en allé av moderata valaffischer där det stod att alla ska få
              1 000 kr mer i plånboken. Jag skulle därför vilja fråga finansministern:
              Vilka är alla?
            </seg>
            <seg>
              Ja, det är i alla fall inte Margareta, som är arbetslös sedan
              länge, det är inte Kristina, som är förtidspensionär på grund
              av sina onda axlar, och det är definitivt inte Linnéa, som är
              ålderspensionär. Kan det vara så att alla i själva verket är Anders,
              Göran och Bosse, det vill säga den lite medelålders heterosexuella
              normmannen?
            </seg>
            <seg>
              Finansministern skriver i sitt svar också att jobbavdraget ska
              göra det lönsammare att jobba, och då kommer många flera att vilja
              ha jobb. Tror finansministern att jobbavdraget för dem som jobbar
              hjälper Margareta, Kristina och Linnéa?
            </seg>
            <seg>
              Finansministern hänvisar också till riksdagens utredningstjänst,
              som har gjort en analys av budgetpropositionens förslag. Där framgår
              det att när individerna delas in i tio grupper efter inkomst så
              ser man att samtliga grupper vinner på förslagen, säger ministern.
              Det kan nog stämma, så länge individen inte blir sjuk och inte
              blir arbetslös, så länge man inte vet hur mycket dyrare trafikförsäkringen
              blir och inte räknar med de höjda hyrorna som blir effekten av
              den borgerliga politiken.
            </seg>
            <seg>
              Man kan också läsa utredningstjänstens tio grupper på ett annat
              sätt. Om man delar in individerna i de här tio inkomstgrupperna
              efter kön visar det sig att kvinnorna får en mindre del av förbättringarna
              jämfört med männen. Och om man delar in alla inkomsttagare i två
              grupper i stället för i tio så blir det mycket tydligt hur den
              borgerliga regeringens politik slår. Den fattigare halvan får
              10 % av förbättringarna, och den rikare halvan får 90 %. 10 %
              till den fattigare och 90 % till den rikare halvan: Är det verkligen
              en fördelningspolitik som finansministern vill försvara?
            </seg>
          </u>
          <note type="speaker">
            Anf. 134 MARIE ENGSTRÖM (v):
          </note>
          <u who="marie_engstrom_e6a38f" xml:id="i-bb31d32c8e5f0017">
            <seg>
              Fru talman! Jag får tacka Laila Bjurling, som skrev en interpellation
              i den här frågan. Något av detta debatterades för några veckor
              sedan här i kammaren under den allmänpolitiska debatten. Eftersom
              finansministern inte var här då valde jag att även gå upp i den
              här interpellationsdebatten för att ta upp några av de här frågorna.
            </seg>
            <seg>
              Vi fick dagen före den debatt som hölls då en fördelningspolitisk
              analys, och den var ganska intressant att titta på. Laila Bjurling
              har redan pratat lite om den. Det visade sig att man måste tjäna
              i varje fall en bit över 400 000 kr per år för att kunna tillgodogöra
              sig den här tusenlappen, om jag har tolkat den här analysen rätt
              och det vet jag nog att jag har gjort. Det visade sig också att
              regeringens skattepolitik i högre grad gynnar männen än den gynnar
              kvinnorna. Tidigare har vi haft jämställdhetsanalyser i budgetpropositionen,
              där man väldigt klart och tydligt kan se hur dels skattesystemet,
              dels transfereringarna har kunnat minska de ekonomiska skillnaderna
              mellan kvinnor och män. Det här är en intressant diskussion, och
              det skulle vara väldigt bra att få finansministerns kommentar
              till det här.
            </seg>
            <seg>
              I analysen kan man se att det också finns geografiska skillnader,
              alltså skillnader i vilken typ av kommuner som tjänar mer eller
              mindre på regeringens förslag. Här visade det sig att det är storstad
              och storstadskommuner som vinner mest på bekostnad av mindre kommuner
              och glesbygdskommuner. Det här är ju jätteintressant att diskutera.
            </seg>
            <seg>
              I den förra debatten använde Anders Borg uttrycket massarbetslöshet
              och menade att vi i dag har massarbetslöshet och att det inte
              finns några problem med de frågor som Laila Bjurling ställer angående
              kommunernas ekonomi, därför att regeringens förslag innebär att
              flera människor kommer i arbete, och då kommer inte kommunernas
              ekonomi att ansträngas av eventuellt försörjningsstöd. Så har
              jag tolkat svaret. Då kan man ju fråga sig: Vad är det då för
              åtgärder som råder bot på denna stora massarbetslöshet? Jo, det
              är fråga om hushållstjänster, och det handlar om en sänkning av
              arbetsgivaravgifterna för vissa tjänsteföretag, och om jag förstår
              saken rätt så kan det bli problem med EU-kommissionen där. Man
              kanske tycker att detta är ett otillåtet statsstöd vad vet jag.
              Vad har man sedan att komma med? Jo, man har ju faktiskt dragit
              bort ett väldigt bra stöd för forskning i mindre företag, som
              verkligen skulle kunna få fart på de kommuner där man kanske har
              en högre arbetslöshet. Det är ju detta som i viss mån är Sveriges
              framtid, nämligen att företagen ska kunna tillgodogöra sig detta
              och kunna utveckla nya produkter och tjänster, till exempel inom
              miljö- och energiområdet. Jag tycker att det vore jätteintressant
              att få finansministerns kommentarer till alla de här frågeställningarna
              och hur vi ska kunna få så mycket flera människor i arbete.
            </seg>
          </u>
          <note type="speaker">
            Anf. 135 Finansminister ANDERS BORG (m):
          </note>
          <u xml:id="i-7be1fb75ea9da885" who="unknown">
            <seg>
              Fru talman! Min uppfattning är att vi bör fortsätta den fördelningspolitiska
              debatten vecka ut och vecka in, månad efter månad, ända fram till
              valet 2010, därför att här kommer vi att ha den stora kontrasten
              mellan socialdemokratins misslyckande och de viktiga framsteg
              vi kommer att göra. Går man in och tittar på hur utvecklingen
              såg ut under 90-talet, då vi styrdes av i Socialdemokraterna i
              huvudsak, så hade vi en stigande inkomstspridning, vi hade förmögenhetsskillnader
              som växte eller bestod, vi hade löneskillnader som ökade både
              mellan män och kvinnor och mellan grupper, vi hade regionala skillnader
              som förvärrades, och vi hade Ginikoefficienter mått på inkomstspridningen
              som Göran Persson brukar hänvisa till som ökade. Det är det socialdemokratiska
              arvet.
            </seg>
            <seg>
              Varför var det så? Varför började Sverige slitas sönder under
              90-talet? Jo, det var därför att förr i tiden, för länge sedan,
              höll vi ihop inkomstgrupperna därför att alla arbetade. Det är
              massarbetslösheten och utanförskapet som har drivit fram skillnaderna
              i svensk ekonomi, och det är det arv vi har att hantera efter
              ett långt socialdemokratiskt maktinnehav.
            </seg>
            <seg>
              Varför kommer vår politik att leda till en bättre inkomstfördelning
              än en socialdemokratisk? Jo, det beror naturligtvis på att den
              är inriktad på arbete. Människor lever på arbete. Vi kan aldrig
              kompensera ett eget arbete med inkomststöd. Det handlar om en
              mycket liten del av människors inkomster som i genomsnitt kommer
              från socialförsäkringarna. De kommer från eget arbete, och det
              centrala är att föra en politik för det.
            </seg>
            <seg>
              Vi vet också genom utvärderingen av 90-talskrisen och de saneringsåtgärder
              som Socialdemokraterna då genomförde att vill man ha förbättringar
              detta är sant i praktiskt taget varje land är det arbetslösheten
              som är kärnfrågan. En politik mot arbetslöshet är en politik för
              ökad rättvisa. En politik som cementerar arbetslöshet är en politik
              som alltid är orättvis.
            </seg>
            <seg>
              Det är kärnan i vår politik: Det handlar om att få ned arbetslösheten.
              Det är därför vi har valt den inriktning på skattepolitik som
              vi har gjort, därför att jobbavdrag, förändringar i arbetslöshetsförsäkring
              och förändringar i arbetsmarknadspolitiken kommer att leda till
              en lägre arbetslöshet. Det är därför vi också har valt att koncentrera
              skattesänkningarna på att göra det mer lönsamt att lämna utanförskapet
              och gå in på arbetsmarknaden. Det är just för att människor i
              utanförskap ska tjäna mer på att börja arbeta som skattepolitiken
              har fått den utformning den har fått.
            </seg>
            <seg>
              Det är också därför vi har prioriterat kärnverksamheten i välfärden
              framför bidragen. Vi vet att transfereringar inte har någon större
              omfördelande effekt. Vi vet att skola, oavsett inkomst, sjukvård,
              oavsett inkomst, äldreomsorg, oavsett inkomst, och barnomsorg,
              oavsett inkomst, är viktiga för att upprätthålla ett sammanhållet
              samhälle, och det är därför vi under de närmaste tre åren lägger
              nästan 10 miljarder mer på att höja kvaliteten och valfriheten
              i de verksamheterna.
            </seg>
            <seg>
              Det är också kärnan i varför vår politik kommer att leda till
              att inkomstskillnaderna minskar, och det är därför den också kommer
              att leda till att inkomstskillnaderna mellan män och kvinnor minskar.
              När vi inför ett jobbavdrag som gör det mer lönsamt att gå in
              på arbetsmarknaden, även om man jobbar halvtid och även om man
              går från halvtid till längre deltid, ja, då är det just kvinnorna
              som får förstärkta incitament att vara på arbetsmarknaden, och
              det är just för kvinnorna det lönar sig bättre att gå från utanförskap
              till arbete. Det här skulle jag säga är kärnan i vår politik,
              och det är det som hela den här mandatperioden avtalsrörelsen,
              höll jag på att säga och den kommande valrörelsen ska handla om.
            </seg>
            <seg>
              I vår värld är jobben kärnfrågan. Det är arbetslösheten som avgör
              de ekonomiska klyftorna i ett land. Det är det som avgör om en
              människa har trygghet i sina arbetskamrater och i en egen lön
              samt har en utveckling i arbetet som gör att man får vara med
              om en stigande lön under sin yrkeskarriär.
            </seg>
            <seg>
              Det går inte att fördela bort arbetslöshet. Det går inte att
              fördela bort en bristande sysselsättningsutveckling. Ett samhälle
              med massarbetslöshet kan aldrig betraktas som rättvist. Därför
              kommer hela vår politik varenda åtgärd, varenda proposition att
              inriktas på att öka antalet jobb i ekonomin.
            </seg>
          </u>
          <note type="speaker">
            Anf. 136 LAILA BJURLING (s):
          </note>
          <u who="laila_bjurling_98617a" xml:id="i-3a683245db1ea5a3">
            <seg>
              Fru talman! Varför började Sverige slitas sönder; varför fick
              vi massarbetslöshet, undrade finansministern. Jag behöver väl
              inte påminna om vad vi socialdemokrater fick ta över efter den
              förra borgerliga regeringen. Därmed kanske vi kan avsluta den
              debatten.
            </seg>
            <seg>
              Självklart är det bättre för alla människor att få vara friska
              och jobba än att vara sjuka eller arbetslösa. Det råder det inga
              som helst delade meningar om. Det hjälper dock inte den som är
              sjuk eller arbetslös. Vi är helt överens om att människor ska
              hjälpas och stöttas tillbaka till arbetslivet. Vi socialdemokrater
              vill till och med förbättra det borgerliga förslaget om nystartsjobb.
            </seg>
            <seg>
              För att människor ska känna trygghet och våga pröva något nytt
              behövs emellertid bra inkomstrelaterade försäkringar, och det
              är där den borgerliga fördelningspolitiken spricker. Sänkta nivåer
              i socialförsäkringarna gör väl ändå inte att arbetsgivarna blir
              mer intresserade av att anställa Margareta som varit arbetslös
              i flera år. Det enda som händer är att Margareta får se sin tillvaro
              försämras rejält redan i januari nästa år. I stället för 80 %
              av den tidigare inkomsten får hon 65 %. Det handlar om över 2
              000 kr i månaden för en lågavlönad kvinna.
            </seg>
            <seg>
              Vi socialdemokrater vill minska skillnaderna mellan den som arbetar
              och den som är arbetslös eller sjuk genom att flera får 80 % i
              ersättning. Den borgerliga politiken innebär att klyftorna blir
              större genom sänkta ersättningar och genom högre skatt för den
              arbetslöse jämfört med den som har ett jobb.
            </seg>
            <seg>
              Tror finansministern verkligen att det blir flera jobb på det
              sättet? Tror finansministern att det blir flera jobb genom att
              mer än var tredje TCO-medlem får sin disponibla inkomst halverad
              efter 300 dagars arbetslöshet? Tror finansministern att det blir
              flera jobb när en genomsnittlig TCO-medlem förlorar 80 000 kr
              om året på att vara arbetslös?
            </seg>
            <seg>
              Inte heller tycks finansministern vara särskilt bekymrad för
              att kommunernas utgifter för försörjningsstödet ska öka. I propositionen
              om arbetslöshetsförsäkringen skriver regeringen att vissa av förslagen
              kan ha påverkan på kommunernas utgifter för försörjningsstödet
              men att det inte går att närmare bedöma. Dessutom skriver regeringen
              att även om det skulle innebära ökade kostnader för kommunsektorn
              är den kommunala finansieringsprincipen inte tillämpbar.
            </seg>
            <seg>
              Jag kan berätta för finansministern att Gävle räknar med att
              utgifterna för socialbidrag, försörjningsstödet, kommer att öka
              med 15 miljoner kronor. Och i lilla Härryda räknar man med 4 miljoner
              i ökade utgifter. Det är säkert så små belopp att finansministern
              inte bryr sig, men i kommunerna betyder det att något annat viktigt
              får stå tillbaka. Menar finansministern att kommunerna inte ska
              få kompensation för detta?
            </seg>
          </u>
          <note type="speaker">
            Anf. 137 MARIE ENGSTRÖM (v):
          </note>
          <u who="marie_engstrom_e6a38f" xml:id="i-2e59c36f3015c3f2">
            <seg>
              Fru talman! Jag har efter debatten med finansministern förstått
              att den riktigt stora skillnaden mellan oss är att regeringen
              tror att bara man inför försämringar för vanligt folk så kommer
              jobben. Det finns många stora skillnader mellan oss, men just
              i den här debatten är det den stora skillnaden. Jag frågade finansministern
              vad det var för åtgärder de skulle vidta för att komma till rätta
              med den stora massarbetslösheten. Jag tog också upp några saker
              som jag läst i budgetpropositionen, nämligen de hushållsnära tjänsterna
              och de sänkta arbetsgivaravgifterna i tjänstesektorn.
            </seg>
            <seg>
              Det är inte mycket man har att komma med för att ta bort massarbetslösheten,
              och egentligen förstår jag logiken i detta. Alliansens främsta
              förslag är ju de stora försämringarna för de breda folklagren;
              det är där man hittar de nya jobben. Det är mellan dessa två förklaringsmodeller
              som den stora skiljelinjen i svensk politik går.
            </seg>
            <seg>
              Jag har ingen ytterligare möjlighet att gå upp och debattera,
              men jag skulle ändå vilja ställa en konkret fråga. Det gäller
              utformningen av de skattesänkningar som vi redan pratat om. Alliansen
              skriver i budgetpropositionen att anledningen till att många människor
              är arbetslösa är att låg- och medelinkomsttagare betalar för mycket
              i skatt och därför ska skatten sänkas för låg- och medelinkomsttagare.
              Men när man läser analysen av alliansens förslag visar det sig
              att det är höginkomsttagarna som får de riktigt stora skattesänkningarna.
              Det bör finansministern kunna svara på.
            </seg>
          </u>
          <note type="speaker">
            Anf. 138 Finansminister ANDERS BORG (m):
          </note>
          <u xml:id="i-bdc699b6a9472335" who="unknown">
            <seg>
              Fru talman! Det finns en likhet mellan oss som deltar i den här
              debatten, och det är att vi vill ha ett samhälle som präglas av
              att alla människor är delaktiga och att välfärdsresurserna är
              tillgängliga för alla. Men det finns också en avgörande skillnad,
              och det är att vi nu fått en regering och en majoritet i Sveriges
              riksdag som är beredda att göra något åt utanförskapet, som anser
              att arbetslöshet inte bara är något man håller tal om i tv vart
              fjärde år när det är val utan något som man i arbetet i regering
              och riksdag varje dag ska göra något åt. Det är en avgörande skillnad,
              och jag tror att det kommer att vara den skiljelinje vi ser i
              svensk politik. Det är den grundläggande skillnaden i hur man
              förstår ekonomi och samhällsliv.
            </seg>
            <seg>
              Vi har i Sverige byggt upp ett system som bidragit till massarbetslöshet.
              Det framgår entydigt av de undersökningar som gjorts av olika
              forskare. Det har handlat om att man haft så höga skatter att
              det inte lönat sig att arbeta. Det har handlat om att man haft
              så höga skatter att det slagit ut jobb. Det har handlat om att
              man haft så höga ersättningsnivåer i olika inkomsttrygghetsförsäkringar
              att människor fastnat i bidragsberoende. Det har handlat om att
              man byggt upp fattigdomsfällor, inte minst för ensamstående kvinnor.
            </seg>
            <seg>
              Man har lagt marginaleffekt på marginaleffekt och skapat tröskeleffekter
              som gör att huvuddelen av dem som är sjukskrivna eller arbetslösa
              har mycket liten nytta av att återgå i arbete. Det är system som
              långsiktigt låser fast människor i utanförskap. Det är system
              som gör att de inkomster människor har under sina inkomstkarriärer
              blir väsentligt lägre. Det är system som underminerar tryggheten
              i samhället eftersom system som innebär att man inte har arbetskamrater,
              inte har någonstans att gå när andra går till jobbet, är otrygga
              system. Den stora skiljelinjen mellan oss går alltså i synen på
              arbetslinjen. Vi anser att människor i huvudsak ska kunna leva
              på sin lön medan socialdemokratin övergivit arbetslinjen.
            </seg>
            <seg>
              Det var mycket intressanta besked vi fick om kommunernas finanser
              och om Gävle. Det skulle innebära att Gävle svarar för en tredjedel
              av kostnaderna av förändringarna för hela riket. De beräkningar
              vi har tyder nämligen på att kommunernas finanser påverkas med
              mellan 30 och 50 miljoner av förändringarna, och om kostnaderna
              i Gävle då ligger på 15 betyder det att någonstans mellan hälften
              och en tredjedel av kostnaderna drabbar just Gävle. Jag är kanske
              något osäker på om det är en riktig bedömning.
            </seg>
            <seg>
              Men varför är då inte finansieringsprincipen tillämplig? Det
              handlar naturligtvis om att en politik som enligt SE-bankens ekonomer
              bidrar till att skapa 260 000 jobb också skapar en väldig massa
              skatteintäkter för kommunerna. Den bidrar till att människor lämnar
              utanförskap och bidragsberoende och kommer tillbaka i arbete.
              Jobben kommer, sysselsättningen stiger och arbetslösheten minskar.
              Då kan vi inte börja dra in pengarna från kommunerna för att på
              något sätt tillämpa finansieringsprincipen.
            </seg>
            <seg>
              Själva idén med den här politiken är ju att när flera kommer
              i arbete ska det finnas mer att dela på. Då ska det strömma in
              pengar i kommunernas skattekistor, vilket gör att vi har råd med
              flera anställda i barnomsorgen, att de gamla i äldreomsorgen kan
              få en tryggare och bättre omvårdnad och att sjukvårdens personal
              inte behöver slita sönder sig. Det är ju själva idén med en politik
              som bygger på arbete och är till för att bekämpa arbetslöshet.
            </seg>
            <seg>
              Marie Engström frågar vilka åtgärder vi föreslår. Jag skulle
              gärna utveckla det både länge och väl, men i korthet handlar det
              om att det ska löna sig att arbeta. Det handlar både om att sänka
              skatterna och om att strama upp olika ersättningssystem. Det handlar
              om att det ska bli enklare för företagen att anställa, och jag
              är övertygad om att vi kommer att klara av att sänka arbetsgivaravgifterna
              på en rad områden i god tid för att det ska ha stor effekt på
              sysselsättningen. Det handlar också om att vi måste ompröva synen
              på företagande så att flera människor vill driva företag och låta
              dessa växa.
            </seg>
            <seg>
              Kärnan i detta är att vi om fyra år, om åtta år, när vi utvärderar
              en borgerlig regeringspolitik, ska kunna se att inkomstskillnaderna
              minskat, att arbetslösheten minskat och att sysselsättningen ökat.
              Det är målet och syftet med övningen. Och det har vi bråttom med
              att uppnå.
            </seg>
          </u>
          <note type="speaker">
            Anf. 139 LAILA BJURLING (s):
          </note>
          <u who="laila_bjurling_98617a" xml:id="i-3220d8dc744b182c">
            <seg>
              Fru talman! Vi har hört finansministerns recept för flera jobb.
              Det är tydligen så att finansministern tror på detta. Det är försämrad
              a-kassa med högre egenavgifter, försämrad sjukförsäkring, försämrad
              föräldraförsäkring, försämrad förtidspension, dyrare trafikförsäkring,
              höjda hyror och stopp för byggandet av nya hyreslägenheter. Det
              är bara försämringar. Så ser den borgerliga regeringens försämringar
              ut.
            </seg>
            <seg>
              Vad erbjuder ni i stället?
            </seg>
            <seg>
              Det är några hundralappar i sänkt skatt för dem som har jobb
              och kanske möjlighet för de arbetslösa att få jobb i ett skattesubventionerat
              städföretag. Till det säger vi socialdemokrater nej. Sverige ska
              inte konkurrera med låga löner och skattesubventionerade hushållstjänster.
              Vi ska konkurrera med hög kompetens och bra arbetsvillkor. Med
              den grund som är lagd under den socialdemokratiska regeringens
              sista år ser vi hur jobben kommer i rasande rask takt. Det beror
              inte på de borgerligas insatser de här veckorna, utan det är en
              produkt av den socialdemokratiska regeringen. Det kommer nog att
              fortsätta ett tag till om inte den borgerliga regeringen lyckas
              köra allt i botten.
            </seg>
            <seg>
              Jag tackar för den här debatten.
            </seg>
          </u>
          <note type="speaker">
            Anf. 140 LARS JOHANSSON (s):
          </note>
          <u who="lars_johansson_1e1d92" xml:id="i-1d40262bcf097308">
            <seg>
              Fru talman! Finansministern gör ett ganska hårt utfall mot den
              socialdemokratiska sysselsättningspolitiken. Det är därför jag
              begär ordet igen. Jag tycker att det är en felaktig bild som skapas.
              Den retorik som finansministern står för stämmer ju inte överens
              med den verklighet vi har. Vi vet att med den förda politiken
              har sysselsättningen, precis som Laila Bjurling nyss sade, ökat
              högst avsevärt, inte minst i år. Det är utan att de förslag till
              försämringar som den borgerliga regeringen och finansministern
              har signerat har kommit.
            </seg>
            <seg>
              Det är med den tidigare politiken som sysselsättningen har ökat.
              Vad som kommer att hända nästa år står att läsa i den borgerliga
              regeringens budgetproposition. Där säger ni själva att arbetslösheten
              ska öka med 60 00065 000 personer eftersom ni drar in de arbetsmarknadspolitiska
              åtgärderna. Då ökar arbetslösheten, enligt era egna bedömningar.
            </seg>
            <seg>
              Det är en skillnad mellan det socialdemokratiska alternativet
              och den borgerliga regeringens alternativ med hela 1,3 procentenheter
              när det gäller arbetslösheten.
            </seg>
            <seg>
              Det stämmer inte med retoriken; det stämmer inte med verkligheten.
            </seg>
            <seg>
              Anders Borg säger att det har blivit mer av inkomstskillnader,
              mer av skillnader i förmögenhetstillväxt mellan människor i landet.
              Inkomstskillnaderna har alltså ökat, säger finansministern. Varför
              för ni då en politik som gör att de ökar ytterligare?
            </seg>
            <seg>
              Vi är inte nöjda med resultaten av den politik som har förts.
              Vi är beredda att vidta åtgärder för att minska inkomstskillnaderna,
              minska förmögenhetsskillnaderna och skapa förutsättningar för
              människor med låga inkomster att få mer kvar efter det att de
              betalat sin skatt och sina övriga kostnader.
            </seg>
            <seg>
              Med den politik ni presenterar ökar kostnaderna för människor
              som inte har några tillgångar. Om de till exempel måste hyra en
              ny bostad kommer de i fortsättningen att få högre hyror med den
              politik ni företräder eftersom ni drar in även de statsbidragen
              och räntebidragen. Den senaste informationen avseende hur det
              påverkar bostadsproduktionen i landet kan väl knappast ha undgått
              finansministern. Det talas om ca 6 000 lägenheter bara inom de
              allmännyttiga bostadsföretagen.
            </seg>
            <seg>
              Om det blir färre bostäder blir det sämre ekonomisk utveckling.
              Det blir mindre för handeln att göra. Det är färre lägenheter
              som ska ha nya gardiner och nya möbler. Då är risken att man kommer
              in i en nedåtgående spiral. Då har politiken misslyckats även
              på det området.
            </seg>
            <seg>
              Regeringens politik har väldigt stora brister.
            </seg>
            <seg>
              Det är framför allt trist att man för en debatt som skapar intrycket
              att man vill föra en socialdemokratisk utjämningspolitik, när
              man i praktiken presenterar en politik som ökar inkomstskillnaderna
              och ökar arbetslösheten.
            </seg>
          </u>
          <note type="speaker">
            Anf. 141 Finansminister ANDERS BORG (m):
          </note>
          <u xml:id="i-52ba6fd8dd2e9f20" who="unknown">
            <seg>
              Fru talman! Jag kan lova Lars Johansson att vi aldrig kommer
              att föra en socialdemokratisk utjämningspolitik. Vi är inte nöjda
              med massarbetslöshet. Vi är inte nöjda med att en till en och
              en halv miljon människor står utanför arbetsmarknaden. Vi är inte
              nöjda med att arbetslösheten i Danmark och Norge är ungefär hälften
              så hög som i Sverige. Vi är inte nöjda med att Sverige är ett
              av de länder där ungdomsarbetslösheten de senaste åren har klättrat
              i rekordtakt. Vi har tagit oss nästan till toppen av ligan.
            </seg>
            <seg>
              Jag är förvånad över hur Socialdemokraterna angriper förslagen.
              Det fanns en tid när socialdemokratiska regeringar kunde styra
              över ett land med låg arbetslöshet. Då låg arbetslösheten på 1
              %, 2 % eller 3 %. Det var tider då man hade väsentligt stramare
              ersättningssystem. Det var tider när inkomstskatterna var bland
              de lägre bland industriländerna. Det var tider när vi hade en
              väl fungerande arbetsmarknad. Så var det på 50- och 60-talet och
              en bra bit in på 70-talet, innan vi konsekvent började bygga upp
              system som ledde till det som nu kallas utjämningspolitik men
              som i praktiken är det som har lett fram till ett tvåtredjedelssamhälle
              där nästan en tredjedel eller en fjärdedel av dem som är i arbetsför
              ålder ställs utanför arbetsmarknaden.
            </seg>
            <seg>
              Det är det som är klyftpolitiken. Det som är problemet med den
              socialdemokratiska jobbpolitiken är att man inte förstår att det
              är jobben som skapar sammanhållningen och att man inte förstår
              att det är arbetslösheten som är kärnan i varför det uppstår klyftor
              mellan människor.
            </seg>
            <seg>
              Lars Johansson säger att jag riktar ganska hård kritik mot den
              socialdemokratiska jobbpolitiken. Jag ber om ursäkt om jag har
              gett ett sådant intryck. Jag vill rikta mycket hård kritik mot
              den socialdemokratiska jobbpolitiken. Det finns ingen ursäkt för
              en regering som lämnar efter sig massarbetslöshet och ett utanförskap
              för över en miljon människor. Den viktigaste uppgiften för en
              regering är att se till att människor har ett arbete. Det är där
              den socialdemokratiska regeringen har misslyckats. Det som den
              här debatten i grunden handlar om är att vi har bytt regering
              för att återupprätta full sysselsättning.
            </seg>
          </u>
          <note type="speaker">
            Anf. 142 LARS JOHANSSON (s):
          </note>
          <u who="lars_johansson_1e1d92" xml:id="i-a25638693f744bc3">
            <seg>
              Fru talman! Den socialdemokratiska politiken har inte misslyckats.
              Vi är inte, som vi brukar säga, nöjda med den politik som har
              förts. Vi vill fortsätta att föra en politik för full sysselsättning.
            </seg>
            <seg>
              Det är fel, som finansministern säger, att vi jämfört med andra
              länder har haft en sämre utveckling och att vi har massarbetslöshet.
              Jämfört med alla andra länder i Europa har Sverige den högsta
              sysselsättningen. Dessutom har vi hög sysselsättning bland de
              äldre. Vi är bland de bästa i Europa. Trots det är vi naturligtvis
              inte nöjda. Vi ser framför oss att ekonomin måste växa i Sverige,
              men vi måste växa inom de nya näringarna och utveckla de nya näringarna.
            </seg>
            <seg>
              Inte heller här stämmer retoriken med verkligheten för finansministern.
              Vad har ni gjort i budgetpropositionen? Jo, ni tar bort resurserna
              till Vinnovas program för att forska och växa för de små företagen.
              I andra sammanhang säger ni att det ska vara framtiden för Sverige
              att de små företagen ska växa och att vi ska kunna skapa ny sysselsättning
              där. Där minskar ni på statens engagemang och intresse.
            </seg>
            <seg>
              Ett annat område som ni inte har kunnat ge besked om är branschprogrammen.
              De sex olika branschprogrammen har de borgerliga partierna här
              i kammaren tidigare sagt nej till, med undantag för Centern som
              sade att man kanske kunde gå med på det lite grann.
            </seg>
            <seg>
              Nu har regeringen inte gett några besked om hur de olika industriprogrammen
              ska kunna utvecklas inom de framtida näringarna i Sverige. Ni
              ger inga besked. Det är oerhört allvarligt. Det medför en risk
              för att sysselsättningen inom fordonsindustrin, träindustrin,
              metallindustrin, inom IT-industrin, inom medicinteknisk industri
              och så vidare kommer att gå ned därför att man är oroad för att
              den nuvarande regeringen inte är beredd att fortsätta de satsningar
              som den socialdemokratiska regeringen hade påbörjat för drygt
              ett år sedan.
            </seg>
            <seg>
              Det är det politiken handlar om. Den förda sysselsättningspolitiken
              ska satsa på framtiden för de framtida jobben.
            </seg>
          </u>
          <note type="speaker">
            Anf. 143 Finansminister ANDERS BORG (m):
          </note>
          <u xml:id="i-9c007134390e4353" who="unknown">
            <seg>
              Fru talman! Låt mig konstatera att vi har två tydliga synsätt
              på Sverige. Lars Johansson säger att sysselsättningen nu kommer
              att gå ned. Jag är övertygad om att sysselsättningen kommer att
              öka. Här kan vi om ett, två eller tre år jämföra och se vem som
              har rätt. Har sysselsättningen gått ned eller har den ökat?
            </seg>
            <seg>
              Jag är övertygad om att vi föreslår en lång rad åtgärder som
              ökar sysselsättningen. När det lönar sig bättre att arbeta, blir
              billigare att anställda och blir mer lönsamt att driva företag
              kommer jobben. Det kan man titta på i andra länder.
            </seg>
            <seg>
              OECD har utvärderat den jobbstrategi man lade fram år 1993. Man
              kan se att en lång rad länder har lyckats pressa ned arbetslösheten
              jämviktsarbetslösheten och den långsiktiga arbetslösheten och
              öka sysselsättningen. I många fall har man också minskat klyftorna.
              Det land som lyckats bäst med klyftorna är naturligtvis Irland,
              där det har varit en väldigt kraftig minskning av de ekonomiska
              inkomstskillnaderna.
            </seg>
            <seg>
              Det är länder som i dag också har lägre arbetslöshet om man mäter
              med internationellt jämförbara mått. Vi har Danmark, Norge, England,
              Irland, USA, Nya Zeeland, Holland, små öppna ekonomier, Österrike
              och Australien. Man kan fortsätta länge med att räkna upp dem.
              Det är i dag många länder som har lägre arbetslöshet än Sverige.
            </seg>
            <seg>
              Det beror på att de just har fört en politik för det. Det har
              de inte gjort i detalj och i varje enskildhet, för det finns inga
              modeller man kan tillämpa. Men det finns erfarenheter man kan
              lära av. Målet måste vara att göra allt man kan på varje område
              man kan hitta för att öka sysselsättningen och minska arbetslösheten.
            </seg>
            <seg>
              Det är vår viktigaste uppgift. Det är därför det är mycket bra
              att vi får dessa debatter. Men här ser man också skillnaderna.
              Det handlar inte om branschprogram, Vinnova och den ena och den
              andra åtgärden. Det handlar om att återupprätta en politik som
              bygger på arbetslinjen. Det ska alltid löna sig att arbeta och
              vara enklare att anställa. Det är kärnan i det alternativ vi erbjuder
              Sverige.
            </seg>
            <seg>
              Om något år eller två kan vi jämföra. Har sysselsättningen ökat,
              eller kommer den att minska som Lars Johansson tror? Svaret vet
              vi så småningom. Det kommer att vara grunden för nästa valrörelse.
              Tack för denna diskussion!
            </seg>
          </u>
          <note>
            Överläggningen var härmed avslutad.
          </note>
          <note>
            13 § Svar på interpellation 2006/07:61 om stimulering av EU-debatten
          </note>
          <note type="speaker">
            Anf. 144 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-d11cefd49813b803">
            <seg>
              Fru talman! Berit Andnor har frågat mig hur jag avser att stimulera
              Europadebatten. Jag tackar för frågan och vill svara så här.
            </seg>
            <seg>
              Regeringen ska vara en aktiv part i debatten om Europasamarbetet.
              Det är ett ansvar som ligger särskilt på mig som Europaminister
              men även på övriga ministrar, eftersom EU-perspektivet är framträdande
              på samtliga departements ansvarsområden. Att regeringen består
              av fyra partier som samtliga stöder idén om ett starkt EU där
              Sverige spelar en aktiv och viktig roll ger de bästa förutsättningar
              för att vara pådrivande i EU-debatten.
            </seg>
            <seg>
              Berit Andnor konstaterar i sin interpellation att detta arbete
              hittills till stor del skötts inom ramen för Kommittén för EU-debatt.
              Jag anser att en regerings ansvar är större än att tillsätta en
              statlig kommitté för att skapa debatt. En regering måste ha visioner
              och våga driva opinion. Det gäller i EU-frågor precis som i alla
              andra politiska frågor. En regering har också skyldighet att lyssna
              och ta till sig de synpunkter som förs fram i debatten. Och det
              ska den nya regeringen göra. Att en särskild EU-minister ingår
              i regeringen är ett uttryck för detta.
            </seg>
            <seg>
              En medborgerlig eller politisk debatt kan inte skapas, vare sig
              genom statliga budgetmedel eller genom inrättande av nya myndigheter.
              Frågor som berör människor debatteras i det offentliga rummet
              för att det finns ett självklart behov av att så sker. Det är
              en vital del av det medborgerliga samtalet i en demokrati som
              Sverige. Olika debatter förs inte därför att staten säger att
              den ena eller andra frågan ska debatteras under en viss period.
            </seg>
            <seg>
              EU-frågor ska heller inte ses som en separat debatt. EU-aspekten
              och principiella frågor som subsidiaritet, graden av integration
              och så vidare kommer till uttryck i enskilda frågor på olika politikområden.
              Utvecklingen av den inre marknaden, EU:s globala roll för fred
              och säkerhet, miljöfrågor och så vidare är ämnen som vi debatterar
              dagligen bland annat utifrån ett EU-perspektiv. Den debatten ska
              fortsätta och intensifieras.
            </seg>
            <seg>
              Ansvaret för att vi får en bred, aktiv och mångfasetterad EU-debatt
              är på så sätt delat. Andra partier, organisationer, samhällsdebattörer
              med flera behöver delta för att detta ska uppnås.
            </seg>
            <seg>
              En särskild uppgift för den offentliga förvaltningen ligger dock
              i att sakligt informera om det arbete som pågår i EU. Svenska
              institutet för europapolitiska studier, Sieps, och riksdagens
              EU-upplysning är till exempel organ som har till uppgift att bedriva
              och förmedla objektiv forskning och information.
            </seg>
          </u>
          <note type="speaker">
            Anf. 145 BERIT ANDNOR (s):
          </note>
          <u who="berit_andnor_040aa2" xml:id="i-4d1cf8c9cb3b086d">
            <seg>
              Fru talman! Jag vill tacka statsrådet för svaret. Jag är fortfarande
              inte riktig klar över vad statsrådet menar. Det är sällan en sådan
              konkret fråga som är ställd har fått ett svar som är så totalt
              befriat från konkret innehåll som det svar jag precis har tagit
              emot.
            </seg>
            <seg>
              I stället innehåller svaret en hel mängd exempel på vad statsrådet
              inte vill göra för att stimulera debatten. Det ska inte ske i
              form av en kommitté. Det ska inte ske genom att se EU-frågor som
              en separat debatt. Ansvaret ligger inte bara på ett enskilt statsråd,
              och debatten stimuleras inte bara för att staten säger så.
            </seg>
            <seg>
              Jag tycker att det påminner om när man frågar sina barn om vad
              de vill ha till middag och får det uttömmande svaret: inte pölsa.
              Nog borde ett ansvarigt statsråd som stöder idén om ett starkt
              EU där Sverige spelar en aktiv och viktig roll kunna prestera
              lite mer än ett inte-pölsa-svar.
            </seg>
            <seg>
              Faktum är att det sätt att stimulera debatten som riksdagen hittills
              har valt är genom Kommittén för EU-debatt. Det är inte samma sak
              som att kommendera fram en debatt uppifrån. Det är en väldigt
              viktig uppgift som kommittén har kunnat utföra genom att ge bidrag
              till lokalt föreningsliv, organisationer och skolor för att ordna
              debatter och olika typer av aktiviteter för att just stimulera
              debatten lokalt.
            </seg>
            <seg>
              Enbart från juli till september i år hölls ett femtiotal seminarier
              runtom i landet med stöd från kommittén. Det har genomförts 1
              700 aktiviteter om EU under den tid som kommittén har funnits
              och 450 projekt, och 10 600 elever har berörts.
            </seg>
            <seg>
              Jag skulle kunna fortsätta uppräkningen. Det finns mycket att
              läsa om vad kommittén har gjort. Nu väljer regeringen att ta bort
              möjligheten och ersätta det med, ja, vad, Cecilia Malmström? Du
              är fortfarande svaret skyldig.
            </seg>
            <seg>
              Jag fortsätter att citera ur svaret: En regering måste ha visioner
              och våga driva opinion. Det är klart att vi är överens om det.
              En regerings ambitioner måste självfallet vara större än att tillsätta
              en kommitté. Men min fråga är hur arbetet ska gå till.
            </seg>
            <seg>
              Det kan väl ändå inte vara så att ett ansvarigt statsråd tror
              att det arbete som hittills utförts av lokalt förankrade organisationer
              ska tas över av regeringen som ska åka runtom i Sverige och driva
              opinion. För mig låter det lite mer som statlig propaganda än
              att stimulera en debatt.
            </seg>
            <seg>
              Det är faktiskt ett uttryck för ett elitistiskt, mycket snävt
              synsätt med mycket bristande verklighetsförankring. Även om man
              skulle skicka ut samtliga statsråd, alla 22, ett par gånger per
              år kan inte det jämföras med en situation där elever, lärare,
              organisationer, föreningar och alla deras medlemmar deltar i olika
              lokala aktiviteter och diskussioner. Det kan naturligtvis aldrig
              ersätta ett möte som hålls i aulan i skolan i Östersund eller
              ett PRO-möte i Kalmar.
            </seg>
            <seg>
              Det behövs ett riktigt svar på frågan hur EU-debatten ska stimuleras
              när det nuvarande sättet nu tas bort. Hur ska detta ske, Cecilia
              Malmström? Ett svar som statsrådet just har gett är en vision
              klädd i konkreta förslag. Det är mycket bättre än att försöka
              räkna ut alla sätt som man inte vill genomföra debatten på.
            </seg>
            <seg>
              Vad tänker Cecilia Malmström göra? Vad tänker regeringen göra
              för att stimulera debatten? Jag tycker att det är mycket märkligt
              att läsa att det enbart är Cecilia Malmström som ska ta hand om
              debatten.
            </seg>
          </u>
          <note type="speaker">
            Anf. 146 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-6fad7ed689ab9db0">
            <seg>
              Fru talman! Jag vill tacka dig, Berit Andnor, för att du har
              tagit upp den här debatten. Den är väldigt viktig, och vi kommer
              säkert att återkomma till den. Med all respekt för kammaren tror
              jag nog att det har levererats mer innehållslösa svar än så här
              genom historien.
            </seg>
            <seg>
              Det jag vill ge uttryck för är en principiell inställning. EU-debatten
              ska föras överallt av alla inblandade. Jag återkommer till det.
              Men man ska inte skapa en kommitté som ett slags alibi för att
              föra den i stället för att politiskt ansvariga ska gå i bräschen
              för att föra den.
            </seg>
            <seg>
              EU-debatten i det här landet skriker efter ledarskap. Jag har
              varit ute i hundratals skolor och pratat med studenter, och jag
              kommer att fortsätta att göra det. Jag har varit på hundratals
              föreningar, PRO-föreningar och andra, arbetsplatser och så vidare
              där man vill diskutera EU-frågor. Den debatten finns och frodas.
              Nästan varje gång frågar man: Varför är det ingen politiker som
              någonsin pratar om EU? EU lyste med sin frånvaro i valrörelsen.
              Den förra regeringen har inte mycket att slå sig för bröstet för
              när det gäller att diskutera EU-frågor det tyckte man att den
              här kommittén för EU-debatt skulle göra.
            </seg>
            <seg>
              Det handlar om att se till att stimulera, för vår del genom att
              politiker på alla nivåer deltar tillsammans med oppositionen,
              lokala och regionala politiker, föreningslivet, skolor och så
              vidare för att stimulera en debatt och få i gång den. Men den
              stimuleras inte av att det finns en statlig kommitté som delar
              ut pengar. Vi kan diskutera miljöfrågor runtomkring i hela landet.
              Det gör man ändå om det är angeläget, inte för att det finns en
              statlig kommitté som delar ut pengar.
            </seg>
            <seg>
              Det är det principiella uttryck som jag ville förmedla med det
              här svaret.
            </seg>
            <seg>
              Regeringen kommer att resa runt. Jag kommer att resa runt. Vi
              kommer att inleda samarbete med skolor och föreningar. Det ges
              ett ökat stöd till folkbildningen under det kommande året, och
              där har studieförbunden en jätteviktig uppgift. Det finns en mängd
              olika föreningar och andra som också har en viktig uppgift. Men
              om de inte ser att EU-frågorna genomsyrar den dagliga politiken,
              om inte alla ministrar talar om EU-politik på ett naturligt sätt
              inom miljöpolitiken, inom brottsbekämpningen, inom den inre marknaden,
              inom folkhälsopolitiken och inom jordbrukspolitiken, som vi gjorde
              tidigare här under frågestunden finns det ingen möjlighet att
              få avtryck för den debatten. Det är det som det handlar om, och
              det är där vi är så kritiska mot den förra regeringen.
            </seg>
          </u>
          <note type="speaker">
            Anf. 147 BERIT ANDNOR (s):
          </note>
          <u who="berit_andnor_040aa2" xml:id="i-6664c9cc89ebeedf">
            <seg>
              Fru talman! Med det här sättet att resonera på, som Cecilia Malmström
              ger uttryck för jag tolkar det som regeringens hållning kan man
              säga att vi egentligen inte skulle behöva något partistöd. Föreningsbidrag,
              vad ska vi med det till? Det behöver vi väl inte heller då. Vi
              behöver kanske inga pengar till folkomröstningskampanjer som vi
              har haft tidigare när det gällt just de här frågorna om EU. Det
              är väl onödigt. Det här sättet att resonera på tycker jag är mycket
              märkligt.
            </seg>
            <seg>
              För att stimulera till en bred och öppen debatt i hela samhället
              på många olika nivåer räcker det uppenbarligen med att Cecilia
              Malmström är statsråd för EU-frågor. Det är ju det Cecilia Malmström
              står här och säger. Det är därför jag hävdar med bestämdhet att
              detta är ett mycket märkligt synsätt.
            </seg>
            <seg>
              Vi socialdemokrater delar inte det här synsättet. Vi tycker att
              det är väldigt viktigt att så många som möjligt deltar i den här
              debatten. Det är ett koncept som vi har valt. Vi har gjort det
              tillsammans med övriga partier här i riksdagen tidigare därför
              att vi har velat stimulera debatten i hela samhället. Vi anser
              att kommittén ska fortsätta sitt arbete. Den kommer att behövas
              än mer framöver.
            </seg>
            <seg>
              Cecilia Malmström underlåter också att redogöra för grunderna
              för kommittén. Den började i samband med att vi skulle genomföra
              regeringskonferensen om konventionen. Sedan åtog vi oss i samband
              med ett rådsmöte att tillsammans med alla andra länder bedriva
              just ett arbete på det sätt som vi har organiserat det i Sverige
              för att stimulera en debatt kring det här. Under reflexionsfasen
              åtog vi oss att göra på det här sättet. Nu vet vi att diskussionen
              kring konventionen kanske kommer i gång i slutet på nästa halvår,
              och då finns det väl ännu större anledning att se till att så
              många som möjligt kan vara med i den här debatten, just för att
              öka kunskapen, intresset och engagemanget.
            </seg>
            <seg>
              Men i stället blir det ingenting. Det finns inga idéer om hur
              den borgerliga regeringen tänker föra den här debatten.
            </seg>
            <seg>
              Cecilia Malmström tycker att en regering måste ha visioner och
              våga driva opinion. Frågan är bara: Vad är det för vision som
              den borgerliga regeringen har när det gäller EU-samarbetet? Hur
              vill man stimulera debatten? Om det här finns det uppenbarligen
              inga idéer alls. Det är bara att lägga ned kommittén och ta bort
              alla pengar det som har gjort det möjligt för så många föreningar,
              organisationer och elever att delta i debatten.
            </seg>
            <seg>
              Det är ju inte bara att dela ut pengar, Cecilia Malmström, utan
              det är just att få till alla dessa olika aktiviteter som är själva
              syftet med att ha denna kommitté. Jag tycker att det är mycket
              märkligt. Det handlar om att ge viktiga förutsättningar för så
              många som möjligt att delta i den här debatten.
            </seg>
            <seg>
              Inte en krona var det en medveten handling, Cecilia Malmström,
              eller blev det bara på det här sättet? Är detta verkligen genomtänkt?
            </seg>
            <seg>
              Det är mycket märkligt att det som har funnits och fungerat väl
              tas bort i en situation där vi kan förvänta oss att vi kommer
              att få en bred debatt. Det fråntar ju inte statsråden, oss som
              är i denna kammare och övriga politiker att inom de sakpolitiska
              områdena ständigt föra in ett EU-perspektiv, absolut inte. Jag
              tycker att det är lika viktigt som det Cecilia Malmström ger uttryck
              för.
            </seg>
            <seg>
              Men för att nå ut väldigt brett räcker det inte med att Cecilia
              Malmström ska fara land och rike runt. Det går aldrig att ersätta
              alla de olika aktiviteter som man har kunnat genomföra. Nu tas
              den möjligheten bort. Var det genomtänkt? Vad tänker ni göra?
              Berätta hur regeringen tänker agera!
            </seg>
          </u>
          <note type="speaker">
            Anf. 148 BOSSE RINGHOLM (s):
          </note>
          <u who="bosse_ringholm_6ef738" xml:id="i-361f17f4d7030862">
            <seg>
              Fru talman! Cecilia Malmström representerar Folkpartiet. Det
              är ingen stor folkrörelse, även om namnet är Folkpartiet. Det
              är kanske skälet till att Cecilia Malmström har så liten förståelse
              för folkrörelsernas situation och folkrörelsernas arbete. Det
              är faktiskt folkrörelserna som i mycket stor utsträckning bär
              upp vår demokrati. Folkrörelserna behöver uppmuntran och stöd,
              inte hugg och slag och indragna bidrag.
            </seg>
            <seg>
              Det senare är Cecilia Malmströms bidrag till EU-politiken, att
              rycka undan den stimulans och det stöd som många folkrörelser,
              folkhögskolor, studieförbund, fackliga organisationer och många
              andra har fått under senare år för att kunna delta i EU-debatten.
              Men jag förstår att Folkpartiet, som inte är något folkrörelseparti,
              inte känner något som helst engagemang för folkrörelserna.
            </seg>
            <seg>
              Nu ska Cecilia Malmström åka runt som en egen propagandaminister
              och ersätta folkrörelserna i fortsättningen. Cecilia Malmström
              är ingen folkrörelse, hur gärna hon själv än skulle vilja definiera
              sig som folkrörelse. Det är lite pinsamt att Cecilia Malmström
              tror att hon kan bli den nya folkrörelsen för EU-information,
              i jämförelse med de tusentals organisationer som i dag är engagerade
              och som inte längre ska få det här stödet av staten för att kunna
              driva EU-politik.
            </seg>
            <seg>
              Det är märkligt att de få pengar som Cecilia Malmström hade kunnat
              förfoga över förlorade hon i den första budgetdebatten internt
              i regeringen. Det är inte mycket pengar som EU-kommittén har haft
              1015 miljoner kronor har spenderats på det här området och man
              kan naturligtvis alltid diskutera om det borde ha varit mer. Men
              det är lite pinsamt att Cecilia Malmström förlorade hela potten
              i den första budgetförhandlingen och att ingenting blev kvar till
              EU-informationen.
            </seg>
            <seg>
              Nu ska Cecilia Malmström fara runt som en megafon eller propagandaminister
              och säga att vi vill ha debatt, debatt, debatt. Ja, det blir väl
              inte mycket mer än Cecilias Malmströms något entoniga budskap
              ute i de parlamentariska församlingarna om det är det som kommuner
              och landsting ska låta sig nöja med i fortsättningen.
            </seg>
            <seg>
              Sverige behöver detta inför de stora avgöranden som sker före
              EU-parlamentsvalet 2009, förhoppningsvis ett nytt fördrag, och
              sedan behöver vi få till stånd en rejäl folklig förankring i Sverige
              också. Vi behöver ett stöd för den EU-informationen, inte begränsa
              EU-informationen.
            </seg>
            <seg>
              Jag förstår inte vad de människor som helhjärtat engagerat sig
              i EU-debatten har gjort för fel, Cecilia Malmström, eftersom man
              uppenbarligen inte fick någon form av stöd från den nya regeringen.
              De förtjänar i stället att huggas på, att få anslag indragna,
              att ersättas av en EU-propagandaminister som ska ta över folkrörelsen.
            </seg>
            <seg>
              Nej, Cecilia Malmström kommer aldrig att bli en folkrörelse.
              Därför kan vi konstatera att det är munväder som är det liberala
              partiets främsta kännetecken.
            </seg>
            <seg>
              Jag tycker att det är viktigt att vi seriöst pratar om att vi
              under flera års tid har haft en allmän politisk enighet mellan
              partierna om behovet av Kommittén för EU-debatt. I Kommittén för
              EU-debatt har alla politiska partier varit med och tyckt att det
              varit bra att vi kunnat ge stöd till de olika folkrörelserna och
              föreningarna ute på fältet. Men uppenbarligen tycker Cecilia Malmström
              någonting helt annat, eller också har regeringen kört över henne
              i den här frågan.
            </seg>
            <seg>
              Nu säger Cecilia Malmström att hon har varit ute hos massor av
              föreningar, bland annat PRO-föreningar. Det skulle vara intressant
              att höra vilken PRO-förening Cecilia Malmström har varit hos,
              var, när och hur diskussionen var. Det är väl inte så många föreningar
              som i fortsättningen med tacksamhet kommer att bjuda in Cecilia
              Malmström och säga: Tack, kom gärna till vårt möte, och tack för
              att vi inte längre får några pengar för att driva vår informationsverksamhet.
              Det skulle vara intressant att höra med vilken glädje som PRO-föreningen
              tog emot Cecilia Malmström, med tanke på det väldigt dystra budskap
              hon har att ge till olika föreningar i fortsättningen.
            </seg>
          </u>
          <note type="speaker">
            Anf. 149 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-b77f2a8867db3175">
            <seg>
              Fru talman! Jag har aldrig gjort anspråk på att vara en folkrörelse.
              Men det är intressant att höra Bosse Ringholm, som kanske ser
              sig själv som en folkrörelse, med tanke på hans aktivitet i de
              här frågorna tidigare mandatperiod.
            </seg>
            <seg>
              Det är lite märkligt att både Berit Andnor och Bosse Ringholm,
              som är före detta statsråd, verkar förneka det faktum att ni också
              hade tänkt lägga ned kommittén. Man kan läsa i direktiven som
              den förra socialdemokratiska regeringen har skrivit. Det står:
              Kommitténs mandat ska slutredovisas den sista december 2006.
            </seg>
            <seg>
              Ni hade inte heller i ert utkast till budgetproposition budgeterat
              för några pengar till Kommittén för EU-debatt. Den borgerliga
              regeringen har bara fortsatt precis på det sätt som ni också hade
              tänkt förfara. Det är ingen debatt jag har förlorat. Det är ingen
              fajt vi har tagit. Vi har fortsatt där vi tydligen var överens.
              Det verkar ni ha glömt bort just nu, eller så visste ni inte om
              att detta pågick i den regering där ni satt.
            </seg>
            <seg>
              Det jag försöker säga är att det finns en massa människor runtom
              i det här landet som tycker att det är spännande och trevligt
              att diskutera EU-frågor. Många av dem organiserar seminarier,
              festivaler, temakvällar och så vidare. Och de gör det utan en
              enda spänn från staten eller kommunen. De gör det för att det
              är roligt. De gör det för att de vill diskutera frågor. De kommer
              att fortsätta att göra det.
            </seg>
            <seg>
              Det är inte så att all debatt plötsligt kommer att dö ut bara
              för att det inte finns en kommitté för EU-debatt. De har gjort
              ett duktigt jobb. Jag har varit med på många av deras saker. Jag
              vill tacka kommittén för det arbete som den har genomfört. Men
              debatten ska naturligtvis fortsätta, inte genom att jag tågar
              runt som en enmansshow. Jag kommer att göra mitt; jag har ett
              stort ansvar för detta. Men det är en regering där alla partier
              tror på EU-samarbetet, som är aktiv, som bejakar det, som vill
              att Sverige ska delta och som inte hämmas av den förra regeringens
              interna splittring och två stödpartier som ville att Sverige skulle
              gå ur.
            </seg>
            <seg>
              Vi kan föra in EU-frågorna på ett naturligt sätt i vardagspolitiken.
              Jag tror att vi under de här sju veckorna har varit mer i Bryssel
              än den förra regeringen under fyra år. Jag tror att vi har pratat
              mer om EU än vad ni gjorde på flera månader därför att vi tycker
              att det här är spännande. Vi tycker att det är kul. Och det som
              den högsta politiska ledningen gör strömmar ned till politiker
              på alla nivåer. Det sprider sig sedan i samhället där folk känner:
              EU-frågorna är inte någonting som man pratar om lite grann på
              söndagar, utan det är en naturlig del, precis som miljöpolitiken,
              precis som den globala politiken och så vidare.
            </seg>
            <seg>
              Man behöver inte speciella pengar för att stimulera en sådan
              debatt. Man behöver ledarskap, Berit Andnor och Bosse Ringholm.
            </seg>
          </u>
          <note type="speaker">
            Anf. 150 BERIT ANDNOR (s):
          </note>
          <u who="berit_andnor_040aa2" xml:id="i-10db642abe2ace60">
            <seg>
              Fru talman! Jag kan konstatera att det svar som jag har fått
              är en besvikelse. Det är mycket märkligt. När Cecilia Malmström
              sedan fortsätter att lägga ut texten blir jag ännu mer bekymrad.
              Det här är, tycker jag, en oerhört naiv och verklighetsfrämmande
              attityd. Det ordnas seminarier ute. Det ordnas aktiviteter ute.
              Ja, det gör det. Många gånger sker det tack vare att man har fått
              den här ekonomiska möjligheten att genomföra det. Alla som har
              arbetat i lokalt föreningsliv vet att det många gånger är avgörande
              att man får det där lilla stimulansbidraget för att man ska kunna
              genomföra det här.
            </seg>
            <seg>
              Det är en total frånvaro av förslag och idéer från regeringens
              sida. Vi hade förlängt den här kommitténs arbete. Så har skett
              tidigare, och så hade skett också den här gången. Vi tycker nämligen
              att det är väldigt viktigt att så många som möjligt deltar i debatten.
              Detta är ett sätt. Det innebär inte jag vill understryka det att
              jag på något sätt skulle ha någon annan uppfattning än Cecilia
              Malmström när det gäller vikten av att vi alla integrerar ett
              EU-perspektiv i all politisk debatt. Så gör vi, och där har vi
              naturligtvis ett gemensamt ansvar. Men det här är oerhört defensivt.
              Det är olyckligt, tycker jag, i en tid när vi vet att frågorna
              kring EU:s konstitutionella fördrag snart kommer upp igen.
            </seg>
            <seg>
              Jag kan konstatera att Cecilia Malmström tyvärr inte tog chansen
              att redovisa vad det är hon vill, bara vad hon inte vill, och
              att Cecilia Malmström så tydligt saknar ambitioner inom det här
              området. Jag tycker att det är beklämmande. Det är mycket märkligt.
              Det räcker inte med uttalanden från statsrådet på det sätt som
              har skett i press och medier. Det krävs också att man gör någonting,
              att man talar om hur man ska stimulera denna debatt.
            </seg>
          </u>
          <note type="speaker">
            Anf. 151 BOSSE RINGHOLM (s):
          </note>
          <u who="bosse_ringholm_6ef738" xml:id="i-38adaa368ee21ff5">
            <seg>
              Fru talman! När argumenten tryter är det lätt att man far med
              lite osanning, Cecilia Malmström. Cecilia Malmström säger att
              den här regeringen på sju veckor har varit flera gånger i Bryssel
              än förra regeringen på fyra år. Tänk efter en gång till! Är det
              påståendet sant, att den nya regeringen på sju veckor har varit
              oftare på möten i Bryssel än den gamla regeringen på fyra år?
              Slira inte med sanningen, Cecilia Malmström!
            </seg>
            <seg>
              Kommittén för EU-debatt har i partipolitisk enighet arbetat och
              stött olika organisationers verksamheter för att sprida EU-information
              i hela Sverige. Den socialdemokratiska regeringen har förlängt
              mandatet år efter år för Kommittén för EU-debatt. Vi hade glädjen
              att till och med öka anslagen för Kommittén för EU-debatts verksamhet
              under innevarande år. Och i förra årets budgetproposition, som
              lades fram hösten 2005, fick anslaget till EU-information ytterligare
              pengar. Nu stryks allt bort med ett penndrag. Cecilia Malmström
              förlorade sin första budgetstrid, fick inte igenom en krona till
              EU-informationen. I stället står hon och säger: Jag ska bli den
              nya folkrörelsen. Jag ska frälsa kommuner och landsting kring
              EU-information.
            </seg>
            <seg>
              Låt mig betvivla den frälsarinsats som Cecilia Malmström ska
              bestå kommuner och landsting med i fortsättningen!
            </seg>
            <seg>
              Jag tycker, uppriktigt sagt, att det är väldigt beklagligt att
              föreningar, organisationer, studieförbund och andra som lägger
              ned ett jättestort arbete på att sprida information om EU och
              debattera inte ska få någon form av stöd och hjälp av regeringen
              i fortsättningen. Det ska vara noll.
            </seg>
            <seg>
              Sedan är jag fortsatt oerhört intresserad av att höra vilka PRO-föreningar
              som Cecilia Malmström har varit på, som hon sade förut, hur debatten
              gick där och om de var glada över att de inte längre kan söka
              något stöd för att ordna EU-information.
            </seg>
          </u>
          <note type="speaker">
            Anf. 152 CARL B HAMILTON (fp):
          </note>
          <u who="carl_b_hamilton_b4f697" xml:id="i-ad5d9c60b5766c14" next="cont">
            <seg>
              Fru talman! Det är rörande att höra Bosse Ringholm, detta engagemang
              för debatten. Tänk om Bosse Ringholm och andra hade deltagit i
              debatten i stället. Det är det som skapar debatt. Det är inte
              pengar till en statlig institution eller en kommitté. Man skapar
              debatt genom att ta positioner, genom att vara tydlig i ställningstaganden
              och det får gärna vara lite provokativt.
            </seg>
            <seg>
              Anledningen till att den här kommittén läggs ned är att det,
              enligt min mening, är fel recept på ett problem eller hur, Cecilia
              Malmström? Problemet är naturligtvis att det är för lite debatt.
              Men den här kommittén har ju kommit att användas som en avlastning
              och ett substitut med tanke på den socialdemokratiska regeringens
              brist på vilja att kasta sig in i debatten och ta tydliga positioner.
              För vad hände då? Jo, då fick man stödpartierna på sig. Man fick
              delvis också en intern splittring. Våren före EMU-omröstningen
              var det tydligaste exemplet på detta. Landets arbetarrörelse var
              förlamad. Det är klart att det då är bekvämt att lägga pengar
              på och förlänga förordnanden för en kommitté. Då kan man säga:
              Den sköter debatten. Vi håller frid internt här i arbetarrörelsen.
            </seg>
            <seg>
              Se hur det har gått! Socialdemokratin är till namnet en EU-positiv
              rörelse, men i praktiken har man under lång tid varit impotent
              när det gäller EU-frågorna. Jag tycker att det är beklämmande
              att höra denna byråkratiseringsiver när det gäller den offentliga
              debatten i Europafrågor i stället för att man deltar i debatten,
              tar initiativ i debatten. Jag har suttit i EU-nämnden så många
              år och lyssnat till socialdemokratiska regeringar som gjort det
              minsta möjliga. De har kanske varit i Bryssel väldigt mycket mer
              i genomsnitt än Bosse Ringholm, men det är en annan diskussion.
              Men det här är helt vilseledande.
            </seg>
            <seg>
              Jag tycker också att det var lite kränkande att säga, som någon
              av er sade, att Cecilia Malmström saknar ambitioner på detta område.
              Om det är några som jag känner som har varit oerhört flitiga med
              att resa runt till dåligt besökta möten i Sverige och tala för
              Europafrågan och jag känner de flesta som har deltagit i EU-debatter
              under årens lopp är det de som är Europaparlamentariker, inklusive
              Cecilia Malmström och även de socialdemokratiska Europaparlamentarikerna.
            </seg>
            <seg>
              Jag skulle då avsluta med en fråga till Cecilia Malmström, men
              det ska jag inte göra för jag tycker att hon har lagt ut texten
              på ett utmärkt sätt. Jag stannar där.
            </seg>
          </u>
          <note>
            Anf. 153 GUNNAR ANDRÉN (fp):
          </note>
          <u who="carl_b_hamilton_b4f697" prev="cont">
            <seg>
              Fru talman! Jag ska börja med att tacka Berit Andnor för att
              hon har ställt den här intressanta interpellationen om stimulering
              av EU-debatten. Jag vill naturligtvis tacka statsrådet för svaret
              också. Under många år, hela tiden sedan Sveriges inträde 1994,
              har det varit väldigt svårt att få en aktiv EU-debatt i det här
              landet. Det är alldeles uppenbart. Det behövs nytänkande på det
              här området. Vi ser också i EU-valen att det är svårt att få ett
              brett folkligt engagemang i den här frågan. Jag skulle vilja gå
              så långt, fru talman, som att säga att denna EU-kommitté, som
              vi icke har varit fullt så eniga om Folkpartiet har ju haft en
              hel del synpunkter på dess fortsatta existens möjligen har varit
              en alltför liten bas för att föra en aktiv debatt. Jag tror på
              samma sätt som Cecilia Malmström att vi måste se till att bredda
              EU-debatten. Just det förhållandet att vi har fått en sådan klen
              debatt i Sverige säger någonting om EU-kommitténs sätt att arbeta.
              Då måste man tänka nytt.
            </seg>
            <seg>
              Bosse Ringholm var inne och förolämpade, skulle jag vilja säga,
              genom att kalla Cecilia Malmström för EU-propagandaminister. Jag
              skulle aldrig säga något liknande om Bosse Ringholm. Jag tycker
              att man ska fundera när man använder sådana hårda ord. Att påstå
              att Cecilia Malmström skulle vara ute för att frälsa är också
              ett ord som jag skulle vilja vara försiktig med.
            </seg>
            <seg>
              Jag tror för min del, fru talman, att partierna som sådana har
              ett väldigt stort ansvar. Man måste fundera kring vilka de verkliga
              folkrörelserna är. Bosse Ringholm förolämpade också Folkpartiet,
              men framför allt förolämpade han de 400 000 människor som röstade
              på det lilla partiet, detta lilla obetydliga parti. Jag skulle
              aldrig komma på tanken att förolämpa någon som hade två och en
              halv miljon röster kanske får ni tre miljoner någon gång. Det
              är viktigt hur varje röst läggs. Den läggs med största noggrannhet.
              Att påstå att det inte är en folkrörelse som får 400 000 röster
              i ett sådant här sammanhang är inte en god demokratisk bakgrund.
            </seg>
            <seg>
              Jag vill också säga att hur man hanterar det inom de politiska
              partierna är det viktigaste av allting. Jag vill inför kammaren
              till protokollet läsa in att Folkpartiet, denna obetydliga sekt
              som det lät som, ändå har haft ordentliga provval med möjlighet
              för alla medlemmar att inför EU-parlamentsvalen både 1999 och
              2004 rösta fram en lista för hela landet. Hur många andra folkrörelsepartier
              har gjort detta? Skulle någon annan i den här församlingen kunna
              säga att man har gjort detta? Jag tycker att man ska vara försiktig
              med att döma ut andra. Jag tycker att det verkar klokt att med
              bakgrund av den framgång med vilken den hittillsvarande politiken
              med EU-kommittén allra överst har lyckats stimulera göra som den
              här regeringen nu gör: fundera kring hur man på andra sätt kan
              stimulera till ökat EU-engagemang. Jag vill inte ifrågasätta Socialdemokraternas
              breda engagemang, att de verkligen vill att det ska bli en bredare
              EU-debatt. Men att totalt döma ut andras och förhärliga sin egen
              politik tycker jag inte anstår någon att stå och göra i Sveriges
              riksdag. Vi kan också ha fel. Det kan också tänkas att er politik
              har varit behäftad med något enda litet fel.
            </seg>
            <seg>
              Jag vill påminna debattörerna om att debatten ska föras om innehållet
              i interpellationen och mellan debattör och statsrådet. Annars
              blir det en konstig ordning här.
            </seg>
          </u>
          <note>
            Anf. 154 TREDJE VICE TALMANNEN:
          </note>
          <note type="speaker">
            Anf. 155 HELENE PETERSSON (s):
          </note>
          <u who="helene_petersson_d5a0ec" xml:id="i-a9c072232ea96986" next="cont">
            <seg>
              Fru talman! Det var bra att fru talmannen tog upp det, för det
              var min tanke här. Det är ju mot statsrådet vi för en debatt.
              Därför tänker jag fortsätta den debatten. Vad vi slåss för är
              att få möjligheter till att med små bidrag kunna fortsätta, inte
              vi som riksdagsledamöter men alla runtom i landet.
            </seg>
            <seg>
              Jag deltog själv i många av de här debatterna. Jag är säker på
              att de inte hade kommit till stånd ifall det inte hade funnits
              någon som drev. Tyvärr är EU-frågorna inte de populära frågorna
              ute i föreningarna. Jag tror att varken statsrådet i sina föreningsmöten
              eller jag i mina socialdemokratiska föreningsmöten har EU-frågorna
              på topp. Man har inte det, även om jag försöker att lägga fram
              dem. Jag försöker att säga att det här är viktiga saker. Vi har
              ny konstitution, vi har ett EU-parlamentsval och vi har många
              frågor som vi jobbar med här i riksdagen som tangerar vad man
              jobbar med i EU. När det gäller kommunerna hade vi en lista från
              Jönköpings kommun över hur många av deras frågor som var baserade
              på och hade med EU-beslut att göra.
            </seg>
            <seg>
              Det här är en jätteviktig debatt. Men jag är övertygad om att
              vi behöver det här stödet och den här hjälpen. Tyvärr behöver
              många föreningar pushen, och så behöver de också denna lilla peng.
              Den som ger pushen kanske inte alltid är frivilligarbetare, utan
              vi behöver någon kommitté, någon grupp som jobbar med det. Vi
              tror att det är jätteviktigt, och vi är övertygade om att vi kommer
              att få ett nytt fördrag på något sätt. Vi måste ha det. Då måste
              vi också ha några som jobbar med det. Därför slåss vi jättemycket
              för de här pengarna.
            </seg>
            <seg>
              Jag vet att det inte har varit mycket folk i debatterna, men
              det har varit mer än det är här i dag, tack och lov. Vi har varit
              ute på gymnasieskolor. Vi har varit ute på högskolor. Men jag
              tror alltså inte att man hade anordnat de debatterna utan att
              få trycket från EU-kommittén. Och det tycker jag debatten ska
              handla om i dag. Jag hoppas att fru talmannen kommer att bryta
              när det förekommer andra diskussioner, där debatten blir mot något
              annat parti än den fråga som vi har ställt till statsrådet.
            </seg>
          </u>
          <note>
            Anf. 156 TREDJE VICE TALMANNEN:
          </note>
          <u who="helene_petersson_d5a0ec" prev="cont">
            <seg>
              Då vill jag förtydliga och säga att det är klart att det finns
              möjlighet för meddebattörerna att debattera mot varandra, men
              det måste också finnas en möjlighet för dem som är angripna att
              svara i debatten. Reglerna är att det för efteranmälda är fyra
              plus två minuter.
            </seg>
          </u>
          <note type="speaker">
            Anf. 157 Statsrådet CECILIA MALMSTRÖM (fp):
          </note>
          <u who="louise_malmstrom_8b817a" xml:id="i-7c5fdf53beac3e78">
            <seg>
              Fru talman! Jag har kommit hit för att ta den här väldigt viktiga
              debatten. Det är naturligtvis inga lätta frågor. Jag hoppas att
              vi kan diskutera formen men framför allt innehållet i debatten
              så småningom. Helene Petersson var inne på konstitutionen och
              så vidare. Jag hoppas att jag får komma tillbaka och prata om
              innehållet, för det är trots allt det som gör att människor vill
              diskutera EU-frågor, att det finns ett innehåll. Det är ju de
              beslut som EU fattar och som fattas i Sveriges riksdag och regering
              och som sedan får konsekvenser som vi ska diskutera och lyfta
              fram. Det kan man göra på många olika sätt, och det finns inga
              universallösningar.
            </seg>
            <seg>
              Jag delar helt åsikten att föreningslivet är väldigt viktigt
              i den här frågan på många olika sätt. Det spelar en viktig roll,
              och jag hoppas att det kommer att fortsätta att göra det. Jag
              vet att föreningslivet gör den här insatsen även utan pengar från
              den statliga kommittén. I de uppgifter som vi fick när vi tog
              över fanns det underlag för budget. Där planerades inga extra
              anslag för 2007 för den här kommittén, och det står i direktiven
              att uppdraget skulle vara slutfört den 31 december 2006. Sedan
              kanske det planerades i huvudet tillägg till detta, men det är
              i alla fall de papper som vi har fått. Vi har alltså inte gjort
              några ändringar där.
            </seg>
            <seg>
              Vi har givit mer pengar till folkbildning, 391 miljoner netto
              2007. Det finns 25 Europe Direct-kontor runtom i landet som fyller
              en väldigt viktig funktion. Jag har börjat att samtala med dem
              för att se hur de avser att jobba med den här frågan. Vi har kontakter
              med olika typer av föreningar, skolor och så vidare. Jag kommer
              att träffa samtliga regioner och landsting det är där som väldigt
              mycket av EU-politiken bedrivs konkret för att prata med dem om
              hur de gör, vilket ansvar de har, hur de för ut det, vilka föreningar
              och vilket civilt samhälle som finns. Det är några exempel på
              vad som kommer att göras.
            </seg>
            <seg>
              Det här är naturligtvis ingen lätt fråga att lösa, men genom
              att fokusera på innehållet, ha en bra debatt och se till att vi
              hjälps åt från Sveriges riksdag och regering och runtom i landet
              och pratar om innehållet i EU-frågorna tror jag att vi kan bidra
              till ett starkare fokus och ett större engagemang i de frågorna,
              oavsett om det finns en speciell statlig kommitté som är ansvarig
              för detta eller inte.
            </seg>
          </u>
          <note type="speaker">
            Anf. 158 HELENE PETERSSON (s):
          </note>
          <u who="helene_petersson_d5a0ec" xml:id="i-d8e21457357614cf" next="cont">
            <seg>
              Fru talman! Statsrådet har flera gånger sagt att detta skulle
              avslutas, men i vår budgetmotion finns det faktiskt mer pengar
              för att fortsätta med det. Det var nämligen vår tanke. Som jag
              sade tidigare är vi övertygade om att detta måste fortsätta. Vi
              hade ett otroligt lågt valdeltagande i EU-parlamentsvalet, och
              det är en fara för demokratin. Hur mycket än statsrådet och vi
              som riksdagsledamöter är ute på alla möjliga möten räcker det
              inte. Vi måste ha den breda debatten, och den mäktar vi inte med.
              Vi behöver de här få slantarna.
            </seg>
            <seg>
              Från vårt håll ser vi detta som en stimulans, en push för att
              komma i gång med de här frågorna. Vi kan göra hur mycket som helst.
              Vi måste göra mer från riksdagens sida. Regeringen måste göra
              mer. Vi måste få in EU-parlamentarikerna mer. Det finns otroligt
              mycket att göra. Dock får vi inte ut detta på bredden ifall vi
              inte hjälper till och stimulerar.
            </seg>
            <seg>
              Folkrörelserna och folkbildningen är oerhört viktiga, men även
              de behöver en push. De sysslar ju inte bara med detta; de har
              jättemånga ämnen som de är intresserade av. PRO-föreningen kanske
              inte heller lägger EU-frågorna som sitt toppönskemål. De kanske
              hellre läser om Dalarna. Det är faktiskt så fortfarande. Vi har
              varit med i EU i över tio år, och vi måste fortfarande jobba jättehårt
              med de här frågorna.
            </seg>
            <seg>
              Jag hoppas att statsrådet tänker om. Gå hem och ta en diskussion
              med regeringen! Detta är inte färdigkört än; vi tar inte beslutet
              här förrän om några veckor. Det finns fortfarande chans att plocka
              in lite mer pengar så att vi kan fortsätta med detta.
            </seg>
          </u>
          <note>
            Överläggningen var härmed avslutad.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 23 november
          </note>
          <note>
            Egon Frid
          </note>
          <note>
            Peter Hultqvist
          </note>
          <note>
            Marie Engström
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 28 november.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 22 november
          </note>
          <note>
            Göran Persson
          </note>
          <note>
            Marina Pettersson
          </note>
          <note>
            Karin Åström
          </note>
          <note>
            Hans Linde
          </note>
          <note>
            Annelie Enochson
          </note>
          <note>
            Billy Gustafsson
          </note>
          <note>
            Cecilia Wikström
          </note>
          <note>
            Eva Olofsson
          </note>
          <note>
            Lena Hallengren
          </note>
          <note>
            Mikael Damberg
          </note>
          <note>
            Lars-Ivar Ericson
          </note>
          <note>
            den 23 november
          </note>
          <note>
            Kjell Eldensjö
          </note>
          <u who="helene_petersson_d5a0ec" prev="cont">
            <seg>
              Holger Gustafsson
            </seg>
            <seg>
              Rossana Dinamarca
            </seg>
            <seg>
              Luciano Astudillo
            </seg>
            <seg>
              Luciano Astudillo
            </seg>
          </u>
          <note>
            Carina Hägg
          </note>
          <note>
            Göte Wahlström
          </note>
          <note>
            Per Svedberg
          </note>
          <note>
            Ylva Johansson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 28 november.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 22 november
          </note>
          <note>
            Carina Hägg
          </note>
          <note>
            Karin Åström
          </note>
          <note>
            Ulf Holm
          </note>
          <note>
            Karin Svensson Smith
          </note>
          <note>
            Jan Ertsborn
          </note>
          <note>
            Christer Winbäck
          </note>
          <note>
            Catharina Bråkenhielm
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Lars Wegendal
          </note>
          <note>
            Annie Johansson
          </note>
          <note>
            Louise Malmström
          </note>
          <note>
            Annelie Enochson
          </note>
          <note>
            Alice Åström
          </note>
          <note>
            Helene Petersson
          </note>
          <note>
            Cecilia Widegren
          </note>
          <note>
            Egon Frid
          </note>
          <note>
            Carina Hägg
          </note>
          <note>
            Carina Hägg
          </note>
          <note>
            Ameer Sachet
          </note>
          <note>
            Peter Hultqvist
          </note>
          <note>
            Désirée Pethrus Engström
          </note>
          <note>
            Veronica Palm
          </note>
          <note>
            Kalle Larsson
          </note>
          <note>
            Lars-Ivar Ericson
          </note>
          <note>
            Ann-Kristine Johansson
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 28 november.
          </note>
          <note>
            18 § Kammaren åtskildes kl. 17.12.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
