<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--64</head>
          <docDate when="2004-01-26">2004-01-26</docDate>
        </div>
      </front>
      <body>
        <div>
          <note xml:id="i-e6f74dfff29aea52-0">
            ﻿
          </note>
          <note xml:id="i-8fb244a13f925405-0">
            Riksdagens protokoll
          </note>
          <note xml:id="i-1c81580aa904d1c0-0">
            2004/05:64
          </note>
          <note xml:id="i-1dc968db99848ebe-0" type="date">
            Onsdagen den 26 januari
          </note>
          <note xml:id="i-987f481b6491e96f-0">
            Kl. 09:00 - 16:08
          </note>
          <note xml:id="i-92c83718e1f0947b-0">
            1 § Särskild debatt om regeringens agerande och omständigheterna
            kring avvisningen av Ahmed Agiza och Mohammed El Zari
          </note>
          <note type="speaker" xml:id="i-696bfa4b42ac50f5-0">
            Anf. 1 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-f67b50c19d3aa4fc-0">
            <seg xml:id="i-db3de5bfa2a7968d-0">
              Fru talman! Debatten i dag handlar om regeringens agerande och
              omständigheterna kring avvisningen av två terroristmisstänkta
              egyptiska medborgare. Det är en fråga som i grunden är en migrationspolitisk
              fråga men som också har utrikespolitiska, rättsliga och polisiära
              aspekter.
            </seg>
            <seg xml:id="i-22da644efd1d8add-0">
              Fru talman! Det är alltid svårt att bedöma risker, att bedöma
              sannolikheten om något som ännu inte har inträffat kommer att
              inträffa. Ändå måste det göras. Det måste göras i det privata
              beslutsfattandet, och det måste också göras i det offentliga beslutsfattandet.
            </seg>
            <seg xml:id="i-0cf0771e87d63f32-0">
              I frågan om de två egyptiska männen skulle avvisas eller ges
              permanenta uppehållstillstånd i Sverige fanns tydliga risker.
              Från Säkerhetspolisen framgick att den ene mannen var misstänkt
              för terrorism och för att ha haft en operativ roll i en känd terroristorganisation.
              Den andre mannen uppgavs ha haft en ledande roll i samma organisation
              tillsammans med en person som står Usama bin Ladin nära. Bland
              annat skulle denne man ha ansvarat för rekryteringen av personer
              till träningsläger i Pakistan. Organisationen i fråga har bedömts
              ansvarig för ett flertal allvarliga brott alltifrån mord till
              bombattentat. Denne man var dömd i sin frånvaro till livstids
              fängelse.
            </seg>
            <seg xml:id="i-8716704789bd9ed1-0">
              Det rapporterades vidare att de båda männen hade samarbetat med
              varandra i Sverige. Den svenska Säkerhetspolisen gjorde bedömningen
              att de också här kunde misstänkas vara i färd med att planera
              terroristrelaterad brottslighet. Det var det underlag som regeringen
              hade att ta ställning till. Det var alltså mycket starka skäl
              som talade för att männen skulle vägras asyl i Sverige.
            </seg>
            <seg xml:id="i-59e9677a590b0dfb-0">
              Men, fru talman, det fanns ytterligare en risk, nämligen risken
              för att de båda männen skulle utsättas för tortyr om de skickades
              tillbaka till Egypten. Den egyptiska konstitutionen förbjuder
              tortyr, men vi känner väl till de metoder som används i häkten
              och fängelser där. Den bedömning som gjordes var att det fanns
              en risk för att dessa män skulle komma att utsättas för tortyr.
              På den punkten är vår hållning och vår lagstiftning tydlig. Ingen
              ska avvisas till ett land där han eller hon riskerar att utsättas
              för tortyr eller annan omänsklig behandling.
            </seg>
            <seg xml:id="i-948c46bf0f2f1c1a-0">
              Regeringen hade att hantera både risken för terrorhandlingar
              och risken för att männen skulle behandlas illa. Frågan var då
              om det fanns något sätt att avvisa dessa män till hemlandet där
              de skulle kunna ställas inför rätta genom att få garantier för
              att de skulle behandlas väl. Det var den väg som regeringen valde.
              Regeringen utverkade garantier där Egypten försäkrade att männen
              inte skulle utsättas för tortyr eller annan omänsklig behandling
              och att de skulle få en rättvis rättegång. Svenska företrädare
              skulle få följa kommande rättegångar och också regelbundet besöka
              männen i fängelset. Med denna garanti fattade regeringen beslutet
              att omedelbart avvisa de båda männen till Egypten och att Säkerhetspolisen
              skulle sköta avvisningen.
            </seg>
            <seg xml:id="i-66232d7729ecf33b-0">
              Avvisning av människor som har sökt asyl i Sverige ska ske på
              ett värdigt sätt, detta oavsett om det är Migrationsverket eller
              Polisen som ansvarar för avvisningen. Säkerhetspolisen kan ta
              hjälp från ett eller flera länder vid verkställighet av en avvisning
              så länge den sker i enlighet med svensk lag och Polisen själv
              behåller ansvaret för avvisningen.
            </seg>
            <seg xml:id="i-ba9595d0ed89944d-0">
              Riksdagens ombudsman granskar nu hur avvisningen gick till. Den
              granskningen beräknas vara klar i mars.
            </seg>
            <seg xml:id="i-f4ceb6b1616824c5-0">
              Har då Egypten levt upp till de garantier som lämnades till Sverige?
              Det vet vi i dagsläget inte. Under den tid som har gått efter
              avvisningen har det vid skilda tillfällen kommit fram allvarliga
              uppgifter om att männen skulle ha utsatts för behandling som stred
              mot garantierna. Egypten å sin sida har bestridit detta. Därför
              har Sverige krävt en oberoende internationell granskning.
            </seg>
            <seg xml:id="i-8cfc8e07b2e53a1a-0">
              Fru talman! Det grundläggande dilemmat att inte ge skydd åt personer
              som ägnar sig åt terrorverksamhet och samtidigt upprätthålla principen
              om att ingen får skickas till ett land där man riskerar tortyr
              kommer vi att stå inför igen. En sak är väldigt tydlig från regeringens
              sida. Vi tänker aldrig låta Sverige bli en fristad för terrorister.
              För att bekämpa terrorism måste man se till att terroristmisstänkta
              personer ställs inför rätta. Kampen mot terrorismen ska fortsätta.
              Det ska också kampen för mänskliga rättigheter. Vi ska inte tillåta
              att de spelas ut mot varandra.
            </seg>
          </u>
          <note xml:id="i-af4ca1be5c01c113-0">
            Anf. 2 GUNILLA CARLSSON i Tyresö (m):
          </note>
          <u who="ulf_holm_a45651" prev="cont" xml:id="i-54fe919a22b4728f-0">
            <seg xml:id="i-11d2b479e37d77a8-0">
              Fru talman! Den internationella terrorismen utgör i dag ett av
              de största hoten mot våra samhällen. För terrorister är demokratin
              den främsta fienden. Terrorismen slår mot våra värderingar, det
              öppna samhällets utbyte mellan människor och kulturer och mot
              vår personliga frihet. Terrorismen måste bekämpas och förebyggas
              utan att vi kompromissar med våra grundläggande värderingar, annars
              riskerar vi att skada det vi vill värna.
            </seg>
            <seg xml:id="i-13a7eb12ddbee90d-0">
              Sverige är på inget sätt förskonat från personer med kopplingar
              till internationella terroristnätverk. Vårt land måste stå starkt
              för att kunna ta sin del av ansvaret och arbetet för att förhindra
              terrorhandlingar men också organiserad brottslighet. Det handlar
              bland annat om att förhindra dessa vittförgrenade nätverk från
              att planera, finansiera, rekrytera till eller genomföra terrordåd.
            </seg>
            <seg xml:id="i-92144308f4fc9369-0">
              Sverige har genom internationella åtaganden, bland annat FN-resolution
              1269 och EU-lagstiftning, förbundit sig att tillsammans med andra
              länder bekämpa terrorism. Det är åtaganden som vi måste leva upp
              till. Våra insatser måste samordnas och ske i militär, juridisk
              och civil samverkan och alltid på rättsstatens grund. Demokratins
              principer ska vara vägledande i vårt arbete, och all lagstiftning
              och samtliga åtgärder måste utformas med beaktande av de grundläggande
              fri- och rättigheterna och med respekt för den enskildes integritet.
            </seg>
            <seg xml:id="i-996063047a1c0e92-0">
              Vi ska vara medvetna om att regeringen i dag har långtgående
              befogenheter för att säkerställa att vårt land kan agera i den
              globala kampen mot terrorism. Det är viktigt att regeringen är
              tydlig och öppen med detta. Ytterst handlar det om att kunna säkra
              vårt lands och andra länders säkerhet. Samtidigt får regeringen
              självfallet inte tumma på grundläggande fri- och rättigheter.
            </seg>
            <seg xml:id="i-c094874f0e64f5fb-0">
              Regelverket är utformat så att det ska kunna tillgodose krav
              på effektiv terrorbekämpning samtidigt som vi slår vakt om grundläggande
              mänskliga fri- och rättigheter. Det förutsätter en noggrann och
              korrekt tillämpning i varje fall. Det kräver också att regeringen
              inför riksdag och medborgare kan redovisa sitt agerande på ett
              korrekt sätt. En effektiv förmåga att bekämpa internationell terrorism
              måste bygga på förmåga att agera. Ingen kedja är starkare än sin
              svagaste länk.
            </seg>
            <seg xml:id="i-e36f470b7b03af91-0">
              De regler som länderna sinsemellan kommit överens om måste kunna
              efterlevas. Det förutsätter tillräckliga resurser vad gäller både
              materiel och personal. Det förutsätter också ett väl fungerande
              samarbete mellan olika departement men naturligtvis också mellan
              departement och myndigheter.
            </seg>
            <seg xml:id="i-aa59bbbd4aa9dadb-0">
              Den debatt vi för i dag avser avvisningen av två egyptier, en
              avvisning som ägde rum senhösten 2001. Det gäller att dra lärdomar
              av detta fall, inte minst sedan regeringen verkar ha varit tagen
              på sängen. Det verkar inte ha funnits några klara linjer för hur
              ärenden av detta slag ska hanteras. Vi kan mycket väl stå inför
              liknande situationer i framtiden, och då gäller det att regeringen
              redan i ett tidigt skede kan klargöra på vilka grunder man har
              agerat, men också att de rutiner som följs är i överensstämmelse
              med svensk lag och internationell rätt.
            </seg>
            <seg xml:id="i-4507ea196369abad-0">
              Regeringen presenterade i januari 2002 en nationell handlingsplan
              för de mänskliga rättigheterna och konstaterade att riksdagen
              bör informeras om den kritik som Sverige erhåller från till exempel
              FN:s granskningskommittéer och Europadomstolen. Regeringen ansåg
              att det fanns skäl att i fortsättningen med jämna mellanrum återkomma
              till riksdagen för att redovisa arbetet med de mänskliga rättigheterna.
              Denna redovisning förutsätter naturligtvis att korrekta uppgifter
              har lämnats till berörda instanser.
            </seg>
            <seg xml:id="i-9dfdd6a3eef3e032-0">
              Det är tänkvärt att utan undersökande och kritiskt granskande
              medier hade kanske inte alla delar av det vi nu känner till i
              detta ärende om de två utvisade egyptierna kommit riksdagen till
              del. Det var först efter betydande påtryckningar som statsministern
              gick med på att informera Utrikesnämnden. Det bör noteras att
              statsministern då valde att låta utrikesministern redovisa hur
              regeringen hanterat frågan. I dag är tydligen bedömningen att
              det är migrationsministern som är mest insatt i ärendet.
            </seg>
            <seg xml:id="i-57d7b1d97b6644fa-0">
              Det är slående att generalsekreteraren för Olof Palmes Internationella
              Centrum Thomas Hammarberg just har presenterat en utvärdering
              av den svenska regeringens agerande på MR-området. Han konstaterar
              att fallet AgizaEl Zari förtjänar att tas på största allvar. Sveriges
              internationella anseende har påverkats negativt, och Hammarberg
              efterlyser en självkritisk hållning. Han verkar också anse att
              det behövs mer granskning av detta ärende utöver vad konstitutionsutskottet
              och Justitieombudsmannen under våren kommer att granska.
            </seg>
            <seg xml:id="i-2a07acfb1aa4c8f1-0">
              Ytterst handlar detta om legitimitet mot en riksdag, mot de folkvalda
              som har att utöva kontrollmakt och gentemot medborgarna. Det måste
              vara möjligt för regeringen att förklara vad man gjort eller inte
              och varför på ett sätt som återskapar förtroende.
            </seg>
            <seg xml:id="i-754e4f4427aea842-0">
              Jag skulle slutligen gärna vilja att migrationsministern redovisar
              vilka lärdomar regeringen dragit av denna affär och om man har
              förbättrat sina rutiner inom Regeringskansliet för hur denna typ
              av ärenden kommer att hanteras i framtiden.
            </seg>
          </u>
          <note type="speaker" xml:id="i-bf613f0f0a298c04-0">
            Anf. 3 JOHAN PEHRSON (fp):
          </note>
          <u who="johan_pehrson_abbeca" xml:id="i-f1c7dd16e8c78b34-0">
            <seg xml:id="i-3ea2cb979db34930-0">
              Fru talman! Utvisningen av två män till Egypten några dagar före
              jul 2001 är en sorglig historia med många bottnar. Den väcker
              flera viktiga frågor om hur Sverige balanserar skyddet för demokratin
              och demokratins värderingar i stort, inte minst vår relation till
              andra länder men också hur vi balanserar detta mot enskilda individers
              mänskliga rättigheter och inte minst det absoluta skyddet mot
              tortyr.
            </seg>
            <seg xml:id="i-ea8e3b8c5dc36a12-0">
              Det är en röra i regeringens handläggning, beslut och bedömningar.
              Dessa måste redas ut och i vissa avseenden kraftfullt kritiseras.
              Ansvarsflykt och mörkläggning har åter fått ersätta ledarskap
              i den socialdemokratiska regeringsmakten.
            </seg>
            <seg xml:id="i-c10666af0b0ebc4f-0">
              Denna lott att vänligt uttryckt förklara har tydligen, enligt
              regeringens arbetsfördelning, i dag inte fallit på statsministern,
              inte fallit på justitieministern, inte fallit på utrikesministern,
              utan fallit på migrationsminister Barbro Holmberg.
            </seg>
            <seg xml:id="i-be54b25ff9f1049f-0">
              Fru talman! En demokrati har inte bara en rättighet utan också
              en skyldighet att försvara sig. Det öppna samhället måste försvara
              sig mot de personer, organisationer och strukturer som inget hellre
              vill än att stänga vår demokrati och stänga vår frihet. Det är
              därför en viktig uppgift för alla säkerhetstjänster i alla länder,
              så också Sverige, att försöka ha kontroll på de personer som vistas
              i vårt land och utgör en säkerhetsrisk och som planerar, finansierar
              eller medverkar till terrordåd också i andra länder.
            </seg>
            <seg xml:id="i-61faf799b11c3ce1-0">
              Den dag det händer ett terrordåd igen nära oss kommer vi inte
              att fråga oss varför säkerhetspolisen i Sverige har gjort för
              mycket, utan jag lovar er att vi kommer att fråga oss varför den
              inte har gjort tillräckligt.
            </seg>
            <seg xml:id="i-f83139d2dfbeca38-0">
              Således måste Sverige kunna avvisa utländska medborgare som misstänks
              för terrorism. Sverige ska inte vara en fristad. Vår öppenhet
              ska inte kunna missbrukas av dem som är emot själva öppenheten.
            </seg>
            <seg xml:id="i-4caa271c3ebbd847-0">
              Men hinder kan föreligga mot dessa utvisningar. Det framgår av
              flera internationella konventioner som Sverige är bundet av att
              vi inte får utvisa personer om man misstänker att det finns risk
              för att de ska utsättas för tortyr.
            </seg>
            <seg xml:id="i-f63b9bbc9711ca84-0">
              Nu är vi inne på rättsstatens viktiga dilemma: Med vilka medel
              ska det öppna få bekämpa det slutna? Detta underbyggs också av
              en tydlig normkonflikt på folkrättslig nivå, där vi å ena sidan
              säger att vi inte ska ha personer här som är misstänkta för terrorism
              utan att de ska utlämnas. Men om de å andra sidan skulle komma
              till ett land där de riskerar någon form av tortyr ska de inte
              utlämnas. Det är en klar målkonflikt.
            </seg>
            <seg xml:id="i-b0e5bd489001f023-0">
              När man då ska se hur det här avvägdes i det enskilda fallet
              måste man gå igenom en rad punkter. Först och främst ska vi komma
              ihåg läget. Det här hände några månader efter den 11 september
              2001. Det fanns viss varning för en kollektiv säkerhetspsykos
              i den fria världen. Det är lätt att förstå, för de som utmanade
              var kraftfulla och kunde orsaka stor förödelse.
            </seg>
            <seg xml:id="i-9ef199df1918c7d2-0">
              Vi vet också att Sverige drabbades hårt. Även då fanns det regeringsföreträdare
              som påstod att ingen hade sett de fax som kom in till Utrikesdepartementet
              som ledde till att svenska medborgare fick sina tillgångar frysta.
              Många drabbades.
            </seg>
            <seg xml:id="i-34a9e1a7bf576eaa-0">
              I detta ganska spända och upphetsade läge kom regeringen på snilleblixten
              att vi ska få en garanti från Egypten; då löser vi båda frågorna
              vi kan utlämna, och ingen ska bli torterad. Om detta finns det
              mycket att tänka.
            </seg>
            <seg xml:id="i-c005c70f10baf1e8-0">
              När vi sedan går in på själva utlämningen i sig kan vi fråga
              oss: Vem skötte denna och vem fattade beslut? Det är ganska klart
              att det var utrikesministern som för regeringen kollektivt fattade
              beslutet och trodde på Egyptens försäkran. Ingen vet helt säkert,
              för det har varit väldigt många turer om vem som har vetat vad.
              Barbro Holmberg som statssekreterare visste nog en hel del.
            </seg>
            <seg xml:id="i-eae1e61533e8cd40-0">
              Sedan gäller frågan också att avvisningen verkställdes. Jag ska
              säga att jag har mycket svårt att begripa att till exempel Justitiedepartementet
              i Sverige inte informerades om denna avvisning. Vi pratar om ett
              Säpoärende från januari 2001. Regeringen har månatliga avstämningar
              med Säkerhetspolisen. Det finns uppgifter om att Justitiedepartementet
              var informerat både före och efter avvisningen.
            </seg>
            <seg xml:id="i-44eb96c2b0cb7726-0">
              Thomas Bodström är inte här i dag, men han har understrukit att
              han absolut inte kände till någonting om detta. Dessutom verkar
              han lättad över att han inte kände till någonting om detta. Det
              är nästan ännu mer allvarligt. Sverige kan inte framöver ha en
              justitieminister som är okunnig om så här känsliga frågor. Sverige
              kan inte ha en regering där Utrikesdepartementet inte informerar
              Justitiedepartementet om att människor ska utvisas på de grunder
              som Säpo har lagt och som hör hemma i deras bedömning.
            </seg>
            <seg xml:id="i-2d37d9777adbdd96-0">
              Sedan är det frågan om hur detta skedde det är också en enorm
              fråga. Här kan man se den hemliga PM som utverkades av Justitiedepartementet
              den 12 april 2002. Jag ska återkomma till den senare.
            </seg>
            <seg xml:id="i-d5857eba34ff98a6-0">
              Jag ska också återkomma till frågan om hur man har mörkat inför
              FN:s tortyrkommitté.
            </seg>
            <seg xml:id="i-401f27615c029027-0">
              Uppenbart är, fru talman, att vi måste se till att regeringen
              får rejäla beslutsstrukturer för framtiden, för det här kommer
              att hända igen. Sverige kommer att tvingas utvisa personer som
              är beredda att agera med terroristbrott i Sverige. Därför krävs
              det ledarskap och närvaro av regeringen i dessa frågor och en
              tydlighet. Det är tråkigt att behöva konstatera att det är just
              detta som den här regeringen verkar sakna mest.
            </seg>
          </u>
          <note type="speaker" xml:id="i-3814c9d9ad371f95-0">
            Anf. 4 SVEN BRUS (kd):
          </note>
          <u who="sven_brus_ffd953" xml:id="i-a7438f95e371002c-0">
            <seg xml:id="i-a7e09c60e7ba9099-0">
              Fru talman! Varje rättsstat har ett legitimt intresse och naturligtvis
              en legitim rätt att skydda och försvara sig mot både yttre och
              inre hot. Jag tror knappast att det finns någon avvikande uppfattning
              här i kammaren och inte heller bland svenska folket på den punkten,
              men jag tror också, hoppas i varje fall, att det finns ett lika
              brett stöd för uppfattningen att det försvaret måste upprätthållas
              med respekt för rättsstatens principer, med respekt för människovärdet.
              Det är endast på det sättet som staten i sitt agerande kan skilja
              sig från de destruktiva krafter som den försöker skydda sig mot.
              Och det är utifrån dessa principer som vi i dag värderar det som
              hände på Bromma flygplats den 18 december 2001 när Ahmed Agiza
              och Mohammed El Zari avvisades från Sverige till Egypten. Det
              är också det vi måste ha med oss när vi med lärdom av det inträffade
              drar slutsatser och vidtar åtgärder för framtiden.
            </seg>
            <seg xml:id="i-eb249e2f9982d0d6-0">
              Det som hände den decemberdagen för drygt tre år sedan och följderna
              av det har ju debatterats flitigt. Omständigheterna är till viss
              del belysta och till viss del höljda i dunkel. Ett antal berättigade
              frågor inställer sig när man betraktar det som låter sig betraktas.
              Frågetecknen är ännu fler kring det man anar men inte kan bedöma
              på grund av sekretess eller på grund av undanhållande av information
              från regeringens sida.
            </seg>
            <seg xml:id="i-477c3be2ca0e8c37-0">
              Kritiken mot hanteringen har varit och är massiv och berättigad.
              Ärendet har granskats av två FN-kommittéer, människorättskommittén
              och tortyrkommittén. Europarådets MR-kommissionär har varit synnerligen
              kritisk mot Sveriges agerande, och flera specialrapportörer inom
              FN har vädjat i fallen.
            </seg>
            <seg xml:id="i-d820dd191812e46e-0">
              JO har gjort en utredning om den svenska polisens agerande, och
              konstitutionsutskottet granskar hur den svenska regeringens handlande
              stämmer överens med lagar och konventionsåtaganden. KU har bland
              annat pekat på att regeringen så lättvindigt litade på Egyptens
              garantier.
            </seg>
            <seg xml:id="i-3cf6d6c3e1a29955-0">
              Fru talman! Den öppna diskussionen är nödvändig för att klarlägga
              vad som är sant eller osant och för att fördela ansvar. Myndigheternas
              och inte minst det politiska systemets roll behöver klarläggas,
              men det klarläggandet får inte bara syfta till att utkräva ansvar.
              Det är viktigt, men det må också leda till att händelser som den
              här kan förhindras i framtiden. För ingen tror väl att vi i vår
              oroliga värld inte kan komma att ställas inför nya situationer
              där både rättssamhället och människovärdet sätts på prov.
            </seg>
            <seg xml:id="i-705a53d797910163-0">
              Det här ärendet har naturligtvis inslag som lämpligen bör falla
              under sekretess. Det ligger i sakens natur, och det är en del
              av statens legitima skyddsbehov. Trots det verkar sekretesskravet
              i detta fall, i varje fall så långt jag kan bedöma det, vara en
              mindre del i sammanhanget. Det dominerande intrycket i granskningen
              och i den efterföljande debatten har ju varit att regeringen och
              svenska myndigheter har någonting att dölja, att den kamp mot
              terrorismens hot som de flesta av oss ställer oss helhjärtat bakom
              i det här fallet inte har skett fullt ut med de metoder som vi
              lika lätt kan acceptera.
            </seg>
            <seg xml:id="i-41769efe9335a661-0">
              Ansvaret för att den här bilden satts i medvetandet hos många
              faller naturligtvis ytterst på regeringen. Det finns en valhänthet
              över hela hanteringen som inger oro och som framstår som förvånansvärt
              ogenomtänkt och otaktisk. Det gäller ju i sådana här situationer
              att bli utvecklingens herre i stället för dess fånge.
            </seg>
            <seg xml:id="i-b8a4e6cac47ed154-0">
              Fru talman! Om det är något som väcker människors misstänksamhet
              så är det när politiker och myndigheter hamnar på defensiven och
              tvingas från position till position, från en förklaring till en
              annan, allt i den takt som medierna rullar upp det inträffade
              och drar fram uppgift efter uppgift. Det dominerande intrycket
              blir ofrånkomligen att det finns någonting att dölja. Det intrycket
              har dominerat, och det fortsätter att dominera, bilden av de här
              händelserna. Det har gjort det under lång tid, och det gör det
              ännu i dag.
            </seg>
            <seg xml:id="i-9d5bfb7dbe8da44a-0">
              Regeringen har genom oskicklig hantering försatt sig i en situation
              på de svarandes bänk, och trovärdigheten har undergrävts undan
              för undan.
            </seg>
            <seg xml:id="i-f24bcd7266538402-0">
              Det är förvånande att regeringen väljer det här defensiva förhållningssättet
              i stället för att gå på offensiven, berätta vad som verkligen
              har skett och på vilka bevekelsegrunder man har fattat de beslut
              man ändå har fattat. För även om utvecklingen i vissa avseenden
              levt sitt eget liv har regeringen uppenbarligen gjort vissa överväganden
              och fattat vissa beslut. Jag är övertygad om att en avsevärt större
              öppenhet hade varit möjlig även med hänsyn till den sekretess
              som det här ärendet kan kräva.
            </seg>
            <seg xml:id="i-952c51aa859598f9-0">
              Jag ska, fru talman, i mitt nästa inlägg återkomma till vad det
              inträffade kan lära oss inför framtiden. Vi torde väl alla vara
              överens om att det lurar faror för vårt samhälle, vårt öppna samhälle,
              från de krafter i världen som vill fördärva detta samhälle. De
              krafterna kommer att göra sig gällande också i morgon och i framtiden,
              och då måste vi ha en beredskap för detta.
            </seg>
          </u>
          <note type="speaker" xml:id="i-c4f1e3774e3da4df-0">
            Anf. 5 ALICE ÅSTRÖM (v):
          </note>
          <u who="alice_astrom_a6a363" xml:id="i-b3e66df4cbb67a2b-0">
            <seg xml:id="i-022cf0c7b9e1b74d-0">
              Fru talman! Vi får inte glömma i den här debatten att det handlar
              om människor. Det handlar om Ahmed Agiza och El Zari Agiza har
              fru och fem barn. Kampen för skyddet för demokratin får inte inskränka
              på de mänskliga rättigheterna och skyddet för den enskilda individen.
              Det går inte att skydda en demokrati genom att inskränka vissa
              individers rätt till rättssäkerhet och mänskliga rättigheter för
              då är det en demokrati för vissa men inte för alla.
            </seg>
            <seg xml:id="i-6820fc57d7c61cdb-0">
              Kampen mot terrorism är förvisso en mycket viktig uppgift för
              oss alla, men det är också oerhört viktigt att se att efter den
              11 september så har kampen mot terrorism inskränkt på mänskliga
              rättigheter, inskränkt på rättssäkerhet runtom i världen.
            </seg>
            <seg xml:id="i-95f1d74586fc75fb-0">
              Fru talman! Det är svårt att i Sverige bedöma riskerna, precis
              som statsrådet sade, när det gäller det som ännu inte har skett,
              det som kan ske och som vi ändå måste våga väga in. Men en viktig
              fråga i hela det här ärendet är: Vad var det för uppgifter man
              hade fått till Säpo? Från vilken underrättelsetjänst kom dessa
              uppgifter? De kom från Egyptens säkerhetstjänst, från ett land
              som båda männen hade flytt från, som båda männen hade varit oerhört
              kritiska mot och som de inte kunde leva i. Det var därför de sökte
              asyl i Sverige.
            </seg>
            <seg xml:id="i-83f884ac746a7503-0">
              Uppgifterna kom från egyptisk underrättelsetjänst och amerikansk
              underrättelsetjänst, två länder som vi vet sedan tidigare, men
              ännu mer i kampen mot terrorism, använder sig av tortyr för att
              få fram uppgifter. Hur mycket tilltro ska vi i Sverige och vårt
              rättsväsende sätta till uppgifter som kommer från underrättelsetjänster
              som faktiskt använder metoder som vi i Sverige tar avstånd från?
            </seg>
            <seg xml:id="i-b87bd97498dfeec6-0">
              Fru talman! Det som också glöms bort i den här frågan är att
              det har visat sig att El Zari, tillbaka i Egypten, inte ens ställdes
              inför rätta. Det väcktes inte ens åtal. Det fanns inte underlag
              nog.
            </seg>
            <seg xml:id="i-043b215e20ac3aaf-0">
              Men, fru talman, kampen mot terrorism får inte innebära att vi
              kränker de mänskliga rättigheterna. Sveriges agerande och regeringens
              agerande för att skydda dessa män inför utvisningen mot tortyr
              var att begära en garanti från Egypten. Och när man läser garantin
              måste man ställa sig frågan: Vilken garanti var det egentligen?
              Då har jag en fråga till ministern. I samband med det här tog
              man kontakt med Storbritannien där man hade ett parallellfall
              1999. Det var två misstänkta terrorister som man då ville utvisa
              till Egypten. Men från Storbritannien krävde man verkliga garantier,
              för det skulle också accepteras av högsta domstolen i Storbritannien.
              När Storbritannien utformade sådana garantier som innehöll så
              mycket rättssäkerhet och så mycket skydd för individerna sade
              Egypten nej. Vad var det som gjorde att Sverige gjorde en mycket
              svagare garantibegäran och därmed accepterade att utvisa när man
              hade ett parallellfall?
            </seg>
            <seg xml:id="i-2afc6ddc5ce8f97a-0">
              Nästa fråga, fru talman, är frågan om avvisningen, att den ska
              ske på värdigt sätt. Man kan använda sig av utländsk hjälp, men
              det ska ske enligt svensk lag och enligt svenskt befäl. Jag vet
              att JO utreder den här frågan. Om man läser protokollen från förhören
              om vad som hände ute i Bromma den 18 december blir man faktiskt
              skrämd. Människor kommer med svarta huvor, utan polisuniformer,
              utan någonting som går att identifiera och för in männen i ett
              rum. Man pratar inte, man växlar inte ett enda ord. Man klipper
              av dem kläderna, undersöker dem, drar på dem overaller, sätter
              på dem handbojor och fotbojor, sätter en luva över huvudet på
              dem utan ett enda ord. Kan detta vara enligt svensk lag? Och är
              detta, enligt ministern, en avvisning som sker på ett värdigt
              sätt?
            </seg>
            <seg xml:id="i-a9d98c7dccc32a83-0">
              I efterhand har det framkommit och männen har uttryckt att de
              har utsatts för tortyr, men Egypten har förnekat. På vilket sätt
              agerar Sverige när det nu har kommit signaler om att man faktiskt
              har brutit mot garantierna? Sverige har ställt frågan men inte
              varit nöjd med svaren. Hur kommer Sverige att gå vidare? Även
              om det blir en internationell kommission kräver det Egyptens samverkan.
              Vad gör regeringen om Egypten vägrar att samverka? Är man beredd
              att ta tillbaka männen till Sverige?
            </seg>
          </u>
          <note type="speaker" xml:id="i-cb2d0230fc8350ac-0">
            Anf. 6 JOHAN LINANDER (c):
          </note>
          <u who="johan_linander_ed0b28" xml:id="i-d83c5aa00c2cdcd7-0">
            <seg xml:id="i-85b52bf44e401388-0">
              Fru talman! Den 18 december 2001 avvisades Ahmed Agiza och Mohammed
              El Zari från Sverige. Hur denna avvisning genomfördes är något
              som jag som svensk skäms över. Vi har redan i debatten hört en
              del om de allvarliga misstag som begicks före, under och efter
              avvisningen. Jag tänker i den här debatten framför allt hålla
              mig till vad som hände på Bromma flygplats under avvisningen.
            </seg>
            <seg xml:id="i-444e1400d507a194-0">
              Först av allt vill jag säga att jag tycker att avvisningen och
              regeringens agerande ska kritiseras. Samtidigt vill jag säga att
              agerandet då i slutet av 2001 inte förvånar mig. Jag har försökt
              tänka tillbaka på hur jag själv reagerade den 11 september 2001.
              Jag var tydligt påverkad av terrordåden mot New York och Washington
              liksom alla andra, och så var det säkert även för regeringen.
              Vi var chockade över att det kunde ske, och alla i vårt samhälle
              var plötsligt rädda för terrorism. Sverige får aldrig bli en fristad
              för terrorister, men det betyder inte att vi någonsin får bryta
              mot mänskliga rättigheter.
            </seg>
            <seg xml:id="i-b4e758a793cb8102-0">
              Situationen i slutet av 2001 gör att jag inte är förvånad över
              att regeringen fattade beslut i panik kring de terroranklagade
              Ahmed Agiza och Mohammed El Zari. Detta kan låta som ett försvarstal
              för regeringen, men det är det absolut inte. Jag säger att jag
              inte är förvånad över att de allvarliga misstagen begicks, men
              likväl ska misstagen i efterhand granskas, kritiseras och i så
              stor omfattning som möjligt rättas till.
            </seg>
            <seg xml:id="i-5d16e6c92781703c-0">
              Det är detta som gör mig så förvånad. Varför kan inte regeringen
              stå för sina misstag? Erkänn att ni begick allvarliga fel, och
              gör vad ni kan för att rätta till dem! Ställ tydliga krav på Egypten,
              och erbjud de drabbade och deras familjer ett rimligt skadestånd
              för deras lidande!
            </seg>
            <seg xml:id="i-c4f6da6f3ecd9490-0">
              I stället väljer regeringen taktiken att förneka och dölja sina
              misstag. Det krävdes att ett TV-program skulle granska avvisningen
              innan vi började närma oss sanningen. UD har undanhållit information
              om tortyr, KU fick inte ens ta del av all information vid sin
              granskning och två FN-kommittéer har fått vilseledande information
              från regeringen. Detta är minst sagt allvarligt.
            </seg>
            <seg xml:id="i-3d60ba10cd49cb4d-0">
              Att det är migrationsminister Barbro Holmberg som är här från
              regeringen tolkar jag på samma sätt. Ansvariga statsråd då var
              utrikesminister Anna Lindh och justitieminister Thomas Bodström.
              Barbro Holmberg satt inte i regeringen och kan näppeligen vara
              ansvarig för vad som hände då. Anna Lindh är tyvärr inte längre
              med oss, men frågan är varför inte Thomas Bodström är här i kammaren
              och försvarar sitt agerande. Det är möjligt att justitieministern
              då inte hade fullständig information, men det fråntar inte honom
              hans ansvar.
            </seg>
            <seg xml:id="i-32f136654b7bfbf0-0">
              Fru talman! I förra veckan kom hård kritik från Thomas Hammarberg
              som är generalsekreterare för Olof Palmes internationella centrum.
              Även enligt honom har flera avgörande misstag begåtts. Regeringen
              trodde blint på amerikansk säkerhetstjänst utan att göra en egen
              analys och granskning. Statsråd uttalade sig om att de båda egyptierna
              var tungt kriminellt belastade trots att El Zari då aldrig var
              dömd för någonting. Svenska ambassaden i Kairo fick inget uppdrag
              att kontrollera överenskommelsen med Egypten om att männen inte
              skulle utsättas för tortyr, och det tog fem veckor innan första
              besöket gjordes. Överträdelse av tortyrkonventionen skedde redan
              på svensk mark när amerikanska agenter på Bromma flygplats satte
              på dem huvor, hand- och fotfängsel och tvångsmedicinerade dem
              med stolpiller.
            </seg>
            <seg xml:id="i-cdb06d5170c46e24-0">
              Detta uppenbara brott på Bromma flygplats gjorde mig, liksom
              säkert många andra, upprörd, och i maj förra året polisanmälde
              jag händelsen för att få en polisutredning av vad som egentligen
              hände. Åklagare beslöt i juni att förundersökning inte skulle
              inledas då det saknades anledning att anta att brott som hör under
              allmänt åtal förövats av svensk polis i samband med verkställigheten
              av avvisningen. Vad gällde utländska medborgares agerande överlämnades
              ärendet till överåklagaren i Helsingfors. I november fick jag
              besked om att förundersökning inte heller ska inledas avseende
              utländsk personal eftersom denna inte utövat någon självständig
              verksamhet vid tillfället.
            </seg>
            <seg xml:id="i-e771b68891ab2b8f-0">
              Detta betyder alltså, om överåklagaren har rätt, vilket vi nästan
              måste utgå ifrån om vi tror på svenskt rättsväsende, att de överträdelser
              av tortyrkonventionen som skedde på svenskt territorium genomfördes
              av svenska myndighetspersoner eller åtminstone att svenska myndigheter
              är ansvariga för att det skedde. Det kan ju inte vara så att internationell
              rätt kränks i Sverige utan att någon har ansvar för det. Ytterst
              faller ansvaret tillbaka på regeringen. Inom regeringen har UD
              ett speciellt ansvar men också Justitiedepartementet eftersom
              det var Säpo som hade ansvaret för avvisningen.
            </seg>
            <seg xml:id="i-7b88ddf39bcfda9d-0">
              Jag är inte principiellt negativt inställd till att Sverige tar
              hjälp av ett annat land för en avvisning, men självklart ska svenska
              lagar gälla på svenskt territorium, oavsett om det är Säpo eller
              amerikanska CIA som verkställer avvisningen, och självklart ska
              svensk myndighetsutövning ledas av svensk personal. Lika självklart
              borde det vara att en regering som begår misstag erkänner detta
              och försöker ställa det till rätta så gott det går.
            </seg>
          </u>
          <note type="speaker" xml:id="i-04f0ad36098b194d-0">
            Anf. 7 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-3d6722ae40a31252-0">
            <seg xml:id="i-8d89e4c384c54c34-0">
              Fru talman! Kammarkamrater! Ni på läktaren! Tänk er att få elektriska
              trådar kopplade till känsliga delar av er kropp, bli fastbunden
              vid en blöt madrass och utsatt för kontinuerliga torterande stötar!
              Tänk dig att frukta det! Tänk dig att för den fruktan fly tillsammans
              med din fru och dina barn och lämna det du håller kärt för att
              börja om i ett annat land! Tänk dig att du i detta land blir hämtad
              med polisbil sent en kväll, tagen till en flygplats och mött av
              maskerade och skarpt beväpnade vakter! Tänk dig att dessa tyst
              klipper av dig dina kläder, förser dig med bojor och en huva likt
              den från de ökända bilderna från Abu Ghraib-fängelset och för
              ombord dig på ett flygplan! Tänk dig att värdlandets polis bara
              står och tittar på när övergreppen mot dig sker! Tänk dig att
              du sedan är utan kontakt i veckor, att man år senare inte vet
              var du håller hus eller vad du har råkat ut för! Tänk dig att
              landet som skulle sörja för att du inte blev torterad inte ens
              når dig! Tänk dig att du, när du väl träffar landets representant,
              berättar att den omilda behandlingen, tortyren, började redan
              på plats, redan innan planet lyfte och att ingen får reda på vad
              du sagt! Tänk dig nu att landet är Sverige! Det är inte någon
              obskyr diktatur, inte något krigiskt land, inte USA, inte något
              annat än trygga kära Folkhems-Sverige.
            </seg>
            <seg xml:id="i-bdfb579dabc938d0-0">
              Fru talman! Många ord har yttrats från den här talarstolen. De
              som lyssnar räknar med att man kan lita på åtminstone de flesta
              av dessa ord, att de inte är ihåliga utan betyder någonting, att
              orden inte bara är ord utan också har mening.
            </seg>
            <seg xml:id="i-14aae5b2171cb509-0">
              Kampen mot terrorism ska bedrivas med respekt för folkrätten
              och de mänskliga rättigheterna. Rättsstatens principer ska hävdas.
              Så sade statsministern i den senaste regeringsförklaringen. Det
              verkar inte ha varit mer än ord.
            </seg>
            <seg xml:id="i-d395ded8380688a4-0">
              Världens enda supermakt USA skolade en gång terrorister genom
              att bekosta talibanernas och al-Qaidas träningsläger. I dag skapar
              man terrorister genom att sätta folkrätten på undantag och frånta
              människor deras värde och rättigheter. Svenska medier har kunnat
              bevisa hur USA sysslar med renditions : Enligt ett komplicerat
              system kidnappar man med samarbetande eller kuvade regeringars
              goda minne människor, misstänkta eller bara informatörer, i olika
              demokratiska stater och flyger dem till egna baser, fängelser
              eller mindre nogräknade diktaturer där tortyr eller utpressning
              kan användas för att man ska få reda på det man vill veta.
            </seg>
            <seg xml:id="i-8d859599914230a6-0">
              En av de första av dessa Bushregimens renditions var när Abu
              Ghraib-kommandot landade med Guantánamoplanet på Bromma flygplats
              och avvisade Ahmed Agiza och Mohammed El Zari till Egypten. I
              stället för att stå upp för folkrätten och de fina ord man yttrat
              lade sig Sverige platt och löste glatt medlemskap i Guantánamoklubben.
              Terroristernas fiende är demokratin, men det var Sverige som genom
              detta agerande nedmonterade demokratins och rättsstatens principer.
            </seg>
            <seg xml:id="i-9292ed5e7da8dd0c-0">
              Kampen mot terrorism ska bedrivas med respekt för folkrätten
              och de mänskliga rättigheterna. Så hette det, men det var bara
              ord.
            </seg>
            <seg xml:id="i-54286baa9a82344b-0">
              Fru talman! Sverige har undertecknat FN:s och Europarådets konventioner
              mot tortyr. Vi får inte avvisa någon till ett land där denne riskerar
              att utsättas för tortyr. För att hjälpa Bush behövdes alltså ett
              juridiskt fikonlöv, och den omtalade garantin blev detta. I ett
              avtal mellan Egypten och Sverige garanterades att Agiza och El
              Zari inte skulle utsättas för tortyr, att de skulle få en rättvis
              rättegång och att Sverige skulle kunna följa processen.
            </seg>
            <seg xml:id="i-1a655fbc4871c188-0">
              Nu har vi facit. Vi vet inte vad som har hänt med männen under
              långa perioder i Egypten. Human Rights Watch är säkra på att de
              har torterats. El Zari frisläpptes den farlige terroristen visade
              sig inte kunna dömas för något ens i diktaturen Egypten medan
              Agiza dömdes för medlemskap i en organisation, inte i en rättvis
              rättegång utan i en militärdomstol utan insyn. Sverige har inte
              fått enskilda möten med de avvisade. En svensk begäran om att
              rättegången mot Agiza skulle göras om har man från egyptiskt håll
              inte ens bemödat sig om att besvara.
            </seg>
            <seg xml:id="i-0f6d113f2c1cc1b7-0">
              Just på grund av detta, att avtal om mänskliga rättigheter med
              diktaturstater knappt är värda papperet de är skrivna på, är sådana
              avtal inte tillåtna enligt internationell rätt. Andra länder i
              samma situation men där avvisningar måste prövas av domstol har
              insett att antingen krävs det så hårda skrivningar i garantierna
              att länder som Egypten inte godtar dem eller så kan inte internationell
              rätt godta dem.
            </seg>
            <seg xml:id="i-6b469fb15b75080f-0">
              Det Sverige har gjort är att försöka tvinga fram ett nytt prejudikat
              i internationell rätt, mjuka upp reglerna om att inte avvisa människor
              till länder där det förekommer tortyr.
            </seg>
            <seg xml:id="i-ee7bf7b49dc14d4a-0">
              Fallet AgizaEl Zari granskas nu i FN:s tortyrkommitté. I flera
              länder sitter människor fängslade och väntar på vad kommittén
              ska säga. Fäller den får Sverige ytterligare en prick i protokollet
              vi är redan det land som har flest. Friar den har Sverige tvingat
              fram en ordning där fler människors rättigheter sätts på undantag
              för kriget mot terrorismen.
            </seg>
            <seg xml:id="i-aabc45ffdab623d1-0">
              Kampen mot terrorism ska bedrivas med respekt för folkrätten
              och de mänskliga rättigheterna. Rättsstatens principer ska hävdas.
              Vem ska göra det om den som yttrade orden kryper från ansvaret?
            </seg>
            <seg xml:id="i-ca5954cb19d049fc-0">
              Jag förutsätter, men det krävs väl en fråga, att Sverige inte
              än en gång gör bort sig genom sådana här garantier, att regeringen
              inte längre tror att garantier från diktaturer går att lita på.
              Stämmer det, Barbro Holmberg? Har vi ändrat syn på garantierna?
              Regeringen försvarar sig, men hur trovärdigt är det försvaret
              när man då och då blivit avslöjad med lögn? FN:s tortyrkommitté
              har inte fått alla uppgifter om Agizas och El Zaris situation
              som Sverige haft del av. KU fick aldrig veta att de båda männen
              klagade på behandlingen i Sverige.
            </seg>
            <seg xml:id="i-733a0547479f49f0-0">
              Intrycket av att regeringen smiter undan sitt ansvar blir tyvärr
              inte mindre av att varken utrikes- eller statsministern är här
              i dag. Man försöker förvandla avvisningen till ett vanligt flyktingärende,
              inte en del av ett folkrättsvidrigt globalt system.
            </seg>
            <seg xml:id="i-d1d459fcf99f6f6e-0">
              Fru talman! Bilden av Sverige som de utsattas röst i världen,
              landet som står upp för de mänskliga rättigheterna och hela världens
              folkhem är raserad. Med Egyptenavvisningarna har vi inte bara
              ställt upp på USA:s brott mot de mänskliga rättigheterna; vi är
              också i högsta grad delaktiga i Guantánamosystemet.
            </seg>
            <seg xml:id="i-3be3d64bd8ffbe69-0">
              Nu behövs det upprättning. Det behövs en nationell kommission
              som granskar detta, och det behövs internationell granskning under
              FN. Det föreligger en motion som kräver detta. Miljöpartiet kommer
              att rösta för den. Jag vill fråga mina meddebattörer: Kommer ni
              att göra likadant?
            </seg>
          </u>
          <note type="speaker" xml:id="i-e24485d19580b5ed-0">
            Anf. 8 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-f67b50c19d3aa4fc-1">
            <seg xml:id="i-fb775bd2bb1446a7-0">
              Fru talman! Ja, Gustav Fridolin, det är så sant som det är sagt:
              Det är många ord som har yttrats från den här talarstolen.
            </seg>
            <seg xml:id="i-97e66ece85473e8a-0">
              Jag hör att väldigt många upprepar det jag sade inledningsvis:
              Dels måste kampen mot terrorism prioriteras, dels måste kampen
              för mänskliga rättigheter prioriteras. Detta kan inte, menar jag,
              sägas tillräckligt ofta.
            </seg>
            <seg xml:id="i-2ec287968e53d78d-0">
              Men denna debatt handlar också om hur vi ska omsätta kampen mot
              terrorism och kampen för mänskliga rättigheter när det hela ställs
              på sin spets, som till exempel i det här fallet.
            </seg>
            <seg xml:id="i-68bab4ad87676250-0">
              Avvisningsbeslutet innehöll väldigt svåra avvägningar. Det fanns
              en väldigt allvarlig säkerhetsrisk. De här männen var enligt svensk
              säkerhetspolis misstänkta för att ha planerat terroristrelaterad
              brottslighet. För att försäkra oss om att de inte skulle utsättas
              för tortyr eller annan omänsklig behandling begärde vi att garantier
              skulle utfärdas från Egypten. Det var ett sätt att lösa en väldigt
              svår situation.
            </seg>
            <seg xml:id="i-bb58de83949fac2d-0">
              Vad jag kan höra är flera talare mycket kritiska mot regeringens
              sätt att lösa det här dilemmat. Min fråga till er är: Hur skulle
              dilemmat ha lösts? Jag tror att det är väldigt viktigt att inte
              bara tala om principerna utan faktiskt också om de väldigt svåra
              dilemman som kan uppstå i mycket konkreta ärenden. Vi har ett
              konkret ärende som vi nu kan diskutera, och min fråga är återigen:
              Hur skulle man från oppositionen ha hanterat detta? Skulle de
              här två männen som enligt svensk säkerhetspolis misstänktes planera
              terrordåd, kanske också i Sverige ha beviljats permanenta uppehållstillstånd
              i Sverige? På den frågan kan jag inte höra att det finns något
              svar från oppositionen.
            </seg>
            <seg xml:id="i-c2f62305e55576c6-0">
              Väldigt många frågor har ställts här, och många av dessa har
              också besvarats. De har besvarats i konstitutionsutskottet, i
              interpellationsdebatter, informationsmöten och så vidare. Jag
              ska dock ta upp några viktiga principfrågor som handlar om avvisningen
              och säkerhetspolisens ansvar för avvisningen.
            </seg>
            <seg xml:id="i-46136fc69f78b341-0">
              Här vill jag betona några saker. Det ena är att, som jag sade
              inledningsvis, avvisningar av människor som sökt asyl i Sverige
              naturligtvis ska ske på ett värdigt sätt, och detta oavsett om
              det är Migrationsverket eller polisen som ansvarar för avvisningen.
              Det är det ena.
            </seg>
            <seg xml:id="i-9328b293c0ffacd8-0">
              Det andra som är viktigt att betona är att svensk polis får och
              ska samarbeta med andra länder i kampen mot organiserad brottslighet.
              Dagens brottslighet känner inga nationella gränser, och därför
              är det väldigt viktigt att vi också har en brottsbekämpning som
              går över de nationella gränserna så att vi kan möta de hot som
              vi ser i dag.
            </seg>
            <seg xml:id="i-135599360d521d65-0">
              Säkerhetspolisen, som är den myndighet som har ansvar för terroristbekämpningen
              i Sverige, samarbetar självfallet med utländska säkerhets- och
              underrättelsetjänster. Det kan handla om utbyte av information,
              men det kan också handla om assistans eller biträde av utländska
              poliser. När ett sådant samarbete sker ska det dock ske på svenska
              villkor och följa svensk lag. Det behövs inga ytterligare politiska
              beslut för det; de besluten är fattade av regering och riksdag.
            </seg>
            <seg xml:id="i-6d3cf7efb861f238-0">
              Jag vill också bara snabbt vända mig till Sven Brus, som påstår
              att konstitutionsutskottet har kritiserat regeringen för detta.
              Jag tror att den här debatten tjänar på att vi håller oss till
              fakta och sanning. Konstitutionsutskottet kritiserade inte regeringen
              på den här punkten.
            </seg>
          </u>
          <note xml:id="i-7154cfba313ae976-0">
            Anf. 9 GUNILLA CARLSSON i Tyresö (m):
          </note>
          <u who="ulf_holm_a45651" prev="cont" xml:id="i-54fe919a22b4728f-1">
            <seg xml:id="i-5814c4682f41e107-0">
              Fru talman! Statsrådet gör det retoriska trick som kan riskera
              att vara ett falltrick med tanke på att man frågar om oppositionens
              uppfattning i den här frågan. Det kan vara vanskligt för en minoritetsregering,
              framför allt om man ställer en så befängd fråga som om man var
              beredd att ge dem uppehållstillstånd. Det är faktiskt inte det
              vi diskuterar i dag.
            </seg>
            <seg xml:id="i-5bc5236a47bec14a-0">
              Med tanke på att regeringen har långtgående befogenheter i de
              här frågorna har man också ett ansvar, och jag vill få en diskussion
              om hur man uppfattar att man har förvaltat detta ansvar, och kan
              vi ha fortsatt förtroende?
            </seg>
            <seg xml:id="i-e66367161ba0b393-0">
              Jag ställde en del frågor, och tre år senare vet jag fortfarande
              inte om man har tittat över rutinerna för att fatta beslut eller
              hur beslutsgångarna ser ut. Har det skett några förändringar i
              samarbetet mellan olika departement och mellan departement och
              myndigheter? Har man dragit några lärdomar? Har man någon självkritik,
              som oppositionen, Moderata samlingspartiet och Thomas Hammarberg
              efterlyser? Har man haft någon eftertanke och vill komma till
              riksdagen och diskutera om man har tillräcklig förmåga att inhämta
              information för sina egna bedömningar så att man inte behöver
              förlita sig på och bli helt beroende av andra källor för sina
              överväganden?
            </seg>
            <seg xml:id="i-fa7251bc0371cb1a-0">
              Jag saknar en öppenhet, en transparens och en vilja att ta den
              här debatten, framför allt att man inte vill diskutera om något
              fel begåtts och särskilt hur man ska undvika att det i framtiden
              upprepas detta som gör att Sverige får stå med skammen internationellt,
              detta som gör att förtroendet sviktar bland medborgarna och detta
              som gör att riksdagen med rätta anordnar den här debatten.
            </seg>
            <seg xml:id="i-11c2800d8e0c962e-0">
              I januari 2002 arbetade regeringen fram handlingsplanen för mänskliga
              rättigheter, antagligen väl medveten om att här finns en balansgång.
              Det är svåra beslut som ska fattas. Man diskuterade vikten av
              att riksdagen ska hållas informerad.
            </seg>
            <seg xml:id="i-930e91fb5284e364-0">
              Vi har fått släpa regeringen till Utrikesnämnden. Vi har sett
              att man har hemlighållit dokument och på alla sätt försökt komma
              undan. Varför vill ni inte ta ert ansvar och nu ställas till svars,
              förklara och försöka ta tillfället i akt att återupprätta någon
              form av förtroende?
            </seg>
          </u>
          <note type="speaker" xml:id="i-dbc0ee86f6d2e1c5-0">
            Anf. 10 JOHAN PEHRSON (fp):
          </note>
          <u who="johan_pehrson_abbeca" xml:id="i-f1c7dd16e8c78b34-1">
            <seg xml:id="i-84212d35621a3b15-0">
              Fru talman! Barbro Holmberg efterfrågar oppositionens alternativ.
              Jag kan bara konstatera att det är regeringens eget regeringsunderlag
              som är hårdast i kritiken. Helt oförsonliga tongångar, måste jag
              säga, kommer från Gustav Fridolin i Miljöpartiet. Jag vet också
              att Alice Åström i Vänsterpartiet är mycket kritisk. Men det är
              de två partierna som har invaderat Regeringskansliet med tjänstemän.
              Ni sitter ju i praktiken i samma regering. Och du efterfrågar
              oppositionens synpunkter! Vi från Folkpartiet försöker vara balanserade
              och realistiska när det gäller att möta de här svåra utmaningarna.
            </seg>
            <seg xml:id="i-6652e8d0c7618b0d-0">
              Det är inte särskilt lämpligt att utländsk säkerhetstjänst sköter
              detta, sade statsministern när allting uppdagades. Det är väldigt
              lätt att hålla med.
            </seg>
            <seg xml:id="i-89d0e122cc6970bf-0">
              Det har alltså upprättats en PM på Justitiedepartementet i april
              2002. Här gick man igenom handläggningen vad gäller handfängsel,
              kroppsvisitering, huvor och behandlingen i övrigt i relation till
              polislagen och luftfartslagen, så klart. Proportionalitet och
              behovsprinciper prövades. Och det konstaterades att svensk polis
              mycket väl kan få bistånd av utländsk myndighet.
            </seg>
            <seg xml:id="i-4a0412d93fef522c-0">
              Nu visade det sig dock att det inte var svensk polis som fick
              bistånd. Det var tvärtom. Det var utländsk säkerhetstjänst som
              opererade, och svensk myndighet fick bistå. Och detta, skriver
              dåvarande rättschefen på Justitiedepartementet, numera riksåklagaren,
              kan i och för sig ifrågasättas. Det var väl ganska milt skrivet
              till sina överordnade.
            </seg>
            <seg xml:id="i-02bfbb278f21c6dc-0">
              Samtidigt konstateras också att ingen åtgärd i sig uppenbart
              är oförenlig med svensk grundlag. Här väcks en intressant tanke
              och fråga till Miljöpartiet och Vänsterpartiet. Hur vill ni stärka
              det svenska grundlagsskyddet för de mänskliga rättigheterna? Är
              ni beredda att ta bort uppenbarhetskriteriet i det arbete som
              nu pågår för att reformera vår konstitution, för att skydda de
              mänskliga rättigheterna i Sverige? Det vill Folkpartiet.
            </seg>
            <seg xml:id="i-088451fefc104bdc-0">
              Sedan måste jag bara säga några ord om all mörkläggning, om hur
              man först inte vill delge FN:s tortyrkommitté sanningen. Sedan
              talar man om att man har undanhållit sanningen. Det är väldigt
              märkligt att vi har en regering som så föraktfullt möter FN-systemet
              som man i högtidstalen hyllar.
            </seg>
            <seg xml:id="i-8e95ff6fd928f930-0">
              Sedan har det visat sig att det fanns ytterligare skäl. Det har
              framkommit i medierna. Man ville inte störa förbindelserna med
              Egypten. Och det är ju än mer anmärkningsvärt, att regeringen
              inte vill störa förbindelserna med de påstådda torterarna. Helt
              ofattbart.
            </seg>
            <seg xml:id="i-9c58efe6e2037ba7-0">
              Men det gäller att titta framåt, tycker jag. Det är många svåra
              avvägningar som ska göras. Före jul inträffade återigen ett utvisningsärende.
              Men tack och lov valde regeringen då att inte förlita sig på några
              nya garantier, från Irak denna gång. Den personen fick kommunarrest
              och ska fyra gånger i veckan anmäla sig hos svensk polis. Det
              är ett rimligt sätt att behandla en person som vi inte vill ha
              i Sverige. Men vi kan rimligen inte utvisa den personen till Irak
              just nu, för läget där är milt uttryckt instabilt och risken att
              den här personen kommer att dödas eller torteras är mycket stor.
            </seg>
            <seg xml:id="i-1b0e025d31377ac7-0">
              Alice Åström lyfte fram hur Storbritannien ville ha starka garantier
              vid en liknande utvisning. Då blev det ingen utvisning av, mycket
              riktigt. Storbritannien har mött detta dilemma efter den 11 september
              på ett annat sätt. De personer som finns där, som man inte vill
              ha gående på gatorna i London, är tagna i förvar, och det ska
              de vara. De får gärna åka hem till sitt hemland när de vill. Det
              är bara att knacka på celldörren och åka hem. Men det vill de
              inte göra, kan jag säga. Men lösningen är inte att de personerna
              ska gå ute på gatorna i London som ett hot mot det brittiska samhället.
              Det är också en lösning, så det finns andra lösningar än att lita
              på värdelösa garantier.
            </seg>
            <seg xml:id="i-d7eaaf526e5827d3-0">
              Jag vill också i mitt sista inlägg återkomma till hur vi i framtiden
              ska lösa detta, om det ska prövas i domstol, vilken insyn vi ska
              ha i säkerhetstjänsterna, för vi måste ha ett bättre system. Sanningen
              är att det inte finns något system alls i dag.
            </seg>
          </u>
          <note type="speaker" xml:id="i-3a7e873548fcb466-0">
            Anf. 11 SVEN BRUS (kd):
          </note>
          <u who="sven_brus_ffd953" xml:id="i-a7438f95e371002c-1">
            <seg xml:id="i-877dd82c7312dd51-0">
              Fru talman! Debatten och genomlysningen är bra. Men det är framför
              allt viktigt att vi lär oss av det inträffade. Jag vill beröra
              några lärdomar som framträder med all tydlighet och vad jag menar
              krävs av framtiden.
            </seg>
            <seg xml:id="i-3d69bd3114c6fc1d-0">
              För det första, fru talman, behövs en regering som regerar och
              inte bara reagerar, som har initiativet och inte drivs till ständigt
              nya positioner av medierna och andra aktörer. Det känns inte som
              om regeringen har haft kontroll över skeendet.
            </seg>
            <seg xml:id="i-080b36537404a018-0">
              Det är naturligtvis anmärkningsvärt när statsråd uttalar sig
              i skuldfrågor utan att det har varit någon rättegång. Det påpekar
              bland annat Thomas Hammarberg, apropå regeringens handlingsplan
              för de mänskliga rättigheterna.
            </seg>
            <seg xml:id="i-6dc6e2f8508e70c7-0">
              Kritiken mot regeringen kommer ju från flera håll, som vi har
              sagt flera gånger här. Human Rights Watch säger att den svenska
              regeringens kontroll har varit undermålig och inte nått upp till
              internationell övervakningsstandard. Också Amnesty International
              har kritiserat regeringen för detta.
            </seg>
            <seg xml:id="i-78f1885004cc2847-0">
              Alltså, en regering som regerar och inte bara reagerar.
            </seg>
            <seg xml:id="i-3eaf67db357005d7-0">
              För det andra, fru talman, måste vi lära oss att rätt värdera
              andra staters garantier när det gäller rättssäkerhet och respekt
              för de mänskliga rättigheterna. Det går inte att uppträda så aningslöst
              som den svenska regeringen har gjort i förhållande till Egypten.
            </seg>
            <seg xml:id="i-0452aeeca9547ce0-0">
              I efterhand har även UD faktiskt medgett att rättsprocessen mot
              de båda männen inte varit rättvis och att Egypten inte har uppfyllt
              det avtal man ingått med Sverige. Det får inte bli acceptabelt
              att byta ut det absoluta tortyrförbudet mot så kallade diplomatiska
              försäkringar eller garantier.
            </seg>
            <seg xml:id="i-1fd65a187294afd8-0">
              För det tredje måste lagstiftning och regelverk göras tydligare.
              I det ligger att klargöra rollfördelningen, det vill säga politikernas
              beslutsmakt och förmåga i förhållande till myndigheternas befogenheter.
              För rätt ansvarsutkrävande är det dock viktigt i det här fallet
              att komma ihåg att det faktiskt är på regeringsnivå som överenskommelsen
              med Egypten har träffats.
            </seg>
            <seg xml:id="i-a419db8ce1cd4302-0">
              För det fjärde måste öppenhet eftersträvas så långt det bara
              är möjligt med hänsyn till den sekretess som kan krävas. Säkerligen
              kunde öppenheten ha varit avsevärt större i det här fallet. Det
              är ett feltänkande om man tror att slutenhet befrämjar trygghet.
              Det är naturligtvis tvärtom. Största möjliga öppenhet skapar också
              mesta möjliga trygghet.
            </seg>
            <seg xml:id="i-86537f28c89caecc-0">
              För det femte måste en oberoende undersökning nu genomföras,
              helst i FN:s regi, för att skapa klarhet kring händelser och ansvar.
              Den svenska regeringen har signalerat behov av internationell
              genomlysning, och det är betecknande att Egypten, med vilket Sverige
              har slutit avtal och vars garantier man litat på, inte är villigt
              att samarbeta om en genomlysning. Ingen ensidig svensk utredning
              är nog när det är tre regeringars handlingar och ansvar som måste
              belysas.
            </seg>
            <seg xml:id="i-52cc6765b2c4f06a-0">
              För det sjätte: Kampen mot den internationella terrorismen, som
              också hotar Sverige, måste föras med fasthet och med kraftfulla
              medel. Varje inslag i den kampen kan säkert inte torgföras offentligt,
              men svenska politiker och myndigheter får aldrig bortse från det
              oavvisliga kravet på respekt för folkrätten, för de mänskliga
              rättigheterna och för rättsstatens krav på rättssäkerhet. Det
              här gäller naturligtvis för svenska medborgare och för varje annan
              person som kan bli föremål för ingripande på svensk mark. Det
              är bara på det sättet som en demokrati kan skilja sig från de
              destruktiva krafter som hotar demokratin. Låt oss lära av det
              som hände i september 2001 så att vi kan möta nya situationer.
            </seg>
            <seg xml:id="i-efa254e4b93ced59-0">
              Barbro Holmberg säger att KU inte har kritiserat regeringen.
              Det som jag ordagrant sade i mitt förra anförande var: KU pekar
              bland annat på hur regeringen så lättvindigt litade på Egyptens
              garantier. Det var vad jag ordagrant sade på den punkten.
            </seg>
          </u>
          <note type="speaker" xml:id="i-712f60c13253f9e0-0">
            Anf. 12 ALICE ÅSTRÖM (v):
          </note>
          <u who="alice_astrom_a6a363" xml:id="i-b3e66df4cbb67a2b-1">
            <seg xml:id="i-4f07848460b9f749-0">
              Fru talman! Hela den här diskussionen visar verkligen att debatten
              är oerhört viktig. Ministern, Barbro Holmberg, börjar med att
              ställa frågan: Vad skulle ni ha gjort? Nu vände hon sig i och
              för sig till oppositionen, men eftersom jag också är kritisk i
              sakfrågan tycker jag att det är ganska rimligt att man ändå bemöter
              det.
            </seg>
            <seg xml:id="i-a1ade63832e6a02c-0">
              Hur ska man göra i en sådan situation? Hur skulle regeringen
              göra? Det visar att regeringen inte har lärt sig någonting av
              denna situation. Hade man inte fått garantin från Egypten så hade
              regeringen suttit med ärendet i alla fall. I ett flertal fall
              har man i stället husarrest, kommunarrest och anmälningsplikt.
              Man löser ständigt problematiken och har gjort det genom alla
              år för att skydda människor från tortyr. Om regeringen inte hade
              fått garantin från Egypten hade regeringen fått handskas med frågan
              i alla fall. Det är alltså definitivt inget svar på hur den här
              processen kunde gå till på det sätt som den gjorde.
            </seg>
            <seg xml:id="i-13082f13ec96884c-0">
              Det är någonting som glöms i den här debatten när det gäller
              beskyllningarna, som oftast är hemligstämplade, nämligen vad männen
              var misstänkta för. Vad hade man för underrättelser? Hur såg underlaget
              ut?
            </seg>
            <seg xml:id="i-0c287d90aa4693cb-0">
              Ministern säger att de var misstänkta för terroristrelaterad
              brottslighet. Jag måste ställa frågan vad det i så fall är. De
              var också misstänkta för att planera terroristdåd här i Sverige,
              och det fanns misstankar från Säpo om detta.
            </seg>
            <seg xml:id="i-860e8849f450baa9-0">
              Vi har faktiskt ett svenskt rättsväsende. Om dessa misstankar
              fanns på en sådan hög rättssäkerhetsnivå med de beviskrav som
              finns i Sverige hade man kunnat ställa männen inför rätta här
              och döma dem. Det hade inte heller varit ett hinder.
            </seg>
            <seg xml:id="i-e60915f2cc650aa6-0">
              Självklart ska man ha ett samarbete länder emellan i kampen mot
              terrorism. Men om man i en demokrati inte vågar vara misstänksam
              och inte fullständigt lita på uppgifter som kommer från underrättelsetjänster
              som är odemokratiska och där vi vet att tortyr förekommer, och
              där vi vet att sättet att ta fram information är ett sätt som
              vi aldrig skulle acceptera enligt svensk lagstiftning, då bör
              man också vara vaksam när det gäller att använda sig av den informationen
              för att fatta sådana här beslut.
            </seg>
            <seg xml:id="i-195beae97d80941c-0">
              När det gäller hela den här historien är det ingen som vill ta
              ansvar. Som jag inledde med att säga handlar detta om människor.
              Det handlar om människor som har fru, som har barn och som faktiskt
              har rätt till sina rättigheter.
            </seg>
            <seg xml:id="i-796ef63db43f3f81-0">
              Jag har ytterligare en fråga när det gäller avvisningen och hur
              den gick till, även om det utreds. Hur kommer det sig att regeringen
              ville ha avvisningen genomförd så snabbt att man inte kunde vänta
              till dagen efter utan i stället använde sig av amerikanerna? Männens
              ombud här i Sverige hade tidigare sagt till regeringen att man
              i så fall skulle överklaga ett avvisningsbeslut. Varför genomförde
              man avvisningen så fort att männens ombud inte fick någon information
              förrän dagen efter? Det hade inneburit rättssäkerhet om man hade
              vågat informera ombuden också.
            </seg>
            <seg xml:id="i-b6cb59c87a135fc2-0">
              Vad gör regeringen nu? Vad har man för handlingsplan när garantierna
              inte beaktas, och vad hade man för handlingsplan i fråga om vad
              man skulle göra om det visade sig att garantierna inte beaktades?
              Om man inte hade en konkret handlingsplan var ju garantierna ingenting
              värda. Vad hade man för plan, och hur hade man avsett att agera
              om man såg att Egypten bröt mot dem?
            </seg>
          </u>
          <note type="speaker" xml:id="i-e6f32a46aa5fdf33-0">
            Anf. 13 JOHAN LINANDER (c):
          </note>
          <u who="johan_linander_ed0b28" xml:id="i-d83c5aa00c2cdcd7-1">
            <seg xml:id="i-50b1d09d927e62c1-0">
              Fru talman! År 2001 upplevde vi tidernas värsta terrordåd. Vi
              såg på tv hur World Trade Center föll samman, och vi trodde nog
              inte riktigt våra ögon. Men det hände, och efter den 11 september
              har vi tvingats uppleva terrordåd i Madrid, på Bali, i Turkiet
              och i många andra delar av vår värld. Tyvärr kan vi nog utgå från
              att terrordåd kommer att ske igen.
            </seg>
            <seg xml:id="i-0d1a1da22af8c6a9-0">
              Vi från Centerpartiet är bestämda i fråga om att svenska rättsliga
              myndigheter och regeringen måste ha långtgående befogenheter i
              kampen mot terrorism. Och vi ska ha ett samarbete med andra länders
              underrättelsetjänster. Inom EU har vi och ska ha ett gott samarbete
              för att bekämpa terrorismen. Men återigen: Terrorism får inte
              bekämpas genom att vi bryter mot mänskliga rättigheter. Vår demokrati
              måste vara så stark att vi kan skydda vårt land med demokratiska
              medel. Långtgående befogenheter innebär också ett långtgående
              ansvar.
            </seg>
            <seg xml:id="i-a8bfca625d58ec95-0">
              Migrationsministern försöker glida undan. Under två inlägg har
              vi inte hört ett enda erkännande eller medgivande om att misstag
              har begåtts. Kritik har kommit från många olika håll. Tidigare
              har här nämnts Human Rights Watch, Amnesty, andra myndigheter,
              FN:s tortyrkommitté och så vidare. Kan vi åtminstone inte få höra
              ett litet medgivande om att det faktiskt har begåtts misstag,
              eller är det så svårt att medge att till och med statsminister
              Göran Perssons regering kan begå misstag? Jag tror faktiskt att
              det skulle öka trovärdigheten om man gjorde det. Man kanske åtminstone
              skulle fundera på det i stället för att välja att förneka och
              försöka dölja misstagen.
            </seg>
            <seg xml:id="i-4b0cb96b55216d2d-0">
              Barbro Holmberg frågade också: Hur skulle ni i oppositionen ha
              gjort? Vi har fått ett par bra förslag när det gäller kommunarrest,
              husarrest, anmälningsplikt och andra medel som vi har använt i
              andra sammanhang.
            </seg>
            <seg xml:id="i-3a257aeae62172ba-0">
              Men, som Alice Åström sade, om det fanns bevis för att de båda
              männen planerade terroristbrott är det ett brott redan enligt
              svensk strafflag, även på planeringsstadiet. Och då ska vi givetvis
              kunna döma dessa män för dessa brott. Det kan ju inte vara en
              otänkbar lösning ens för migrationsministern.
            </seg>
            <seg xml:id="i-0b8b1004ee554718-0">
              Enligt UD:s rättschef Carl-Henrik Ehrenkrona har utrikesminister
              Laila Freivalds begärt en förklaring från ansvarig minister angående
              tortyren. Det kunde vi läsa i en tidning i söndags. Denna begäran
              gjordes i somras, men enligt tidningen har vi ännu inte fått någon
              godtagbar förklaring. Detta kanske visar hur UD prioriterar frågan.
              Frågan ställdes i somras, och det har gått över ett halvt år.
              Har ni bara väntat och accepterat att det inte kommer någon förklaring,
              eller vad har Utrikesdepartementet gjort för att få en förklaring
              till vad som hände när de båda männen kom till Egypten?
            </seg>
          </u>
          <note type="speaker" xml:id="i-385987d2b0557644-0">
            Anf. 14 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-3d6722ae40a31252-1">
            <seg xml:id="i-c86237ad98c0ccba-0">
              Fru talman! Kampen mot terrorism är en global angelägenhet för
              världens alla demokratier. Så brukar det sägas, och om detta är
              vi nog alla eniga.
            </seg>
            <seg xml:id="i-c019f74db84cef55-0">
              Det har talats om att de båda män vi diskuterar här i dag var
              misstänkta terrorister och att de därför skulle utvisas trots
              förbudet mot att utvisa människor till länder där de kan riskera
              tortyr. Jag får inte det här att gå ihop. Om kampen mot terrorism
              är en global angelägenhet för världens alla demokratier, också
              Sverige, skulle misstänkta terrorister givetvis lagföras och ställas
              inför rätta i Sverige. Då skulle vi kunna leva upp till de internationella
              konventioner vi har om att inte utvisa människor till länder där
              de riskerar tortyr och bekämpa terrorismen och dra vårt strå till
              stacken.
            </seg>
            <seg xml:id="i-f9420eef7539d72f-0">
              Det, Johan Pehrson, är en balanserad och realistisk politik där
              man lever upp till FN:s och Europarådets konventioner och bekämpar
              terrorismen. Den är, precis som Johan Pehrson sade, oresonlig
              mot terrorismen, och den är oresonlig mot brott mot mänskliga
              rättigheter. Den vilar på en insikt om att demokratin inte kan
              försvaras genom att sättas på undantag.
            </seg>
            <seg xml:id="i-62e9fe20cb1c16ed-0">
              Fru talman! Sverige ska inte vara en fristad för terrorister.
              Så sägs det, och självklart inte. Sverige ska inte heller blint
              lita på amerikanska eller andra ibland torterande säkerhetstjänsters
              breda och diffusa beskyllningar baserade på en nästan fundamentalistisk
              världssyn som uttrycks i ord som: Den som inte är med oss är mot.
            </seg>
            <seg xml:id="i-383e2c857fc7f44f-0">
              Sverige måste pröva den typen av anklagelser självt och i vårt
              rättssystem. Sverige ska inte vara en fristad för terrorister.
              Men Sverige ska heller inte vara ett land som sänder tillbaka
              människor till länder där de riskerar tortyr och som urvattnar
              FN:s tortyrkonvention.
            </seg>
            <seg xml:id="i-7e76137efe54a055-0">
              Fru talman! När det kom fram anklagelser om att männen hade utsatts
              för tortyr, när vi insåg att vi inte hade kunnat följa upp den
              garanti vi hade fått, när vi insåg att den inte ens var värd det
              papper som den var skriven på, när vi inte fick enskilda möten
              med de utvisade männen och när vi inte fick en rättvis rättegång
              vände sig Sverige med detta enbart till Egypten. Man ställde frågor
              till Egypten om huruvida de anklagelser som hade kommit fram stämde
              om att männen hade varit torterade i Egypten. Nej, det stämmer
              givetvis inte, var svaret. Ja, vad skulle de svara? Vi hamnade
              i torterarnas knä.
            </seg>
            <seg xml:id="i-dc4183aa58b7ce7b-0">
              Vi valde att vända oss till dem som hade misstänkts för att utföra
              tortyr. Det vi naturligt skulle ha valt att göra är givetvis att
              kräva en internationell granskning, kräva en granskning under
              internationell överhöghet. Vi vet att fler regeringar är inblandade
              än den svenska, den egyptiska och den amerikanska minst. Då behövs
              det en internationell granskning. I samma stund kunde vi givetvis
              sätta i gång med en nationell granskning, med en nationell kommission,
              för att se vad det är som har hänt. Det är rimligt.
            </seg>
            <seg xml:id="i-7f9e774f7ad290b3-0">
              Det frågas här av statsrådet Barbro Holmberg: Hur skulle ni då
              ha gjort? Vad är det ni egentligen vill ha? Jag tänkte avsluta
              med att svara på de frågorna:
            </seg>
            <seg xml:id="i-8621ea37a9a82c23-0">
              Vi vill ha ett Sverige som i internationell rätt och i den internationella
              kampen mot terrorismen inte går i amerikanskt ledband utan självt
              provar anklagelser.
            </seg>
            <seg xml:id="i-2d430e835c8fce46-0">
              Vi vill ha ett Sverige som när det kommer fram anklagelser om
              tortyr inte sätter sig i torterarnas knä utan ser till att få
              en utredning av dem i enlighet med den riksdagsmotion som är inlämnad.
            </seg>
            <seg xml:id="i-9d803585496571c4-0">
              Vi vill ha ett Sverige som låt mig avsluta med att återge statsministern
              själv inser att kampen mot terrorism ska bedrivas med respekt
              för folkrätten och de mänskliga rättigheterna och där rättsstatens
              principer ska hävdas. Vi försvarar regeringsförklaringens och
              de internationella konventionernas vackra ord. Det är det Sverige
              vi vill ha ett Sverige där orden faktiskt också har innebörd.
            </seg>
          </u>
          <note type="speaker" xml:id="i-11ee2b6253dceb27-0">
            Anf. 15 Statsrådet BARBRO HOLMBERG (s):
          </note>
          <u who="ulf_holm_a45651" next="cont" xml:id="i-f67b50c19d3aa4fc-2">
            <seg xml:id="i-068b62efa2458fa3-0">
              Fru talman! Jag tycker nog inte att det är jag som glider undan,
              Johan Linander! Jag har redovisat regeringens ställningstagande.
              Jag har redovisat regeringens underlag för det ställningstagandet,
              och jag har redovisat de avvägningar som regeringen har gjort.
            </seg>
            <seg xml:id="i-0aefab9812e9d249-0">
              Det fanns, återigen, två alternativ. Det ena alternativet var
              att ge permanenta uppehållstillstånd till två personer som svenska
              säkerhetspolisen bedömde planerar terroristrelaterad brottslighet.
              Det var det ena alternativet.
            </seg>
            <seg xml:id="i-bb4e9aecb3b90488-0">
              Det andra alternativet var att avvisa dessa människor till Egypten
              där de kunde ställas inför rätta. Men för att kunna göra den avvisningen
              utverkade regeringen garantier för att de skulle behandlas väl.
            </seg>
            <seg xml:id="i-3ce8a46681a4ba4a-0">
              Regeringen menar att om man ska bekämpa terrorism måste man också
              ställa terroristmisstänkta inför rätta. Därför är naturligtvis
              när det handlar om avvisning garantierna en väldigt central fråga.
              Det är flera som har frågat hur regeringen kunde lita på de här
              garantierna. Jag vill i alla fall säga någonting om det.
            </seg>
            <seg xml:id="i-7fe52dc0c6fa0924-0">
              Den bedömning som gjordes var att Egypten hade ett mycket starkt
              eget intresse av att leva upp till de här garantierna. Man har
              själv lidit mycket svårt av terrorhandlingar. Det fanns ett inrikespolitiskt
              tryck, och det fanns ett utrikespolitiskt tryck. Man hade ett
              eget intresse av att leva upp till garantierna.
            </seg>
            <seg xml:id="i-8a596d2a19eabdac-0">
              Det andra var att den person som gav de här garantierna var en
              person som hade kontroll över vad som hände i häkten och fängelser.
              Det var också en person som hade access till den högsta politiska
              ledningen det var ministern och chefen för säkerhetstjänsten;
              det var oerhört viktigt.
            </seg>
            <seg xml:id="i-60482e4088218555-0">
              Dessutom gjordes konsultationer med flera andra länder som hade
              lång erfarenhet av vad som händer i egyptiska fängelser, som hade
              egna medborgare i egyptiska fängelser.
            </seg>
            <seg xml:id="i-f2e8e3008adcaaf1-0">
              Den sammantagna bedömningen var att dessa garantier var trovärdiga.
            </seg>
          </u>
          <note xml:id="i-6821d93c54c76980-0">
            Anf. 16 GUNILLA CARLSSON i Tyresö (m):
          </note>
          <u who="ulf_holm_a45651" prev="cont" xml:id="i-54fe919a22b4728f-2">
            <seg xml:id="i-90034e6b7efa0939-0">
              Fru talman! Kampen mot den internationella terrorismen måste
              vara gemensam gemensam över nationer, partier, organisationer
              och människor för att vi tillsammans och gemensamt ska slå vakt
              om det öppna samhället och den personliga friheten och för att
              tillsammans värna om demokrati och respekten för mänskliga fri-
              och rättigheter.
            </seg>
            <seg xml:id="i-fcabc5e643260366-0">
              Vi har i dag diskuterat att regeringen har långtgående befogenheter
              och därmed borde vara mån om att det finns en tilltro till att
              den typ av känsliga ärenden som vi diskuterar sköts på ett korrekt
              sätt.
            </seg>
            <seg xml:id="i-11671a0583f27536-0">
              Jag är bekymrad över att den här debatten tyvärr nog inte har
              bidragit till att tilltron ökar. Det är bekymmersamt att man inte
              tar tillfället i akt. Jag ger migrationsministern och regeringen
              en sista chans att idka viss självkritik för att visa en probleminsikt
              men också skapa förutsättningar för att vi gemensamt ska kunna
              känna en delaktighet i denna gemensamma kamp mot terrorismen.
            </seg>
            <seg xml:id="i-ef5de48d7785acfa-0">
              Jag tror att en förutsättning för att vi ska kunna gå vidare
              är att regeringen på något sätt återkommer till riksdagen med
              besked om vilka lärdomar man dragit av denna affär och om man
              har förbättrat sina rutiner inom Regeringskansliet för hur denna
              typ av ärenden i framtiden kommer att hanteras.
            </seg>
          </u>
          <note type="speaker" xml:id="i-437f94f583d99154-0">
            Anf. 17 JOHAN PEHRSON (fp):
          </note>
          <u who="johan_pehrson_abbeca" xml:id="i-f1c7dd16e8c78b34-2">
            <seg xml:id="i-3ed1c4716d61fcf8-0">
              Fru talman! Jag tycker att det har varit en intressant debatt.
              Jag känner dock att det blir väldiga övertoner och tycker att
              Miljöpartiet går över gränsen när man påstår att regeringen sitter
              i torterarnas knä. Vi har en mycket mycket svag regering i det
              här landet, en regering som säkert skulle kunna platsa i Guinness
              rekordbok som världens svagaste. Men det beror på Miljöpartiet
              och Vänsterpartiet. Det är ju ni som har sett till att den här
              regeringen finns. Det är ni som stöder den och som har folk i
              Regeringskansliet, och det är ni som stöder regeringsförklaringen
              så det här med tomma ord ska nog Gustav Fridolin passa sig lite
              för.
            </seg>
            <seg xml:id="i-ac7fed14d9b643a6-0">
              Det här är svåra avvägningar. I Folkpartiets Sverige kommer också
              vi, när vi får bestämma, att skilja mellan svenska och utländska
              medborgare. Man ska veta att det när man kommer till vårt land
              och söker asyl inte är en självklarhet att man får asyl. Vi kommer
              också när dessa frågor ska prövas att vara ärliga och säga att
              all den information som ligger till grund för att människor som
              är en säkerhetsrisk ska utvisas inte kan vara offentlig. På några
              av talarna låter det som att allt detta hur enkelt som helst kan
              läsas upp i en domstol. Sedan är det bara att döma folk. Men det
              fungerar inte så, om man är ärlig.
            </seg>
            <seg xml:id="i-1ad27e0dcffe9e3d-0">
              Den här verksamheten bygger på att man har samarbete med andra
              säkerhetstjänster, och det ska den svenska ha med den amerikanska,
              den brittiska och många andra länders som delar våra demokratiska
              grundvärderingar. Då handlar det om att kunna dela med sig av
              information och se till att vi får information för att kunna skydda
              Sverige och svenska medborgare. Då kan den leda till att någon
              ska avvisas.
            </seg>
            <seg xml:id="i-26754caf9b664578-0">
              Sedan kan jag tycka att det är mycket viktigt att vi försöker
              föra en del av den här processen till domstol så att det inte
              blir som nu, att regeringen i det här ärendet är både en motpart
              och dömande instans. Men det är en annan fråga.
            </seg>
            <seg xml:id="i-6e9ca7af44a57672-0">
              Vi bör också se till att insynen i våra säkerhetstjänster förbättras.
              Där har Folkpartiet föreslagit att se över hur man använder sin
              administration, hur man följer regelverket och fullföljer sin
              policy. Vi har också pekat på att Sverige behöver en terroristsamordnare
              i det svenska regeringskansliet för att samordna de insatser som
              behövs för att bekämpa terrorism och se till att det görs med
              acceptabla metoder. Men regeringen har inte gjort någonting. Man
              har inte ens verkställt 11 september-utredningen fastän den har
              legat på bordet nästan hur länge som helst.
            </seg>
            <seg xml:id="i-14e7a8d0ca4c9d18-0">
              Det är en mycket allvarlig situation som vi har i Sverige. Vi
              är svaga när det gäller att bekämpa terrorism men också med avseende
              på hur vi behandlar människor i den villervalla som råder när
              man ska fatta tuffa beslut.
            </seg>
          </u>
          <note type="speaker" xml:id="i-59b35b437a1ea539-0">
            Anf. 18 SVEN BRUS (kd):
          </note>
          <u who="sven_brus_ffd953" xml:id="i-a7438f95e371002c-2">
            <seg xml:id="i-78b8c37235a3281b-0">
              Fru talman! Det har varit en nödvändig debatt, och det är väl
              det positiva med den. Om den har skapat större klarhet är väl
              mera tveksamt, och det är kanske det negativa med den här debatten.
            </seg>
            <seg xml:id="i-2263a293585cb99c-0">
              Det vi har debatterat här är det som hände i december 2001 i
              skuggan av 11 september, ett samhälle och en värld i psykos och
              där det naturligtvis på många sätt fanns utrymme för övertoner.
              I dag har vi en lite större distans till de här händelserna. Jag
              hoppas att vi av det som har hänt, och möjligen också i någon
              mån av den här debatten, har lärt någonting för framtiden när
              vi ska möta nya utmaningar och nya hot mot demokratin och rättssäkerheten
              och människovärdet. De hoten är sannerligen inte avvecklade utan
              reella i vår värld också framöver.
            </seg>
            <seg xml:id="i-68c2bb22b6ae3033-0">
              Vår öppenhet, det svenska samhället, ska inte kunna missbrukas.
              Kampen mot sådant missbruk måste vara tydlig, men det måste ske
              med respekt för rättssamhället och människovärdet.
            </seg>
            <seg xml:id="i-5e3eddb224189b2b-0">
              Till sist, fru talman! Det finns en rad områden där vi i denna
              kammare och i den politiska debatten i övrigt ska bryta våra olika
              synsätt mot varandra. Det är positivt, och det är demokratins
              substans. Men det finns vissa områden, och jag tycker den fråga
              som vi har diskuterat här i dag gäller ett sådant område, där
              det skulle vara en oerhörd styrka om vi som politiska partier
              kunde ha en gemensam syn som är bra för vårt land och för den
              rättssäkerhet som vi alla värnar om och som är bra för den människosyn
              som vi alla står bakom. Därför beklagar jag att regeringen valt
              en annan väg att gå på kollisionskurs med det politiska etablissemanget,
              valt att mörka, valt att inte vilja ta en öppen debatt så som
              vi hade önskat. Det tycker jag är det bestående intrycket, som
              jag tycker tyvärr består även efter debatten här i dag.
            </seg>
          </u>
          <note type="speaker" xml:id="i-d1e3da977ece7a89-0">
            Anf. 19 ALICE ÅSTRÖM (v):
          </note>
          <u who="alice_astrom_a6a363" xml:id="i-b3e66df4cbb67a2b-2">
            <seg xml:id="i-76ccd6a843905a58-0">
              Fru talman! När vi i Vänsterpartiet begärde den här debatten
              var det därför att det fortfarande fanns mycket oklarheter. Det
              var mycket som inte hade kommit fram om vad som egentligen hände
              i slutet av 2001. Tyvärr har den här debatten inte gett mycket
              större klarhet.
            </seg>
            <seg xml:id="i-e10262d13f72c73e-0">
              Min fundering efter den här debatten är att jag har förstått
              att regeringen var oerhört aktiv när det gäller att skaffa sig
              garantier från Egypten. Man tog många kontakter, och man skaffade
              sig garantierna. Man tog snabba beslut i regeringen om att faktiskt
              verkställa avvisningen. Man tog också ett beslut om att det skulle
              vara en snabb avvisning, så snabb att man var tvungen att använda
              sig av de amerikanska planen.
            </seg>
            <seg xml:id="i-39a7d0abd6b4aa65-0">
              Min fråga efter den här debatten blir fortfarande: Varför har
              man inte agerat lika snabbt när det gäller informationen till
              de avvisades juridiska ombud? Varför har man inte agerat lika
              snabbt när det kom fram information om att männen utsattes för
              tortyr? Varför har man inte agerat lika snabbt för att ge information
              till FN:s kommitté mot tortyr när det gällde Agizas hustru?
            </seg>
            <seg xml:id="i-ac14909160779f73-0">
              Man var tydligen väldigt aktiv och agerade snabbt i det första
              skedet, men man har inte varit lika aktiv och snabb när det gäller
              att stå upp för rättssäkerhet och mänskliga rättigheter.
            </seg>
            <seg xml:id="i-5cb729c62ff1dbe7-0">
              Jag hade velat sluta den här debatten med att ändå ställa frågan
              till regeringen om regeringen var beredd att försöka reparera
              de skador som uppstått och de misstag som begåtts, om man var
              beredd att ändra på rutiner, om man var beredd att ge hustrun
              upprättelse och möjlighet till ny prövning och om man var beredd
              att ge El Zari uppehållstillstånd i Sverige nu när han inte ens
              är dömd. Men jag har förstått, fru talman, att regeringen inte
              ens är beredd att säga att något fel har begåtts, och då lär man
              inte heller vara beredd att reparera något. Jag hoppas att man
              kommer till större insikt framöver.
            </seg>
          </u>
          <note type="speaker" xml:id="i-b9003e993b6f35bd-0">
            Anf. 20 JOHAN LINANDER (c):
          </note>
          <u who="johan_linander_ed0b28" xml:id="i-d83c5aa00c2cdcd7-2">
            <seg xml:id="i-3db9fd092db68520-0">
              Fru talman! Visst har migrationsministern redogjort för dåvarande
              regeringens bedömning, men fortfarande har inte migrationsministern
              tagit tillfället i akt att medge att misstag har begåtts. Var
              det ett misstag att lita på garantierna från Egypten? Var det
              ett misstag att inte kontrollera att garantierna efterlevdes?
              Var det ett misstag att inte svensk säkerhetstjänst skötte avvisning
              på Bromma, alltså på svenskt territorium, även om andra länders
              säkerhetstjänster skulle hjälpa till? Var det ett allvarligt fel
              att Ahmed Agiza och Mohammed El Zari tvångsmedicinerades på svenskt
              territorium? Var det ett misstag att undanhålla information om
              tortyr för att inte skada relationerna med Egypten?
            </seg>
            <seg xml:id="i-a735bf4d78674997-0">
              Migrationsministern har ett sista inlägg på två minuter, en sista
              chans att medge att misstag har begåtts. Ta den!
            </seg>
          </u>
          <note type="speaker" xml:id="i-229e4b3fd500ad1c-0">
            Anf. 21 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-3d6722ae40a31252-2">
            <seg xml:id="i-4eb7042fc32a8891-0">
              Fru talman! Om jag mot bättre vetande skriver ett kontrakt med
              en känd skojare ser jag till att ha en plan för att göra något
              om kontraktet bryts. Om man sluter en garanti med en diktatur
              ser man till att ha någonting att ta till om diktaturen fortsätter
              att bryta mot de mänskliga rättigheterna och man misstänker tortyr.
              Man ska se till att ha ett granskningsorgan berett att plocka
              fram för att kunna se vad det är som har skett, för att kolla
              upp uppgifter. Har man inte det, och det är det jag menar, Johan
              Pehrson, hamnar man i torterarnas knä. Då kan man inte göra annat
              än att fråga de misstänkta torterarna om det har hänt något, och
              de kommer självklart att säga nej. Man kan inte stå upp för individens
              mänskliga rättigheter.
            </seg>
            <seg xml:id="i-fd6c50132bf34dc8-0">
              Fru talman! Från en bra debatt går man med fler svar än frågor.
              Tyvärr har jag fler frågor när jag går från den här debatten än
              vad jag hade när jag kom in i salen. Fortfarande vet jag inte
              vad Sveriges syn på FN, de mänskliga rättigheterna, tortyrkommittén
              och tortyrkommissionen egentligen är när det gäller. Det är ju
              när sådant här inträffar, när vi har misstänkta terrorister, som
              de mänskliga rättigheterna sätts på prov. Det är då de måste gälla.
              Det är då de måste fungera. Annars är de inte värda det de ska
              vara värda.
            </seg>
            <seg xml:id="i-43c46ff61cb24387-0">
              Fru talman! Det finns fortfarande en möjlighet att vi får några
              svar. Statsrådet Barbro Holmberg har två minuter till sitt förfogande.
              Jag har upprepat en sak i mina inlägg, och det är att vi kan påbörja
              en väg tillbaka till ett land som står för de mänskliga rättigheterna
              genom att åtminstone granska vad som har skett. Om regeringen
              är så oförmögen till självkritik som det verkar kan man åtminstone
              svara på om man kan tänka sig att tillsätta en nationell granskningskommission
              och få till en oberoende internationell granskning under FN. Svara
              på det, statsrådet, så har vi åtminstone ett svar när vi går härifrån.
            </seg>
          </u>
          <note type="speaker" xml:id="i-ccd009f5101b5718-0">
            Anf. 22 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-27394f40051127f3-0">
            <seg xml:id="i-006ba074445ac905-0">
              Fru talman! Johan Pehrson säger att Folkpartiet menar att det
              inte är självklart att människor som kommer hit ska få asyl. Jag
              måste säga att jag blev lite förvånad över den attityden, eftersom
              Folkpartiet samtidigt väldigt hårt driver att alla människor ska
              få en sorts amnesti. Alla människor som kommer till Sverige och
              som har kommit till Sverige ska få uppehållstillstånd detta oavsett
              om vi vet vilka de är eller inte. Man undrar lite över Folkpartiets
              tuffa inställning som Johan Pehrson ger uttryck för.
            </seg>
            <seg xml:id="i-0a78c01a61b97cc3-0">
              Jag vill betona en sak, och det är att asylrätt är till för människor
              som flyr undan orättvisor. Asylrätten får aldrig tillåtas att
              användas av människor som flyr undan rättvisan. Det är väldigt
              viktigt och någonting som är fastslaget i folkrätten. Det står
              i Genèvekonventionen, och det har också FN:s säkerhetsråd fattat
              beslut om. Ingen stat får bli en fristad för människor som ägnar
              sig åt terrorverksamhet.
            </seg>
            <seg xml:id="i-732c18aed209c9eb-0">
              Samtidigt ska vi inte avvisa människor som riskerar tortyr eller
              annan omänsklig behandling. Här finns en inbyggd spänning som
              naturligtvis ställdes på sin spets vid avvisningen av de två terrormisstänkta
              egyptierna. Denna inbyggda spänning måste hanteras. Man måste
              göra riskbedömningar. Man måste eliminera risker, vilket regeringen
              gjorde genom att utverka garantier. Man måste fatta beslut, och
              man måste också stå upp för de beslut som är väldigt svåra att
              fatta.
            </seg>
            <seg xml:id="i-0e2df4ddca187b6e-0">
              Som jag sade tidigare har regeringen redovisat sitt beslut och
              hela underlaget för det beslutet. Det finns inget ytterligare
              att redovisa. Vi har ett underlag som kan ligga till grund för
              en diskussion om hur man ska hantera detta konkret.
            </seg>
            <seg xml:id="i-e1e7471a86a4f652-0">
              Jag sade inledningsvis att regeringen är väldigt tydlig när det
              gäller vilken väg vi ska gå. Kampen mot terrorismen ska fortsätta,
              och det ska också kampen för mänskliga rättigheter. Men vi får
              se till att detta inte spelas ut mot varandra.
            </seg>
          </u>
          <note xml:id="i-6bb20f995f23fecd-0">
            Överläggningen var härmed avslutad.
          </note>
          <note xml:id="i-557cb6b39a115dc5-0">
            2 § Justering av protokoll
          </note>
          <note xml:id="i-c0ae332bbbdf33f4-0">
            Justerades protokollet för den 20 januari.
          </note>
          <note xml:id="i-92355d2bbdf4693f-0">
            3 § Ledighet
          </note>
          <note xml:id="i-87984a4caa06351c-0">
            Tredje vice talmannen meddelade att Carina Moberg (s) ansökt
            om föräldraledighet under tiden den 24 februari24 mars.
          </note>
          <note xml:id="i-acb912e792aaec38-0">
            Kammaren biföll denna ansökan.
          </note>
          <note xml:id="i-1bc221bc1eedec11-0">
            Tredje vice talmannen anmälde att Christer Erlandsson skulle
            inträda som ersättare för Carina Moberg varigenom hans uppdrag
            att ersätta finansminister Pär Nuder skulle upphöra under denna
            tid.
          </note>
          <note xml:id="i-4fd476e250f989ee-0">
            4 § Anmälan om ersättare för statsråd
          </note>
          <note xml:id="i-b3f92b37959916d2-0">
            Tredje vice talmannen anmälde att Conny Fogelström (s) skulle
            ersätta finansminister Pär Nuder under tiden den 24 februari24
            mars.
          </note>
          <note xml:id="i-c71fe859c764e15f-0">
            5 § Hänvisning av ärenden till utskott
          </note>
          <note xml:id="i-d8bb5a785bc3177d-0">
            Föredrogs och hänvisades
          </note>
          <note xml:id="i-07dc58137eff08a0-0">
            6 § Sjöfylleri
          </note>
          <note xml:id="i-2300644e2f94b30c-0">
            Föredrogs
          </note>
          <note xml:id="i-8aa80cd9528e0c55-0">
            Tredje vice talmannen konstaterade att ingen talare var anmäld.
          </note>
          <note xml:id="i-3a8004c62edac967-0">
            7 § Immaterialrättsliga frågor
          </note>
          <note xml:id="i-2300644e2f94b30c-1">
            Föredrogs
          </note>
          <note type="speaker" xml:id="i-d7c86b64222dda42-0">
            Anf. 23 RAIMO PÄRSSINEN (s):
          </note>
          <u who="raimo_parssinen_320565" xml:id="i-e70fa4fe9d327173-0">
            <seg xml:id="i-3b328cf124cd6f4b-0">
              Fru talman! Jag vill nu påannonsera lagutskottets betänkande
              nr 7, Immaterialrättsliga frågor.
            </seg>
          </u>
          <note xml:id="i-e2d446700ec30ded-0">
            I betänkandet behandlas ett antal motionsyrkanden gällande bland
            annat gemenskapspatent, patent på biotekniska uppfinningar, datorrelaterade
            uppfinningar, upphovsrättsligt skydd, arenarätt med mera.
          </note>
          <note xml:id="i-1b9bd3c3ea8bb11a-0">
            Majoriteten i utskottet föreslår att riksdagen avslår samtliga
            yrkanden under hänvisning till tidigare ställningstagande och
            pågående arbete.
          </note>
          <note xml:id="i-4a06e38784896351-0">
            I betänkandet finns det åtta reservationer.
          </note>
          <note type="speaker" xml:id="i-37668bf3e51c99d7-0">
            Anf. 24 BERTIL KJELLBERG (m):
          </note>
          <u who="bertil_kjellberg_40bafe" xml:id="i-fdd96014fb1391f5-0">
            <seg xml:id="i-89c4a2124dbfcb55-0">
              Fru talman! Denna debatt är något av en förpostfäktning inför
              den debatt som vi kommer att ha när vi behandlar den utlovade
              propositionen om en ny upphovsrätt.
            </seg>
            <seg xml:id="i-2b51d591cffdce7c-0">
              I en fri och demokratisk värld är den enskilda äganderätten av
              central betydelse. Det är ju en av statens viktigaste uppgifter
              att skydda och värna den.
            </seg>
            <seg xml:id="i-93be78da49039a6c-0">
              I bondesamhället var värnandet om jorden av central betydelse.
              När sedan industrisamhället bröt fram var äganderätten kring produktionsmedlen
              det viktigaste. Vi har nu en ny tid, och äganderätten till idéer
              får allt större betydelse.
            </seg>
            <seg xml:id="i-3c4bbde8dea43056-0">
              Precis som det i bondesamhället var av yttersta vikt att skydda
              och värna äganderätten till åkrar och ängar är det i dag angeläget
              att skydda idéer som lägger grunden för ny kunskap, nya uppfinningar
              och ny konst i dess vidaste betydelse. Vi får därmed alla ett
              rikare samhälle.
            </seg>
            <seg xml:id="i-c7cb1a92b732e5ab-0">
              Idéer som kan skyddas med patent driver fram en utveckling där
              människor genom att satsa på forskning och uppfinningsrikedom
              kan driva utvecklingen framåt till gagn för hela samhället. Effektiva
              och rimliga kostnader för patent är därför en av de mest angelägna
              uppgifterna för lagstiftarna på såväl nationell som europeisk
              och internationell nivå.
            </seg>
            <seg xml:id="i-bb80be11f06a2cfe-0">
              För konstnärer, artister, författare och producenter av olika
              konstnärliga verk är upphovsrätten till deras verk av stor betydelse.
              Äganderätten och möjligheten att kommersialisera dem gör att de
              kan leva på sin konst.
            </seg>
            <seg xml:id="i-b9f853278aea78a9-0">
              Ny teknik har på ett föredömligt sätt möjliggjort för oss att
              sekundsnabbt sprida information över världen. IT har gjort det
              möjligt att samtidigt sprida information till miljontals människor
              genom ett antal knapptryckningar på en dator. Denna fantastiska
              teknik har också, som alltid, en negativ sida.
            </seg>
            <seg xml:id="i-38bd4f07db451938-0">
              Tekniken har gjort det möjligt att utan att upphovsmannen kan
              påverka vad som sker sprida musik, film och litteratur över hela
              världen och att verken utan kostnad laddas ned av användare över
              hela världen.
            </seg>
            <seg xml:id="i-b7683c9a75b5c931-0">
              För oss som är uppvuxna med rullbandspelare och en svartvit kanal
              på tv med Hylands hörna kan det vara lite svårt att alltid förstå
              vidden av denna utveckling, men när man tränger sig in i denna
              värld inser man vilka utmaningar som vi lagstiftare står inför
              när vi vill hävda upphovsmännens rätt till sin egendom.
            </seg>
            <seg xml:id="i-3f41faa3dd29682b-0">
              Hur ska vi som tonårsföräldrar kunna förklara för våra ungdomar
              att de begår ett brott när de laddar ned musik som snurrar runt
              där ute i cyberrymden? Som alltid tror jag att en klar och god
              lagstiftning är grunden för en bra utveckling på detta område.
              Därtill kommer en omfattande utbildning och information om vilka
              konsekvenser brott mot upphovsrätten medför både för den enskilde
              och för den som producerar musik och film. Ungdomarna är oerhört
              beroende av både filmindustrin och musikindustrin.
            </seg>
            <seg xml:id="i-04da5cb3a8d5bdb6-0">
              Jag tror också att branschen som sådan måste utveckla möjligheterna
              för kunden att på rimliga villkor ladda ned film och musik på
              ett lagligt sätt. Vi ser därför fram emot regeringens proposition
              på detta område. Vi lovar att vi på ett konstruktivt sätt ska
              granska och opponera när den kommer.
            </seg>
          </u>
          <note xml:id="i-cbb474fa71eb7129-0">
            Fru talman! Slutligen yrkar jag bifall till reservation nr 6
            under punkt 6.
          </note>
          <note type="speaker" xml:id="i-a9dfbd5f78cd32f8-0">
            Anf. 25 MARTIN ANDREASSON (fp):
          </note>
          <u who="martin_andreasson_4972ea" xml:id="i-559c365c35404c02-0">
            <seg xml:id="i-7b592a908026aeb0-0">
              Fru talman! Den som lägger det här betänkandet om immaterialrättsliga
              frågor bredvid förra årets betänkande med samma rubrik kommer
              att finna att det till stor del är likartade frågeställningar
              som behandlas. För den som efterlyser många och dramatiska nyheter
              kan det ju vara lite beklagligt, men vi får nog ändå försona oss
              med det och se på det hela med visst jämnmod. Immaterialrätten
              är ett område som kräver långsiktighet i de konstruktioner som
              man väljer för att reglera skyddet för människors idéer och konstnärliga
              alster.
            </seg>
            <seg xml:id="i-9b65b0a7e2d5ca7f-0">
              Den tekniska utvecklingen, som föregående talare berörde i sitt
              inlägg, är just nu rekordsnabb. Den nödvändiggör att man belyser
              upphovsrättsliga frågor i ljuset av den dramatiska omställning
              som informationstekniken innebär.
            </seg>
            <seg xml:id="i-8ccde0cae2952c18-0">
              Vi är många som med förväntan ser fram emot regeringens kommande
              proposition och kommer att bedöma och granska de förslag som läggs
              fram där med stor noggrannhet.
            </seg>
            <seg xml:id="i-e3dc8b46ddb40b46-0">
              De förslag som vi i dag ska ta ställning till berör till största
              delen inte de frågor som har att göra med IT-revolutionen. Det
              finns ett undantag som jag kommer att återkomma till.
            </seg>
            <seg xml:id="i-6f826113e8313ba0-0">
              Fru talman! Rätten till skydd för sina idéer och för sina konstnärliga
              prestationer är grundläggande för att människor ska våga satsa
              på att försöka förverkliga sina idéer och projekt och också våga
              lägga tid på konstnärligt skapande och veta att det man kommer
              att kunna åstadkomma har man skydd för och ensamrätt till.
            </seg>
            <seg xml:id="i-4692f67062dff938-0">
              Innovationskraften i det svenska samhället hänger starkt ihop
              med att vi har ett säkert och robust system till skydd för uppfinningar
              och andra alster. Den konstnärliga friheten hänger intimt ihop
              med konstnärens rätt att själv kunna förfoga över sitt alster
              och veta att man själv har upphovsrätten till det.
            </seg>
            <seg xml:id="i-a84d5edf60e77f5e-0">
              Det är också viktigt att ha ett system för immaterialrättslig
              reglering som är konkurrenskraftigt, det vill säga att Sverige
              inte i onödan har regler som gör det svårare och krångligare än
              i andra länder för upphovsmän och innovatörer att skydda värdet
              av sina idéer. Vi är därför mycket angelägna från Folkpartiets
              sida att man med kraft driver arbetet vidare för en harmonisering
              av immaterialrättsliga frågor på europeisk och internationell
              nivå, så att man får gemensamma system som är förutsebara och
              robusta även när olika länder är inblandade.
            </seg>
            <seg xml:id="i-d0de219c72ab76f8-0">
              Vi ser därför med mycket stor oro på att vi fortfarande inte
              har kunnat nå hela vägen fram när det gäller tillskapandet av
              ett gemenskapspatent inom Europeiska unionen. Vi väntar oss att
              regeringen fortsätter att driva denna fråga med full kraft från
              svensk sida och bidrar till att en överenskommelse kan förverkligas
              så fort som möjligt.
            </seg>
            <seg xml:id="i-ab812287312b9191-0">
              Det är också viktigt i ett fungerande immaterialrättsligt system
              att det finns en rättssäkerhet i det som gör det lätt och praktiskt
              möjligt för den som äger en uppfinning att bevaka sina intressen
              och ingripa mot kränkningar av upphovsrätten eller mot andra intrång
              på det immaterialrättsliga området.
            </seg>
            <seg xml:id="i-59938d82c5bad417-0">
              Från Folkpartiets sida har vi därför lagt fram ett förslag om
              att på nytt försöka väcka tanken om att utreda om det inom ramen
              för EU-samarbetet finns möjlighet att inrätta någon form av patentintrångsförsäkring
              som under konkurrensneutrala former gör det möjligt för innovatörer
              inom unionen att ingripa mot intrång på det patenterade alstret.
            </seg>
            <seg xml:id="i-84fd9a69ce77d26d-0">
              Fru talman! En av de mest centrala frågor som nu diskuteras på
              upphovsrättens område handlar om patentfrågor sett i ljuset av
              den revolutionerande utveckling som skett på datorteknikens område
              de senaste decennierna. Det pågår därför på EU-nivå en intensiv
              diskussion om att harmonisera regelverket vad gäller datorrelaterade
              uppfinningar. Programvara används i dag i närmare 30 000 tekniska
              uppfinningar där patent har beviljats. Det gäller alltifrån bilkomponenter
              till diskmaskiner, industrirobotar och mycket annat.
            </seg>
            <seg xml:id="i-d12538511b933476-0">
              Det är viktigt att det finns ett rättsligt skydd för innovationer.
              Men det är också viktigt att patent inte beviljas på rena affärsmetoder
              och annat som faller utanför begreppet uppfinning. Här handlar
              det om att bevaka gränsdragningen och se till att patent beviljas
              för det som handlar om den kommersiella användningen av en uppfinning
              som på ett nyskapande sätt innebär en teknisk lösning.
            </seg>
            <seg xml:id="i-ac06e99073d5a282-0">
              Att bevaka gränsdragningen och se till att patenträttens grunder
              inte luckras upp måste dock samtidigt innebära att man måste medge
              möjligheten att bevilja patent för nya uppfinningar där mjukvaran
              är en del av uppfinningen. Om man skulle förbjuda möjligheten
              att bevilja patent enbart av skälet att uppfinningen delvis använder
              sig av programvaran, skulle det slå undan benen för en av patenträttens
              huvudprinciper. Men patentskyddet vad gäller programvaran bör
              då enbart avse varans användning för att lösa just de tekniska
              problem som just den uppfinningen som helhet tar sikte på.
            </seg>
            <seg xml:id="i-d8fc78bf20bf1c20-0">
              Vi vill inte ha den amerikanska utvecklingen där patent beviljas
              på programvara som avser rena affärsmetoder. Vi vill inte heller
              ha en utveckling där patent beviljas på sådant som hanteras bättre
              med det upphovsrättsliga skydd som finns inom andra delar av immaterialrätten.
              Den fria programvaruutvecklingen ska inte motarbetas.
            </seg>
            <seg xml:id="i-b8bd22483872226c-0">
              Blockeringen på EU-nivå är i dag total på det här området. Kanske
              är det bäst att göra det som Folkpartiets Europaparlamentsledamot
              Cecilia Malmström nyligen tillsammans med andra parlamentariker
              har föreslagit i en motion, nämligen att man på nytt börjar behandla
              hela frågan på EU-nivå, eftersom låsningen är så stor med det
              direktivförslag som nu finns.
            </seg>
            <seg xml:id="i-7da83c70e8c52df5-0">
              Avslutningsvis, fru talman, har vi en fråga som handlar om utvärderingen
              av fördelningssystemet för kopieringsersättning. De borgerliga
              partierna står eniga bakom att det bör göras en utvärdering av
              det nuvarande systemet. Med detta vill jag yrka bifall till reservation
              nr 7.
            </seg>
          </u>
          <note type="speaker" xml:id="i-688b5150c458ce7f-0">
            Anf. 26 INGEMAR VÄNERLÖV (kd):
          </note>
          <u who="ingemar_vanerlov_5debc7" xml:id="i-58fc846773524bc7-0">
            <seg xml:id="i-27e0492c4fb7f8e3-0">
              Fru talman! Immaterialrätt är den sammanfattande benämningen
              på ett antal olika regler som skyddar intellektuella prestationer.
              På det här området är det mycket som är bra gjort, men en del
              återstår att göra, och jag ska nämna lite om det här. Jag börjar
              med den ersättning för upphovsrätt som har med kopiering att göra.
            </seg>
            <seg xml:id="i-7628ca642c18c1df-0">
              Konstnärer har i dag laglig rätt till viss upphovsrättslig ersättning
              vid fotokopiering av deras verk. Staten och Kommunförbundet betalar
              årligen en klumpsumma för rätten att fotokopiera konstverk för
              i huvudsak undervisningssyfte. Resurserna betalas till företaget
              Bonus Presskopia som på uppdrag av ett antal medlemsorganisationer
              bevakar rättsinnehavarnas ekonomiska intressen. Därefter fördelas
              resurserna av Bonus till medlemsorganisationerna, som i sin tur
              och efter egna regler fördelar resurserna till konstnärerna.
            </seg>
            <seg xml:id="i-76fd1668935890f4-0">
              Eftersom det rör sig om förhållandevis små resurser, fördelas
              de oftast inte till varje enskild konstnär som fått ett verk kopierat
              utan i stället i form av stipendier. Medlemsorganisationerna i
              Bonus representerar olika konstnärsgrupper, till exempel bildkonstnärer,
              fotografer, tecknare, tonsättare och författare.
            </seg>
            <seg xml:id="i-d45db2b68d5fa6bd-0">
              Fru talman! Så långt är allt gott och väl. Men här finns det
              problem, och de uppstår i och med att Bonus Presskopia tillåter
              bara en medlemsorganisation för varje konstform. De mindre konstnärsorganisationerna
              får alltså inte ansluta sig till Bonus.
            </seg>
            <seg xml:id="i-86de62637a5e2550-0">
              Givetvis bör statens kopieringsersättning gå till alla de konstnärsorganisationer
              som ställer sina medlemmars verk till förfogande för kopiering.
              Det borde vara självklart att alla konstnärer på samma villkor
              får del av den upphovsrättsliga ersättningen. Så är det emellertid
              inte i dag. Därför vill vi kristdemokrater att en utvärdering
              görs av det rådande fördelningssystemet.
            </seg>
            <seg xml:id="i-1d675bf3e8ac6af4-0">
              Förr om åren har utskottsmajoriteten avstyrkt liknande yrkanden
              med hänvisning till att man förutsätter att det vi tar upp kommer
              att övervägas inom ramen för ett arbete som enligt uppgift pågår
              i Regeringskansliet och som går ut på att genomföra direktivet
              om upphovsrätt i informationssamhället. När vi hade den här debatten
              för ett år sedan avstyrkte majoriteten med beskedet att regeringen
              har för avsikt att överlämna en proposition senare i år, alltså
              under år 2004. Det kom ingen proposition 2004 även om det nu kanske
              verkar vara något på gång. Men i det betänkande som nu ligger
              framme står det ingenting om den proposition som aldrig kom förra
              året. I stället heter det nu att utskottet alltjämt anser att
              den aviserade översynen av upphovsrättslagen bör avvaktas. Därför
              avslås motionsyrkandet.
            </seg>
            <seg xml:id="i-288e7a928e60d8f5-0">
              Fru talman! Även om regeringens avsikter är aldrig så goda må
              det förlåtas oss om vi är något luttrade när det gäller regeringens
              tidsbestämning mot bakgrund av redovisade avsikter. Under tiden
              som ingenting händer kommer även fortsättningsvis många konstnärer
              och andra utövare att gå miste om rättmätig upphovsrättslig ersättning.
            </seg>
            <seg xml:id="i-6c219c53a4ef579f-0">
              Så kommer jag till frågan om arenarätten. Den som går på till
              exempel ett idrottsevenemang och betalar sin entrébiljett kan
              samtidigt ta med sig sin videokamera. Tekniskt är det möjligt
              att koppla kameran till en mobiltelefon och sända över bilderna
              till en webbsida. Teoretiskt kan alltså vem som helst direktsända
              idrottsevenemanget på en hemsida. I dag finns det ingen immaterialrätt
              som förhindrar detta. Den som däremot gör samma sak i samband
              med en teaterföreställning begår ett brott mot upphovsrätten.
            </seg>
            <seg xml:id="i-c2848910f66bbf7f-0">
              I svensk lagstiftning existerar inte någon äganderätt eller upphovsrätt
              beträffande sändningsrätter för föreningar eller sammanslutningar,
              till exempel idrottsklubbar. När Fotbollförbundet säljer tv-rättigheter
              är det faktiskt bara ett slags skenbar rättighet som man säljer.
              Vad det egentligen handlar om är den rätt som tillkommer ägaren
              till en idrottsanläggning eller arrangören vid ett evenemang att
              ta ut en högre inträdesavgift för ett sändande tv-bolag. Först
              när ett tv-bolag gjort en upptagning inträder upphovsrätten, och
              då är det tv-bolaget som får den. Det finns alltså ingen generell
              äganderätt beträffande händelseförlopp i realtid.
            </seg>
            <seg xml:id="i-02e55750705d232d-0">
              I dag finns det ingen skyddslagstiftning beträffande upphovsrätt
              för arrangörer av idrottsevenemang, ej heller för evenemang med
              imitatörer, akrobater och cirkus- eller varietéartister. Arrangören
              har visserligen rätten till arenan där evenemanget sker, men informationen
              kring det som sker under evenemanget är inte skyddad i upphovsrättslig
              mening.
            </seg>
            <seg xml:id="i-fd6c4cec19b53400-0">
              Vi menar att behovet av skydd för rättigheter som äganderätten
              och rätten till de egna evenemangen bör utredas. Så kallade arenarättigheter
              finns i vissa andra länder. Det kan vara befogat att utreda möjligheterna
              att införa liknande rättigheter i Sverige.
            </seg>
            <seg xml:id="i-1908993fcd64d666-0">
              Fru talman! Det är trots allt intressant att se att utskottsmajoriteten
              långsamt verkar vara på glid åt rätt håll i den här frågan. För
              ett år sedan kritiserade jag majoriteten när den ansåg att det
              inte fanns några bärande skäl för att man skulle överväga införandet
              av ett nytt immaterialrättsligt skydd. Samtidigt bekände den sig
              till de antaganden som gjordes av 1986 års lagstiftning på området
              och som går ut på att det är möjligt för artister och andra utövare
              som saknar upphovsrättsligt skydd att avtalsvägen skaffa sig garantier
              mot att obehöriga upptagningar av deras prestationer sker.
            </seg>
            <seg xml:id="i-a615a2e83ea44241-0">
              Jag hävdade då att det var möjligt att det fanns fog för dylikt
              resonerande för 18 år sedan, då till exempel Internet inte fanns.
              Men hur ska någon i dag via ett kontrakt kunna skaffa sig garantier
              för att obehöriga upptagningar av de egna prestationerna inte
              sker när vem som helst medelst en enkel videokamera och mobiltelefon
              kan direktsända evenemang på en hemsida?
            </seg>
            <seg xml:id="i-507b2838d74bfd54-0">
              Det är intressant att se att majoriteten i år i sin avslagsmotivering
              har strukit meningen: De antaganden som gjordes år 1986 om möjligheter
              för utövare som saknar upphovsrättsligt skydd att avtalsvägen
              få till stånd garantier mot obehöriga upptagningar är, såvitt
              utskottet kunnat bedöma, riktiga. Den meningen är alltså struken
              i år.
            </seg>
            <seg xml:id="i-b6808d597e16373c-0">
              Kanske polletten håller på att trilla ned. Självfallet kunde
              inte 1986 års lagstiftning på området förutse Internet. Då hade
              man förmodligen inte hävdat att artister och andra som saknar
              upphovsrättsligt skydd i allmänhet kontraktsvägen skulle kunna
              skaffa sig garantier mot att obehöriga upptagningar av deras prestationer
              sker.
            </seg>
            <seg xml:id="i-bc0af94fc30fde3f-0">
              Avslutningsvis, fru talman, vill jag säga att vi kristdemokrater
              står bakom våra reservationer, men jag nöjer mig med att yrka
              bifall till reservation 8.
            </seg>
          </u>
          <note type="speaker" xml:id="i-5eaa2939a8a80de7-0">
            Anf. 27 TASSO STAFILIDIS (v):
          </note>
          <u who="tasso_stafilidis_d5b859" xml:id="i-0eb104974d1aba1d-0">
            <seg xml:id="i-faf2a671d1d037fc-0">
              Fru talman! Det verkar ju som att det finns en samsyn eller det
              inte bara verkar som utan det är så att det finns en samsyn i
              utskottet vad gäller existensen av patenträtten och upphovsrätten.
              Det har inte minst gjorts tydligt genom de anföranden som vi har
              hört tidigare från de föregående representanterna för respektive
              partier.
            </seg>
            <seg xml:id="i-43e83eb26a766c9f-0">
              Men så finns det några frågor där vi vill se olika lösningar
              på hur patenträtten och upphovsrätten, alltså immaterialrätten,
              ska regleras. För oss i Vänsterpartiet handlar det ju väldigt
              mycket om de här avvägningarna. Vilken nivå ska skyddet ligga
              på för upphovsrättsinnehavarna, patenträttsinnehavarna? Och vilka
              möjligheter ska enskilda ha för sin information, för yttrandefriheten
              och för sin möjlighet att till exempel kunna kopiera för privat
              bruk?
            </seg>
            <seg xml:id="i-38fa0c4259f91021-0">
              Hela vårt utskott har ju, fru talman, varit ute på två spännande
              studieresor. Jag var med på den ena, till USA. Den andra gruppen
              var i Kina. Jag vet att vi tittade på bland annat frågor kring
              immaterialrätt i båda de här grupperna på studieresorna. Jag måste
              bara konstatera att sådana här studieresor är oerhört viktiga
              för att riksdagens ledamöter ska kunna få en inblick i hur lagstiftningen
              och regleringen ser ut ute i världen. Framför allt har vi en oerhörd
              hjälp av det sedan när vi ska göra våra avvägningar för reglerna
              här i Sverige.
            </seg>
            <seg xml:id="i-840ab8a98d8ad06b-0">
              För som vi alla känner till är det ju så att den immaterialrättsliga
              regleringen är gränslös. Vi pratar ju väldigt mycket om regler,
              gemensamma regler, inom EU. Men de här frågorna, som gäller patenträtt
              och upphovsrätt, sträcker sig långt utanför EU:s gränser. Det
              är viktigt att vi inte glömmer bort det. Vi måste nå lösningar
              där det finns ett samarbete och en samsyn som, någotsånär i alla
              fall, är global.
            </seg>
            <seg xml:id="i-360414767b38d302-0">
              Fru talman! För några år sedan, eller för något år sedan, beslutade
              riksdagen om regler på det biotekniska området. För Vänsterpartiets
              räkning vill jag påtala att vi i stort står bakom det betänkande
              som lagutskottet har lagt fram på alla punkter utom en. Den kommer
              jag att komma tillbaka till alldeles strax. Men inom det biotekniska
              området fick vi för första gången i Sverige en tydlig reglering
              genom att anta det EU-direktiv som blev en svensk lagstiftning
              som röstades igenom här i riksdagen. Genom det beslutet fick vi
              klara regler för vad man får och inte får göra. Skillnaden dessförinnan
              var ju att det inte fanns några klara regler. Vi hade inte någon
              reglering i den svenska lagstiftningen av vad som fick eller inte
              fick lov att patenteras på det biotekniska området. Nu tycker
              jag att vi har det.
            </seg>
            <seg xml:id="i-d85f804e91966d35-0">
              Därför har jag inte någon förståelse för det yrkande som Kristdemokraterna
              lägger fram i sin motion, utom för de farhågor som vi alla bör
              känna och som också lyfts fram under debatten nämligen hur det
              kommer att se ut i framtiden. Nu tillsätts en arbetsgrupp som
              ska titta på detta och följa utvecklingen. Jag ser med spänning
              fram emot det arbete som fortlöpande kommer att presenteras av
              gruppen.
            </seg>
            <seg xml:id="i-f4f7363d52a72b43-0">
              Så till den fråga där Vänsterpartiet tillsammans med Centerpartiet
              har en reservation. Det är reservation nr 5, som jag även vill
              yrka bifall till, och handlar om datorrelaterade uppfinningar.
              Där vill jag instämma i mycket av det som Martin Andreasson sade.
              Huvuddelen av reservationen handlar om att vi är oroliga för just
              den utveckling som håller på att ske, nämligen att många länder
              inom EU vill ha en liknande reglering som den i USA, där man i
              stort sett får ta patent på allt. Så sent som strax före jul fanns
              det stor risk för att man inom EU skulle klubba igenom ett sådant
              förslag, men några länder satte sig emot det och nu är frågan
              åter bordlagd för att tas upp senare.
            </seg>
            <seg xml:id="i-127614048a8db517-0">
              Martin Andreasson tog bland annat upp att Folkpartiet väckt motioner
              om att börja om från början. Det låter spännande, fru talman,
              och jag kan tycka att det är ett alldeles utmärkt grepp. Det lär
              behövas. EU-parlamentet och EU-kommissionen behöver nog nollställa
              sig för att kunna komma vidare i denna fråga. Jag yrkar alltså
              bifall till reservation nr 5.
            </seg>
            <seg xml:id="i-d9377b3885a1738c-0">
              Andra frågor som tas upp i betänkandet upphovsrättsligt skydd,
              skydd som reglerar till exempel kopiering och användning av material
              på Internet och så vidare är just sådant som ska presenteras i
              den kommande propositionen och följer EU-direktivet på området.
              Det är en proposition som Vänsterpartiet kommer att stå bakom.
              Den har alltså inte presenterats än. Lagrådsremissen har nyligen
              lämnats in till Lagrådet, och vi väntar med spänning på Lagrådets
              reaktioner.
            </seg>
            <seg xml:id="i-a26bef51ce4dd404-0">
              Det arbete som legat till grund för lagrådsremissen har varit
              mycket intressant, och jag måste säga att jag lärt mig enormt
              mycket. Oerhört proffsiga tjänstemän vid Justitiedepartementet
              har in i det sista jobbat och slitit för att vi ska få en så bra
              produkt som möjligt och kunna göra just de avvägningar som vi
              politiskt ställt krav på.
            </seg>
            <seg xml:id="i-a2b5c8e4f3f7c21a-0">
              Den debatten kommer vi att föra när propositionen behandlas i
              kammaren. Jag ska därför inte föregripa den nu mer än genom att
              säga att det kommer att bli ett mycket spännande arbete, och jag
              hoppas på spännande diskussioner kring propositionen när den läggs
              fram för riksdagen. Den kommer också att ge svar på många av de
              frågor som tas upp i dagens betänkande.
            </seg>
            <seg xml:id="i-7bcaf9372df35b70-0">
              Fru talman! Jag skulle vilja beröra ytterligare två frågor. Den
              ena handlar om ersättningen för kopiering, där jag inte riktigt
              håller med Ingemar Vänerlöv när han säger att de mindre organisationer
              som inte får medlemskap i Bonus Presskopia står helt utan ersättning.
              Det framgår mycket tydligt av andra stycket på s. 26 i betänkandet
              vad lagstiftningen säger. I just 26 § fjärde stycket upphovsrättslagen
              finns en bestämmelse som lagstiftningsmässigt säkerställer att
              alla får ersättning.
            </seg>
            <seg xml:id="i-51c16848dc080987-0">
              Det som emellertid kan stämma med vad Ingemar Vänerlöv säger
              är att de mindre organisationer som inte är medlemmar kanske inte
              har samma möjligheter att förhandla med Bonus Presskopia som de
              som är medlemmar. Men lagstiftningen säkerställer i alla fall
              att alla ska ha ersättning från de medel som tas in.
            </seg>
            <seg xml:id="i-a993a3461907321f-0">
              Avslutningsvis vill jag beröra arenarätten. Det är en fråga som
              framför allt kd drivit hårt i kammaren. Vi har i dag ingen reglering
              i immaterialrätten som säger att det ska finnas en särskild arenarätt.
              Men precis som Ingemar Vänerlöv påpekade i den förra debatten
              var vi många som ansåg att man genom olika avtal kan reglera detta.
              Framför allt kan enskilda som arrangerar till exempel en fotbollsmatch
              eller en cirkusföreställning tala om för dem som de säljer biljetter
              till att man inte får lov att sända från arrangemanget.
            </seg>
            <seg xml:id="i-2c6374dd8950cbc1-0">
              Det som Ingemar Vänerlöv sedan tar upp, och som vi kanske aldrig
              kommer att kunna komma till rätta med, är de som utan tillåtelse,
              trots reglering och lagstiftning, gör detta alltså de som kopierar
              och filmar utan tillstånd. Mot dem som bryter mot regleringar
              och lagstiftning finns det andra åtgärder man kan vidta än att
              ha en arenarätt. Från Vänsterpartiet känner vi oss inte redo att
              införa en sådan lagstiftning i dag, men vi får väl se vad framtiden
              utvisar.
            </seg>
          </u>
          <note xml:id="i-05ec48c17e45163d-0">
            Med detta vill jag yrka bifall till utskottets förslag i betänkandet,
            utom i den del där jag yrkat bifall till Vänsterpartiets reservation.
          </note>
          <note type="speaker" xml:id="i-4a11231cc7556ac5-0">
            Anf. 28 VIVIANN GERDIN (c):
          </note>
          <u who="viviann_gerdin_9a9061" xml:id="i-d3ee0a827acc46fb-0">
            <seg xml:id="i-ae59891a0421f333-0">
              Fru talman, ledamöter och åhörare! Jag vill ägna mitt inlägg
              åt det som handlar om att skydda idéer och åt att tala om vems
              idéer det gäller. I betänkande LU7 vill jag sätta fokus på datorrelaterade
              uppfinningar och det osäkra rättsläget vad gäller patent på mjukvaror
              i Europa.
            </seg>
            <seg xml:id="i-9d4467bfe1e34788-0">
              I den europeiska patentkonventionen, EPC, liksom i medlemsstaternas
              patentlagar står uttryckligen att datorprogram inte är patenterbara
              uppfinningar. Trots detta utfärdas tusentals patent på datorrelaterade
              uppfinningar.
            </seg>
            <seg xml:id="i-b396d578d678a9f6-0">
              Osäkerheten ligger främst i att eftersom en programmering eller
              ett datorprogram anses innebära ett tekniskt bidrag, eller vara
              en del av en teknisk uppfinning, anses det därmed inte utgöra
              ett datorprogram som sådant och faller därför under en undantagsregel.
              Detta är mycket förvirrande, och från Centerpartiets sida vill
              vi framföra att den svenska nationella hållningen i alla internationella
              förhandlingar bör vara att patent på mjukvara inte ska få förekomma.
              Därför vill jag yrka bifall till reservation nr 5.
            </seg>
            <seg xml:id="i-40a8e6591b6ed4e8-0">
              Vårt skäl för detta ställningstagande är följande. Det är mycket
              troligt att ett införande av programvarupatent i Europa skulle
              bromsa den tekniska utvecklingen, vilket i sin tur skulle medföra
              att kostnaderna för utveckling ökar och kvaliteten på programvarorna
              försämras. Risken med detta är att man låser och monopoliserar
              utvecklingen av nya tillämpningar och produkter. Dessutom stärker
              man de stora multinationella företagen på småföretagens och konsumenternas
              bekostnad. Det vill vi i Centerpartiet inte medverka till.
            </seg>
            <seg xml:id="i-1872a024eeaf1b2f-0">
              Vi anser att det är mycket viktigt att patenträtten inte blir
              så vidsträckt att den inskränker på rätten att forska och utveckla
              nya metoder och program. En programmering eller ett datorprogram
              skyddas i dag av upphovsrätten. Det tycker vi ger ett tillräckligt
              skydd för dessa mjukvaruprodukter.
            </seg>
            <seg xml:id="i-b3b380a65c4e5988-0">
              Som skäl för att införa patent i Europa brukar man anföra att
              det handlar om att skydda utvecklingen av nya program och att
              stimulera nya idéer. Men i verkligheten förhåller det sig precis
              tvärtom. Patent på mjukvara har systematiskt använts för att förhindra
              de små företagen och entreprenörer att komma med nya innovativa
              lösningar. Det har ofta funnits ett vagt utformat patent som man
              har kunnat använda i en patentstrid.
            </seg>
            <seg xml:id="i-2db911b8336f6852-0">
              Av de företag som är verksamma i IT-branschen med att ta fram
              mjukvara är en mycket stor del småföretagare, ca 80 %. De små
              mjukvaruföretag som finns i dag har inte haft resurser, och kommer
              troligen inte att ha det heller i framtiden, att utmana stora
              företag då det gäller patent. De kommer i stället att tvingas
              bort från banan innan patenten ens prövats.
            </seg>
            <seg xml:id="i-86d1b9de8965bd5b-0">
              Om man inför patent på mjukvara kan ingen som utvecklar datorprogram
              gå säker från att bli stämd för patentintrång. För många småföretag
              inom IT-branschen kan det innebära att de blir helt rättslösa.
              En patentprocess är mycket dyrbar för de små företagen. De har
              inte alls kapital och resurser att hävda att de har rätten på
              sin sida.
            </seg>
            <seg xml:id="i-794841a31c341bdf-0">
              Vi i Centerpartiet vill därför uppmana regeringen att inom EU
              föra fram riskerna med patent på datorrelaterade uppfinningar.
              Det är också viktigt att regeringen har en åsikt i frågan och
              inte bara avvaktar och böjer sig för rådets direktiv.
            </seg>
            <seg xml:id="i-a81fd72be1f67e9c-0">
              Det var mycket klokt det Martin Andreasson sade här tidigare.
              En EU-parlamentariker från Folkpartiet har föreslagit att man
              behöver börja om på nytt i den här frågan. Jag hoppas verkligen
              att det går åt det hållet. Som det är nu håller vi långsamt på
              att glida över i helt fel riktning.
            </seg>
            <seg xml:id="i-f544583d23b8b344-0">
              Vi skulle önska att regeringen för fram en starkare åsikt från
              svensk sida. Regeringen har riksdagen bakom sig i det.
            </seg>
          </u>
          <note type="speaker" xml:id="i-ab454fac6ea79674-0">
            Anf. 29 HILLEVI LARSSON (s):
          </note>
          <u who="hillevi_larsson_67e0bc" xml:id="i-42c50553730cf7ee-0">
            <seg xml:id="i-878d17544d455ed0-0">
              Fru talman! Den internationella utvecklingen och IT-teknikens
              framsteg eller fortskridande är lite vad som ligger över hela
              debatten. Det återkommer i de specifika frågorna.
            </seg>
            <seg xml:id="i-624a8846e6d1ae97-0">
              Det finns en utmärkt motion från Folkpartiet av Eva Flyborg om
              att vi ska följa den internationella utvecklingen och göra det
              möjligt för svenska företag att söka patent på europeisk nivå.
              Det är utmärkt, men det arbetet pågår redan. Det är på gång och
              därmed tillgodosett.
            </seg>
            <seg xml:id="i-f53451d6a2c56a9e-0">
              Vi har haft två debatter hittills om dels biotekniska uppfinningar,
              dels datorrelaterade uppfinningar. De debatterna kan tyckas väldigt
              olika, men egentligen är de ganska så lika. Diskussionen om biotekniska
              uppfinningar handlar om gränsdragningar. Det handlar inte om att
              kunna ta patent på liv. Det handlar om: Var ska man dra gränsen?
            </seg>
            <seg xml:id="i-17647dcd5b5d421a-0">
              Det finns väldigt tydliga regler. Det handlar inte om hela gener.
              Det är gensekvenser som har avskilts från kroppen där man har
              en industriell användning och en funktion i genen. Likadant är
              det med datorrelaterade uppfinningar. Det är inte mjukvara som
              sådan utan den tekniska innovationen av mjukvara i vissa fall.
            </seg>
            <seg xml:id="i-115dd1eda5be5eda-0">
              Det som är intressant är att lika lite som det tidigare genomförda
              direktivet om biotekniska uppfinningar innebär en utvidgning av
              möjligheter till patent innebär det detta för datorrelaterade
              uppfinningar. Det är alltså inte någon utvidgning. Det finns redan
              i dag tusentals patent på området.
            </seg>
            <seg xml:id="i-6b3a4aed809cad43-0">
              Det är just för att det är så tvetydigt. Det finns inte specificerat
              just när det gäller datorrelaterade uppfinningar utan är en mer
              allmän patenträtt. Det är därför det är så viktigt att man drar
              gränsen. Det gäller att se till att det inte blir för långtgående
              patent.
            </seg>
            <seg xml:id="i-673712d5d31d0b67-0">
              Man kan aldrig förbjuda forskning. Forskning är alltid tillåten.
              Det som man däremot kan reglera är kommersialiseringen av forskningens
              resultat. Det innebär att det är den som har patenträttigheten
              som får kommersialisera sitt resultat inom den tid patentet gäller.
            </seg>
            <seg xml:id="i-8e62b830e0fcaebc-0">
              Skulle man använda uppfinningen till att vidareutveckla en ny
              uppfinning är detta också tillåtet. Det kan vara så att man får
              betala en liten del av det man får in kommersiellt till den ursprungliga
              rättighetshavaren. Men man kan inte stoppa forskning och nya uppfinningar.
              Det är viktigt att konstatera det.
            </seg>
            <seg xml:id="i-faffd35541ffc862-0">
              Det är inte alls så långtgående som den amerikanska modellen,
              vilket har kommit upp i debatten, och att allt i stort sett skulle
              kunna patenteras. Man skiljer väldigt noga. Det ska vara en teknisk
              innovation. Det får inte vara rena affärsmetoder som inte har
              med den tekniska datorfunktionen att göra.
            </seg>
            <seg xml:id="i-3292db810077784c-0">
              Som ett exempel kan nämnas att man kan gå in på hemsidan på nätet
              för något som heter Amazon och beställa böcker, cd, dvd och så
              vidare. Man kan beställa med en enda knapptryckning. Denna funktion,
              det vill säga att man kan beställa med en enda knapptryckning,
              är patenterbart i USA. Men det kan inte patenteras i den svenska
              och därmed europeiska lagstiftningen. Det är en affärsmetod mer
              än en teknisk lösning.
            </seg>
            <seg xml:id="i-dc89d5e7daafba31-0">
              Det är snarare en fördel för att inte få för breda och långtgående
              patent att man nu reglerar tydligt vad som ska gälla. Man måste
              också nämna att detta inte ens ligger på bordet här i riksdagen
              och i EU. Det kommer att behandlas av ministerrådet. Det är en
              förhandling som pågår. Europaparlamentet hade en annan uppfattning
              än ministerrådet. Det slutgiltiga resultatet kanske inte blir
              exakt så som det förslag som ligger i dag, vem vet.
            </seg>
            <seg xml:id="i-3e9cf9b62212b45d-0">
              Jag skulle också vilja beröra arenarätt. Tasso Stafilidis har
              på ett bra sätt tagit upp en del invändningar mot det. Man måste
              dra gränsen någonstans. Det är klart att man skulle kunna ta in
              idrottsevenemang, akrobater, imitatörer och så vidare. Men frågan
              är hur man ska göra med föredragshållare och till och med politiker.
              Deras framföranden kanske skulle ha samma rättigheter så att man
              inte får fotografera och filma. Var går gränsen? Huvudprincipen
              är ändå friheten för medborgare och till exempel journalister
              att ta bilder på sin omvärld.
            </seg>
            <seg xml:id="i-65d01bd0af336fdf-0">
              Man kan i varje enskilt fall avtala att man när man besöker ett
              evenemang inte får ta bilder. Sedan kan man alltid bryta mot detta,
              och självklart görs det. Men det blir inte lättare att komma åt
              det för att man har arenarätt jämfört med om man har dagens avtalslösning
              i de situationerna. Det är samma svårigheter i båda fallen.
            </seg>
            <seg xml:id="i-ecd212a5088b320d-0">
              När det gäller kopiering har Tasso Stafilidis också på ett bra
              sätt bemött den frågan. En annan fråga i betänkandet som lite
              liknar den är frågan om följerätt, det vill säga konstnärers möjlighet
              att få ersättning när man säljer deras verk vidare. Där var en
              liknande diskussion. Det gällde risken att vissa organisationer
              som hanterar inkassering av pengarna och utbetalningar skulle
              diskrimineras.
            </seg>
            <seg xml:id="i-1d72c0dbaa8928c6-0">
              Här finns ett fall från Högsta domstolen som visar att så inte
              är fallet. BUS är den stora organisationen för bildkonstnärer.
              Det finns ytterligare en organisation som heter DUR. HD-domen
              visar att båda organisationerna har rätt att sköta hanteringen
              av pengarna och utbetalning till konstnärer.
            </seg>
            <seg xml:id="i-e85ed545bc8cc3e0-0">
              Det är väldigt viktigt att skydda patenträttighetshavarna mot
              patentintrång. Därför har vi här i riksdagen beslutat om skärpta
              regler. Det gäller skärpta straff, skadestånd och civilrättsligt
              förfarande för att säkra bevis i fallen. Även på EU-nivå har man
              arbetat med miniminivåer för komma till rätta med bevis, vite
              och skadestånd. Utöver det finns ett direktiv för att säkerställa
              skyddet för immaterialrätten på EU-nivå som ska införas i svensk
              rätt. Vi vill avvakta vad det slutar i.
            </seg>
            <seg xml:id="i-d8636e1c0febcc6d-0">
              Jag kan avslutningsvis säga att jag tycker att betänkandet innehåller
              många bra och intressanta motionsyrkanden. Men jag anser att de
              flesta av dem tillgodoses av gällande rätt och pågående arbete
              både här i Sverige och i EU. När det gäller det som inte är klart
              än får vi avvakta resultatet av det.
            </seg>
          </u>
          <note type="speaker" xml:id="i-daba50cd6a112a77-0">
            Anf. 30 INGEMAR VÄNERLÖV (kd) replik:
          </note>
          <u who="ingemar_vanerlov_5debc7" xml:id="i-58fc846773524bc7-1">
            <seg xml:id="i-9b0d75fe2d2fcb60-0">
              Fru talman! Jag har svårt att tänka mig att någon politiker skulle
              ha något att erinra mot att bli fotograferad och ivägskickad på
              en hemsida så att fler människor kan skaffa sig uppgifter och
              information om vad man har att säga, Hillevi Larsson. Men det
              var inte det jag egentligen skulle prata om här nu.
            </seg>
            <seg xml:id="i-d98155791c648b74-0">
              Jag nämnde i mitt anförande att utskottsmajoriteten har ändrat
              sig lite grann när det gäller tidigare behandling och när man
              nu tar ställning. Förut ansåg man att det varken i motioner eller
              på annat sätt hade framkommit några bärande skäl för att man i
              Sverige skulle överväga införandet av ett nytt immaterialrättsligt
              skydd. Man stödde sig på den mening som jag läste upp förut: De
              antaganden som gjordes 1986 om möjligheter för utövare som saknar
              upphovsrättsligt skydd att avtalsvägen få till stånd garantier
              mot obehöriga upptagningar är såvitt utskottet kunnat bedöma riktiga.
            </seg>
            <seg xml:id="i-1142277f3143dcb2-0">
              Det stödde man sig alltså på förra året. Det gör man inte längre.
              Nu verkar det inte som att man stöder sig på någonting. Menar
              man nu, Hillevi Larsson, att de antaganden som gjordes 1986 inte
              riktigt håller streck med tanke på de snart 20 år som har gått
              mot bakgrund av Internets utveckling och så vidare?
            </seg>
            <seg xml:id="i-4a39dfdcf13a4c1d-0">
              Och hur bedömer Hillevi Larsson att man ska kunna fixa till avtal?
              Skulle det exempelvis stå skrivet någonting på biljetten om att
              fotografering eller översändning till webbsidor ej får förekomma
              och så vidare? Vad skulle det ha för verkan när det ändå inte
              finns ett upphovsrättsligt skydd för evenemanget och informationen
              om detsamma?
            </seg>
          </u>
          <note type="speaker" xml:id="i-df91ba9a3da7cb03-0">
            Anf. 31 HILLEVI LARSSON (s) replik:
          </note>
          <u who="hillevi_larsson_67e0bc" xml:id="i-42c50553730cf7ee-1">
            <seg xml:id="i-226a3df59a10d156-0">
              Fru talman! När det gäller den första frågan om politiker och
              om det finns ett behov där så tror jag generellt sett att vi politiker
              är glada när folk kommer och lyssnar och även fotografer. Ännu
              bättre är det kanske när vi kommer i tidningen! Men man ska inte
              dra alla över en kam. Det finns politiker som drar oerhörda mängder
              människor. Låt oss säga att till exempel Bill Clinton är på besök.
              Det kan också till och med vara någon svensk toppolitiker. I de
              fallen kanske det kan vara intressant. Jag tror säkert att man
              kan förhandla fram detta avtalsvägen, eller så kan man se till
              att biljettpriset till sådana evenemang täcker kostnaderna.
            </seg>
            <seg xml:id="i-a4e98ca75ee7ef96-0">
              Vad gäller den mening som skulle tas bort kan jag utläsa i betänkandet
              att den finns kvar under rubriken Bakgrund. Bakgrund är kanske
              inte detsamma som motivering, men jag tycker ändå att det är ett
              viktigt underlag för beslutet. Om vi i utskottet hade tagit avstånd
              från meningen så hade vi inte haft den kvar under rubriken Bakgrund.
              Där står precis det här om att man kontraktsvägen i allmänhet
              kan skapa sig garantier.
            </seg>
            <seg xml:id="i-c5e99409f5fa1808-0">
              Problemet i och med Internets utveckling gäller även för teaterföreställningar
              och för dem som har den så kallade arenarätten. Även om det är
              förbjudet så kan man ju även där ha med en kamera och sedan sända
              via webben. Det är egentligen ett annat problem.
            </seg>
            <seg xml:id="i-473ae6162713484a-0">
              Hur ska man då konkret manifestera förbudet mot att ta bilder?
              Jag har ett exempel från när jag var på Broadway för första och
              enda gången hittills, för jag brukar inte vara där så ofta och
              såg The Producers . Då kom en person fram innan föreställningen
              började, krävde tystnad i lokalen och sade att det är förbudet
              med all fotografering. Så enkelt var det. Jag tror att man kan
              ha både den och andra lösningar i de här sammanhangen.
            </seg>
          </u>
          <note type="speaker" xml:id="i-57e1a938597dd6ef-0">
            Anf. 32 INGEMAR VÄNERLÖV (kd) replik:
          </note>
          <u who="ingemar_vanerlov_5debc7" xml:id="i-58fc846773524bc7-2">
            <seg xml:id="i-a24f11e03a9d4ace-0">
              Fru talman! Jag tycker inte att det finns några bärande skäl
              för utskottsmajoriteten att avslå det utökade skydd som vi vill
              införa.
            </seg>
            <seg xml:id="i-34c632263d37dcd2-0">
              Vi kan till exempel ta en imitatör; vi kan tänka oss det uppskattade
              programmet Public Service som finns i Godmorgon, världen! Där
              finns imitatörer och lite trevlig satir om svenskt samhällsliv
              och så vidare. Säg att det skulle förekomma i en lokal där det
              skulle kunna komma in 1 000 människor. Det kan vara lätt att ha
              avtal om det gäller fem personer. Men om det är 1 000 personer
              har jag svårt att se hur man ska kunna fixa till ett avtal som
              skulle ha fog för sig och någon form av giltighet.
            </seg>
            <seg xml:id="i-cb613dc9ae8b3df6-0">
              Hillevi Larsson sade att det är likadant med en teaterföreställning;
              även där kan man bryta. Men det är inte riktigt på samma sätt,
              för den är upphovsrättsligt skyddad. Det är det inte om exempelvis
              någon eller några imitatörer gör föreställningar som upprepas
              dag efter dag. Då kan någon vara där och med videokamera och mobiltelefon
              få över det till en webbsida. Sedan kan otroligt många människor
              ta del av detta. Man behöver inte besöka lokalen nästa dag, dagen
              efter eller vad det nu kan röra sig om.
            </seg>
            <seg xml:id="i-00395d9ce814cb18-0">
              Jag skulle vilja ha en förklaring till hur utskottsmajoriteten
              kan tänka sig att ett kontrakt eller avtal som har ordentligt
              fog för sig och något slags gällande rättsverkan skulle kunna
              vara formulerat.
            </seg>
          </u>
          <note type="speaker" xml:id="i-73569f861132c803-0">
            Anf. 33 HILLEVI LARSSON (s) replik:
          </note>
          <u who="hillevi_larsson_67e0bc" xml:id="i-42c50553730cf7ee-2">
            <seg xml:id="i-88fbbe2054cf29ae-0">
              Fru talman! Avtal har alltid en gällande rättsverkan om de är
              ingångna på rätt sätt, om parterna är överens och om man har informerat
              ordentligt. Jag ser inget större problem med detta.
            </seg>
            <seg xml:id="i-95561835cae94d8a-0">
              När det gäller att upplysa personer om vad som är tillåtet och
              inte så är det samma problem med teaterföreställningar, musikframträdanden
              och så vidare. Jag är övertygad om att inte alla i salongen inte
              minst barn, men även vuxna vet att det är förbjudet att ta bilder
              eller filma. Även i de fallen kan man gå åt andra hållet. Låt
              oss säga att ens barn eller någon som man känner framför ett stycke.
              Då kan man tillåta att det tas bilder och att journalister är
              där.
            </seg>
            <seg xml:id="i-86845f1daac3ef43-0">
              Man ska inte glömma att man i många fall, både när det gäller
              idrott, teater och annat, vill sprida det som händer. Det kan
              ju till och med vara en fördel att tv sänder en liten snutt från
              en föreställning; det kan leda till en större publik nästa dag.
              All spridning är alltså inte av ondo.
            </seg>
            <seg xml:id="i-e68ad64c45752a3d-0">
              Det är inte heller alla som vill se en film som är tagen med
              en rörlig kamera som skakar när någon sitter i biosalongen och
              tar bilder. Det blir ändå en sämre kvalitet.
            </seg>
            <seg xml:id="i-b17f44bc8024d7fe-0">
              Jag tycker inte att huvudfrågan gäller vad som ska vara reglerat
              eller inte. Den gäller hur vi ska komma åt dem som olagligen filmar
              eller fotograferar där inte den rättigheten finns inom teatern
              får man ju inte göra det eller där man avtalsvägen har kommit
              fram till detta. Hur kommer vi till rätta med det? Det är det
              som jag ser som huvudproblemet.
            </seg>
            <seg xml:id="i-1731db05836293f3-0">
              Återigen gäller det gränsdragningarna. Det kan gälla en lysande
              föredragshållare som därmed inte är en konstnär, men som improviserar
              fram ett lysande föredrag om nya medicinska rön till exempel.
              Det kan vara samma situation där; det kommer kanske inte lika
              många nästa dag om man har fått se det på webben, eller så kommer
              det dubbelt så många för att man har spridit information. Jag
              tror att vi egentligen är överens om att huvudproblemet är att
              komma till rätta med dem som utnyttjar det här.
            </seg>
          </u>
          <note type="speaker" xml:id="i-e350ba7c1f523f73-0">
            Anf. 34 VIVIANN GERDIN (c) replik:
          </note>
          <u who="viviann_gerdin_9a9061" xml:id="i-d3ee0a827acc46fb-1">
            <seg xml:id="i-87582da3b5dff095-0">
              Fru talman! Jag vill ställa några frågor till Hillevi Larsson
              eftersom jag tolkade hennes anförande så att frågan som gäller
              mjukvarupatent inte skulle vara så aktuell. Det finns två bitar
              i det här. Den ena är att det är en så osäker tolkning av gällande
              lagstiftning och den andra är hur frågan hanteras.
            </seg>
            <seg xml:id="i-9bb955c9f049d0aa-0">
              Före jul var detta inget ärende på EU-nämnden trots att det skulle
              tas upp på ministerrådet vid det sista mötet före ledigheten.
            </seg>
            <seg xml:id="i-2c130536d7d5f243-0">
              Det blev ingenting av det, utan man flyttade fram frågan om mjukvarupatent
              till ministermötet den 24 januari. Det har främst varit polska
              ledamöter som genom olika aktiviteter lyckades förhindra att det
              fattades ett beslut på ministermötet. Nu har man skjutit upp detta.
              Den 24 januari sade man att man skulle skjuta på beslutet en vecka,
              det vill säga till den 31 januari. Det är alltså nu på måndag.
            </seg>
            <seg xml:id="i-32a6a5e3887cc11a-0">
              Jag har en fråga till Hillevi Larsson som jag också tror är ledamot
              i EU-nämnden. Vi upplever att patent på datorprogram är en icke-fråga
              här i Sverige. Med tanke på Hillevi Larsson informationer från
              regeringssidan skulle jag vilja höra om detta över huvud taget
              kommer att diskuteras i EU-nämnden. Är det troligt att det kommer
              upp som planerat den 31 januari? I så fall är det ju verkligen
              en högaktuell fråga. Då kan man inte säga att den inte skulle
              vara aktuell för dagen.
            </seg>
          </u>
          <note type="speaker" xml:id="i-924cc469651db01d-0">
            Anf. 35 HILLEVI LARSSON (s) replik:
          </note>
          <u who="hillevi_larsson_67e0bc" xml:id="i-42c50553730cf7ee-3">
            <seg xml:id="i-60ee20b549100b73-0">
              Fru talman! Den här frågan är långt ifrån ny. Den har behandlats
              under lång tid. Jag är visserligen med i EU-nämnden, men jag vill
              påminna om att det är utskotten i riksdagen som huvudsakligen
              bär EU-politiken. Därför har vi i lagutskottet haft ordentliga
              föredragningar i den här frågan och dessutom bjudit in folk med
              olika ståndpunkter och naturligtvis även regeringen för att de
              ska få redovisa sin syn på de här frågorna. Detta hände alltså
              för länge sedan.
            </seg>
            <seg xml:id="i-753860761d78c22d-0">
              Frågan kan ändå komma upp i EU-nämnden, speciellt om den inte
              har varit uppe i utskotten. Men i det här fallet har den ju varit
              uppe i utskottet. Jag vet inte om den här frågan kommer upp den
              31 januari. Det får nog EU-nämndens kansli eller regeringen lämna
              besked om.
            </seg>
            <seg xml:id="i-da2cfdf0328ce812-0">
              Frågan är långt ifrån ny, och det måste finnas något nytt att
              presentera när frågan kommer upp. Ministerrådet håller på att
              förhandla nu. När beslutsunderlag föreligger måste man givetvis
              kunna ta ställning till det. Det är intressant att även lagutskottet,
              och inte bara EU-nämnden, tar ställning till det.
            </seg>
          </u>
          <note type="speaker" xml:id="i-2ea9a35ad82b8824-0">
            Anf. 36 VIVIANN GERDIN (c) replik:
          </note>
          <u who="viviann_gerdin_9a9061" xml:id="i-d3ee0a827acc46fb-2">
            <seg xml:id="i-67cc78f962bbf760-0">
              Fru talman! Frågan är väldigt intressant därför att det är väldigt
              svårt att tolka var gränsdragningarna går. Den är också intressant
              därför att det finns meningsskiljaktigheter mellan EU-parlamentet
              och ministerrådet och därför att det finns lite olika synpunkter
              i de nationella parlamenten.
            </seg>
            <seg xml:id="i-c3f91c0cb862410d-0">
              Det är väldigt olyckligt att man i dag för fram lite olika budskap
              från det europeiska patentverket och från EU-kommissionen. Det
              visar verkligen att detta inte är så enkelt. Det finns oerhörda
              svårigheter i § 3 där man har skrivit in vissa undantag, och betecknar
              dem som sådana när det gäller matematiska metoder och dataprogram,
              och att det inte är patenterbara uppfinningar. Det är oerhört
              komplicerat när man lyssnar på dem som kan den tekniska biten
              och när man lyssnar på dem som följer hur det ska gå till lagstiftningsvägen.
            </seg>
            <seg xml:id="i-733396cbb1cb8c68-0">
              Sedan är det synd att säga att bara lagutskottet skulle ha ansvar
              för det här. Jag tycker i och för sig att det är riktigt, men
              som läget är nu borde det också vara en fråga som kommer på bordet
              i EU-nämnden inför att ministerrådet ska fatta ett beslut. Jag
              vill skicka med Hillevi Larsson det.
            </seg>
          </u>
          <note type="speaker" xml:id="i-5f05f9b5f4e30d8f-0">
            Anf. 37 HILLEVI LARSSON (s) replik:
          </note>
          <u who="hillevi_larsson_67e0bc" xml:id="i-42c50553730cf7ee-4">
            <seg xml:id="i-790a17670111817c-0">
              Fru talman! Det är nu, som det är i dag utan den nya regleringen,
              som rättsläget är osäkert. Tusentals patent har redan beviljats,
              och då har man inte haft det här direktivet som grund. Då har
              man gått efter den vanliga patentlagstiftningen som inte är anpassad
              efter datorrelaterade uppfinningar. Det blir verkligen osäkert.
              Det är en tolkningsfråga i det enskilda fallet, mellan olika domstolar
              och länder om vad som är en uppfinning och vad som inte är det.
            </seg>
            <seg xml:id="i-8373eeb068547916-0">
              Jag vet inte exakt hur det slutliga förslaget kommer att se ut,
              men så som förslaget hittills har sett ut är det en rimlig kompromiss.
              Det är inte så långtgående som den amerikanska modellen. Det skulle
              vara att gå alldeles för långt och innebära att rena affärsmetoder
              kan patenteras. Men vi ska inte heller ha patentlöshet. Jag tror
              inte att det bara är stora företag som skulle drabbas av detta,
              utan även mindre företag. Det finns inget som hindrar ett mindre
              företag från att göra en innovativ lösning, och då behöver man
              skydd på det området.
            </seg>
            <seg xml:id="i-46c297c2f8b7ecfd-0">
              Sedan vill jag också påminna om att ingenting hindrar forskning.
              Kommer man på en ny idé när man forskar får man kommersialisera
              resultatet av det. Jag ser snarare att det är välkommet ju snabbare
              de här reglerna kan införas. Sedan får vi se exakt hur utformningen
              blir. Jag uppfattar förslaget som det ser ut i dag som en väldigt
              bra kompromisslösning. Det är brännande hett, och jag är övertygad
              om att så fort förslaget kommer och ska upp på EU:s bord och fattas
              beslut om, kommer EU-nämnden att få titta på frågan. Ofta får
              vi papperna samtidigt som regeringen. Jag är övertygad om att
              det kommer att fungera.
            </seg>
          </u>
          <note type="speaker" xml:id="i-f1761631811bfff8-0">
            Anf. 38 GUNVOR G ERICSON (mp):
          </note>
          <u who="unknown" xml:id="i-3a85b39c4860178a-0">
            <seg xml:id="i-6bb574f086785cd6-0">
              Fru talman! Jag vill i mitt anförande framför allt ta upp två
              frågor som betänkandet berör. Det handlar om det som också har
              varit mycket diskuterat här tidigare i debatten, nämligen patent
              på mjukvara och genteknik.
            </seg>
            <seg xml:id="i-a5f6068826d81521-0">
              Miljöpartiet de gröna menar att den svenska regeringen ska verka
              för att patent på mjukvara inte införs i Europa genom att regeringen
              inom EU:s beslutande organ aktivt verkar för att databehandling
              inte uppfattas som tillhörande ett teknikområde i patenträttslig
              mening och att innovationer på databehandlingsområdet inte uppfattas
              som uppfinningar i patenträttslig mening. Vi säger ja till upphovsrättsskydd
              men inte till patent. Vi ska inte urholka grundtanken med patent.
            </seg>
            <seg xml:id="i-8a0669045081846f-0">
              Utskottsmajoriteten avslår miljöpartimotionerna Fi261 yrkande
              4 och L375 och hänvisar till pågående arbete inom EU. Hillevi
              Larsson tar också upp det i sitt anförande och säger att vi ska
              vänta på det som pågår. Men vitsen med motionerna är ju att ge
              ett tydligt mandat till regeringen i den pågående processen att
              verka för att mjukvarupatent inte införs på det sätt som ministerrådet
              och kommissionen har diskuterat. Då är det konstigt att utskottet
              motiverar sitt avslag med att man ska avvakta det pågående arbetet
              inom EU. Det verkar som om majoriteten inte vill att riksdagen
              ska ange en svensk hållning i frågan.
            </seg>
            <seg xml:id="i-5faad348b3513841-0">
              I Holland har parlamentet tvingat sin regering att ändra hållning.
              Sveriges riksdag borde också ge ett tydligt mandat till regeringen
              att verka för att mjukvarupatent inte ska införas.
            </seg>
            <seg xml:id="i-7583a98af849074d-0">
              Viviann Gerdin berörde de meningsskiljaktigheter som finns mellan
              EU-kommissionen och parlamentet. Det visar att det är viktigt
              att riksdagen ger regeringen ett mandat. Man kan undra om Hillevi
              Larsson och Socialdemokraterna, även om ni inte är beredda att
              bifalla motionerna, kommer att verka för att ta upp frågan i EU-nämnden
              innan det finns ett färdigt förslag för att diskutera hur Sveriges
              hållning ska vara här.
            </seg>
            <seg xml:id="i-22c7a79b46dfdd64-0">
              Patentlagstiftningen har ursprungligen tillkommit för att stimulera
              ny utveckling och för att tillsammans med upphovsrätten utgöra
              ett skydd för innovatörer och kreatörer. Området databehandling
              har hittills i svensk patenträtt skyddats genom upphovsrätt, men
              starka krafter arbetar nu för att även detta område ska vara patenterbart.
              Det finns dock ett flertal oberoende studier från både Europa
              och USA som pekar på att patent på databehandling verkar hämmande
              på den tekniska utvecklingen. Framför allt är det de små och medelstora
              företagen som verkar inom mjukvarubranschen som hotas.
            </seg>
            <seg xml:id="i-00fd34a83a4d56f4-0">
              Redan i dag beviljar Europeiska patentkontoret, EPO, patent på
              databehandling även om detta saknar stöd i lagstiftningen. Risken
              finns nu att dessa patent får lagstöd, vilket skulle innebära
              en kris för stora delar av IT-branschen, framför allt för öppen
              mjukvara. För att säkerställa att utvecklingen på IT-området inte
              hindras är det viktigt att Europa inte inför patent på databehandling
              likt det som redan finns i USA. Därför bör regeringen arbeta inom
              EU:s beslutande organ mot att patent på databehandling införs.
            </seg>
            <seg xml:id="i-08b128774dfe237a-0">
              Jag skulle till och med vilja säga att regeringen är nonchalant
              i IT-patentfrågan. Den 20 januari fick Miljöpartiet de grönas
              Gustav Fridolin skriftligt svar på en fråga till justitieminister
              Thomas Bodström angående patent på datorrelaterade uppfinningar.
              Frågan var varför EU:s ministerråd ansett att Tripsavtalet förbinder
              oss att tillåta patent på databehandling. Svaret blev att det
              mycket vidsträckta begreppet databehandling inte går att undantas
              som patentområde.
            </seg>
            <seg xml:id="i-a4ebc14d694182b0-0">
              Vi menar att det är en felaktig tolkning. Tripsavtalet kräver
              patent på alla teknikområden, men databehandling är inte ett teknikområde,
              och inget i Trips säger att det måste definieras som ett teknikområde.
              Att definiera databehandling som ett teknikområde är i själva
              verket lika felaktigt som att definiera matematik som teknikområde.
              Det omöjliggör inte patent på uppfinningar som är datarelaterade
              men talar tydligt om att själva databehandlingen inte är av teknisk
              natur och inte kan patenteras. Det är inte en omöjlig linje utan
              en som fått stöd av en majoritet i EU-parlamentet.
            </seg>
            <seg xml:id="i-7527f3cd3f2725ca-0">
              Vi i Miljöpartiet ser med hoppfullhet på teknisk utveckling.
              En teknisk utveckling inom informationsområdet ger möjligheter
              till öppna informationsflöden, nya tankar och demokratisk utveckling.
              Med mjukvarupatent stannar den utvecklingen av inom EU, och branschen
              förvandlas till juridisk träskmark. Konsekvensen av regeringens
              linje blir ett EU där stämningar och hot om stämningar är tongivande
              för IT-utvecklingen. För oss är det solklart fel riktning. Varför
              regeringen och utskottsmajoriteten låtsas som att det inte finns
              några problem med det eller att vi inte skulle ha något egentligt
              val är däremot svårare att förstå.
            </seg>
            <seg xml:id="i-7ddfd130d13102dd-0">
              Jag vill fråga: Kommer moderater och socialdemokrater att gå
              hand i hand och stödja regeringen i att säga ja till patent på
              mjukvara, om nu frågan kommer upp i EU-nämnden?
            </seg>
            <seg xml:id="i-4ff0a5e9626a9ff1-0">
              Miljöpartiet stöder reservation 5 i betänkandet, och jag yrkar
              alltså bifall till den.
            </seg>
            <seg xml:id="i-3711b9d2cd056268-0">
              Sedan har frågan om arenarätt tagits upp. Jag kan inte se att
              det finns något uppenbart behov att lagreglera det. Frågan är
              också: Hur stort är problemet? Låt parterna själva hitta lösningar!
            </seg>
            <seg xml:id="i-2376b9d4153b5f9b-0">
              Genpatent är också en stor fråga i det här betänkandet. När direktivet
              om patent och bioteknik diskuterades här i kammaren så lyfte Miljöpartiet
              fram att direktivet är oförenligt med viktiga, allmänt accepterade
              och djupt förankrade etiska värderingar. Det strider dessutom
              mot en vedertagen syn på vad som bör kunna patentskyddas. Miljöpartiet
              anslöt sig också till stora delar till den kritik som då riktades
              mot förslaget från miljörörelsen och även i de remissvar som fanns
              från Medicinsk-etiska rådet, Gentekniknämnden och Patentbesvärsnämnden.
            </seg>
            <seg xml:id="i-9d233ed33d56493f-0">
              Vad gäller frågan om patent på biotekniska uppfinningar delar
              Miljöpartiet inte alls den syn som Kristdemokraterna ger uttryck
              för i sin reservation. Inte heller utskottsmajoritetens mjäkiga
              svar, att följa frågan, stämmer med vår syn. Jag är inte så positiv
              som Tasso gav uttryck för. Vi anser inte att genteknik ska patenteras.
              Det gäller upptäckter, ja, men inte uppfinningar. Därför kommer
              vi att lägga ned våra röster gällande punkt 2 i betänkandet.
            </seg>
            <seg xml:id="i-63d278f2680a4671-0">
              Angående upphovsrätt vill jag bara nämna att det ju kommer en
              senare debatt, men att Miljöpartiet har deltagit i arbetet med
              lagrådsremissen. Vi delar i stort de uppfattningar som kommer
              fram, men det finns vissa delar som vi är tveksamma inför, och
              därför står vi inte bakom lagrådsremissen, men vi kommer att återkomma
              i den frågan.
            </seg>
          </u>
          <note type="speaker" xml:id="i-ed3e997bc7e23ebd-0">
            Anf. 39 HILLEVI LARSSON (s) replik:
          </note>
          <u who="hillevi_larsson_67e0bc" xml:id="i-42c50553730cf7ee-5">
            <seg xml:id="i-56a8532c6ffe93d0-0">
              Fru talman! Jag vill börja med att säga att alla frågor om vilka
              beslut ska tas i EU:s ministerråd kommer till EU-nämnden, även
              så kallade A-punkter, alltså sådana frågor som inte beräknas föranleda
              någon debatt. Vi kommer givetvis att få diskutera detta innan
              det kommer upp i EU.
            </seg>
            <seg xml:id="i-3d017f084a5cd467-0">
              Jag vill än en gång påpeka att det hot som målas upp mot IT-branschen
              redan i så fall borde ha lett till katastrofala resultat med tanke
              på alla de tusentals patent som redan har beviljats, alltså där
              man har gått in på mjukvaruområdet och beviljat patent.
            </seg>
            <seg xml:id="i-5908b2373b70015e-0">
              Då undrar jag en sak. Med tanke på att det nya förslaget helt
              går i linje med nuvarande praxis i domstolar som beslutar i de
              här frågorna: Varför skulle detta då innebära en katastrof när
              det hittills inte har gjort det? Tvärtom gör man här en tydlig
              gränsdragning gentemot den amerikanska modellen, just för att
              det inte ska bli för långtgående patent.
            </seg>
            <seg xml:id="i-5393bc3507156c55-0">
              Jag kan också säga att den sysselsättning som hotas i mindre
              IT-företag lika gärna kan hotas i större företag, och likaså:
              De mindre IT-företag som har kommit på en ny idé på mjukvaruområdet,
              varför ska inte de skyddas mot intrång och därmed få sysselsättning
              och tillväxt i företaget hotad? Ytterst handlar det om att stimulera
              forskning och utveckling på det här området för att föra IT-tekniken
              framåt, och man kan inte stimulera forskning om intrång hur som
              helst är tillåtna, för då kan man inte kommersialisera resultatet
              av sina idéer. Jag tror alltså att det är viktigt att man har
              den här principen att man kan ta patent inom väldigt tydliga ramar,
              givetvis, liksom man i dag kan ta patent, fast det då är en tolkningsfråga
              från fall till fall vad som gäller. Jag tror att det här blir
              mycket säkrare för de enskilda.
            </seg>
          </u>
          <note type="speaker" xml:id="i-62336a6e78214679-0">
            Anf. 40 GUNVOR G ERICSON (mp) replik:
          </note>
          <u who="unknown" xml:id="i-3a85b39c4860178a-1">
            <seg xml:id="i-2b11ba846b451de6-0">
              Fru talman! Det är bra att du säger att frågan kommer upp i EU-nämnden,
              men det gäller också att den kommer upp i så god tid att det inte
              finns ett färdigt förslag utan att man under resans gång också
              kan påverka i processen, så att det inte uppfattas så att man
              bara har valet att anta eller inte.
            </seg>
            <seg xml:id="i-6648e82f39ac6f99-0">
              När det gäller principen för vad som ska vara patent eller inte
              och det du säger om att det är en idé som det ska gå att kommersialisera
              finns det en gränsdragning. Vi menar att det är upphovsrätten
              som är skyddet, inte patentet.
            </seg>
            <seg xml:id="i-3c96c2b3b9a91210-0">
              Som jag sade i mitt anförande: Det är som att jämföra med matematik.
              Man använder ett system, inte en teknisk lösning, och man kan
              inte enligt Tripsavtalet se det som en teknisk lösning.
            </seg>
          </u>
          <note type="speaker" xml:id="i-9d2108344f0a4479-0">
            Anf. 41 HILLEVI LARSSON (s) replik:
          </note>
          <u who="hillevi_larsson_67e0bc" xml:id="i-42c50553730cf7ee-6">
            <seg xml:id="i-fb48c160d283cdb4-0">
              Fru talman! Ja, det spelar kanske inte så stor roll vilket ord
              man använder, men med idé menar jag givetvis uppfinning. Jag tycker
              inte att en upptäckt är detsamma som en idé. Jag menar uppfinning.
              Det räcker alltså inte att man hittar något som är nytt, utan
              det handlar också om att man ska finna en industriell användning
              för detta. Det är det som gör det till en uppfinning. Det är det
              som är så viktigt när det gäller datortekniken: Här räcker det
              inte ens att det är en uppfinning, utan det ska vara en teknisk
              uppfinning. Det får inte vara en affärsmetod eller något annat.
            </seg>
            <seg xml:id="i-1a5074151a730e0c-0">
              Frågan om genpatent har vi diskuterat tidigare. Där är det ju
              så att man kan ta till tvångslicens om det skulle vara så att
              företag har fått för långtgående skydd och kanske därmed hindrar
              att sjukvården får tag i billig medicin. Därför kan man alltså
              inom patenttiden ta till detta medel för att få ut till exempel
              medicinen till patienterna. Jag tycker att det är en bättre lösning
              än att man generellt inte har något skydd alls, för då är risken
              att företag men även det offentliga känner att man inte har råd
              att utveckla nya uppfinningar eftersom det rör sig om enormt resurskrävande
              forskning som tar lång tid detta om någon annan helt plötsligt
              kan göra ett patentintrång. Jag tror alltså att det är viktigt
              att ändå befästa både upphovsrätten och patenträtten även inom
              de här områdena. Datortekniken är framtiden, men givetvis är medicinutvecklingen
              och sjukvården också framtiden, och mycket av detta ligger inom
              genpatentområdet. Hittills har man ju kommit på fantastiska lösningar.
              Jag hoppas att detta ska fortsätta, men det kräver att det finns
              någon form av rättighet för dem som har tagit patent.
            </seg>
          </u>
          <note type="speaker" xml:id="i-d5b26cf506c47cb6-0">
            Anf. 42 GUNVOR G ERICSON (mp) replik:
          </note>
          <u who="unknown" xml:id="i-3a85b39c4860178a-2">
            <seg xml:id="i-e9cf38199b146c50-0">
              Fru talman! Det finns en oro kring den här utvecklingen. Du målar
              upp det som om det inte skulle vara något problem, utan med det
              här skulle det komma en reglering. Vad jag vet finns det ett upprop
              med över 350 000 underskrifter där man påtalar behovet av att
              man inte tecknar patent för mjukvarubranschen.
            </seg>
            <seg xml:id="i-bc4965fd9c9d16b1-0">
              Du säger idé lika med uppfinning. Det är ju det som är frågan.
              Om det är en idé som är en ny uppfinning, en teknisk lösning,
              då är det patent. Men när det handlar om att man använder en del
              av en teknik, en matematisk lösning som inte är en uppfinning,
              då är det inte patent som är aktuellt utan upphovsrättslagstiftningen.
            </seg>
            <seg xml:id="i-b2f7c0ae86b81f97-0">
              Vi bejakar den tekniska utvecklingen men vi ser att det finns
              en risk att det här hämmar den snarare än främjar den. Vi vill
              framför allt se till att det blir en teknisk utveckling där man
              jobbar på att hitta nya lösningar. Man kan mycket väl patentera
              de tekniska lösningarna men inte den del som handlar om användandet.
              Där är det snarare frågan om upphovsrättsskydd.
            </seg>
          </u>
          <note type="speaker" xml:id="i-48378c4d4cb6c87c-0">
            Anf. 43 TASSO STAFILIDIS (v) replik:
          </note>
          <u who="tasso_stafilidis_d5b859" xml:id="i-0eb104974d1aba1d-1">
            <seg xml:id="i-79e0fa2ed580cd8e-0">
              Fru talman! Med anledning av att Gunvor Ericson tyckte att utskottets
              motivering är mjäkig och nämnde mitt namn måste jag ändå reagera.
              I övrigt tycker jag att vi har en samsyn när det gäller datorrelaterade
              frågor, Vänsterpartiet och Miljöpartiet och även Centerpartiet.
            </seg>
            <seg xml:id="i-e2befd8f4af7a360-0">
              Här är det alltså frågan om utskottets så kallade mjäkighet vad
              gäller biotekniska uppfinningar. Anledningen till att utskottet
              inte har utvecklat sitt ställningstagande mer än man har gjort
              är framför allt att man har pekat på det som Gunvor inte nämnde.
              Det tycker jag att utskottet har gjort tydligt. Det går inte att
              ta patent på enbart upptäckter. Det är precis det som propositionen
              och den nya lagen faktiskt gör tydligt. Det står också tydligt
              i betänkandet att det handlar om uppfinningar och att det ställs
              krav på så kallad uppfinningshöjd. Det finns en rad olika krav.
              När man sedan har fått patent ska det offentliggöras. Man får
              fortsätta forska. Framför allt möjliggör det inte de breda patent
              som var fullt tillåtna förut, till exempel Myriad Genetics patent
              med alla de negativa konsekvenser som det innebar.
            </seg>
            <seg xml:id="i-fa33fedcfd3335c0-0">
              Det är helt rätt att det fortfarande finns stora farhågor. Vi
              hoppas att det kommer att synliggöras genom den brett sammansatta
              kommitté som regeringen ska tillsätta.
            </seg>
            <seg xml:id="i-e85398779523b48f-0">
              Jag hoppas att Gunvor Ericson inte tycker att utskottet är så
              mjäkigt.
            </seg>
          </u>
          <note type="speaker" xml:id="i-6e90fa540cbba60e-0">
            Anf. 44 GUNVOR G ERICSON (mp) replik:
          </note>
          <u who="unknown" xml:id="i-3a85b39c4860178a-3">
            <seg xml:id="i-93b54f121c57b59a-0">
              Fru talman! I sitt anförande gav Tasso uttryck för en väldigt
              positiv syn. Det var därför jag reagerade. Jag tycker också att
              det som utskottet skriver är ganska lamt. Anledningen är det direktiv
              som Miljöpartiet ansåg att Sverige inte skulle anta. Vi tyckte
              i stället att man skulle ha fortsatt förhandling för att få en
              bättre reglering som också tillgodosåg de remissvar som fanns,
              till exempel från Medicinsk-etiska rådet, Gentekniknämnden och
              Patentbesvärsnämnden.
            </seg>
            <seg xml:id="i-57988f685e15c4e1-0">
              Jag hör att Tasso har en mer positiv syn på det än vad jag kanske
              har. Jag känner en större oro. Visst är det bra att man tillsätter
              en bred kommitté. Men man kanske ändå skulle lyfta fram de problem
              som finns ur det etiska perspektivet när det gäller genteknik
              och patentering av genteknik.
            </seg>
          </u>
          <note type="speaker" xml:id="i-5d44d89d73594199-0">
            Anf. 45 TASSO STAFILIDIS (v) replik:
          </note>
          <u who="tasso_stafilidis_d5b859" xml:id="i-0eb104974d1aba1d-2">
            <seg xml:id="i-998d65c01e66dffd-0">
              Fru talman! Det var precis vad som gjordes. Det var de krav som
              många av oss ställde i debatten och som också påtalades i propositionen.
              Det handlade om de risker som finns och de farhågor som många
              av oss har uppmärksammat redan tidigare. Vänsterpartiet röstade
              emot direktivet i EU-parlamentet i frågan. När det väl blev ett
              direktiv handlade det för oss i Sverige, enligt de regler om direktiv
              som finns, om att det ska implementeras i svensk lagstiftning.
            </seg>
            <seg xml:id="i-4cbfc3d1b8dafad2-0">
              Jag försökte ge en bild av att det trots allt, med den här regleringen,
              äntligen blev en tydlig reglering i den svenska lagstiftningen
              vilket inte fanns förut. Den skillnaden får vi inte glömma bort,
              Gunvor Ericson. Innan direktivet antogs hade inte Sverige några
              som helst regler som talade om var gränsen skulle gå. Innan den
              lagstiftningen kom kunde man ta patent på nästan vad som helst,
              om olika gentekniknämnder och annat sade okej till det. Det var
              inga som helst problem.
            </seg>
            <seg xml:id="i-a4a3126bf5c6f8b4-0">
              Tack vare direktivet och den svenska lagstiftningen har vi nu
              fått en tydlig gränsdragning. Men det är viktigt, som du påtalar,
              att vi med det inte ska slå oss till ro. Tvärtom ska vi hela tiden
              uppmärksamma utvecklingen och försöka följa det arbete som kommer
              att göras av den brett sammansatta kommitté som har till uppgift
              att följa det här området. Det är just med anledning av vår oro
              som kommittén tillsätts.
            </seg>
          </u>
          <note type="speaker" xml:id="i-01da9adca1caca04-0">
            Anf. 46 GUNVOR G ERICSON (mp) replik:
          </note>
          <u who="unknown" xml:id="i-3a85b39c4860178a-4">
            <seg xml:id="i-e53a7a4cb372508d-0">
              Fru talman! Det är bra att Tasso Stafilidis nu instämmer och
              nyanserar sitt tidigare inlägg genom att medge att det finns problem
              och på det sättet också nyansera den bild som fanns i utskottsbetänkandet.
            </seg>
            <seg xml:id="i-c0cd450f17a14657-0">
              Vi får väl återkomma i kommittéarbetet. Jag tycker att det är
              viktigt att de problem som faktiskt finns kommer fram i debatten.
            </seg>
          </u>
          <note xml:id="i-6bb20f995f23fecd-1">
            Överläggningen var härmed avslutad.
          </note>
          <note xml:id="i-81e69a85c890d3dd-0">
            8 § Arvsrättsliga frågor
          </note>
          <note xml:id="i-2300644e2f94b30c-2">
            Föredrogs
          </note>
          <note type="speaker" xml:id="i-0a13f284307c7fee-0">
            Anf. 47 RAIMO PÄRSSINEN (s):
          </note>
          <u who="raimo_parssinen_320565" xml:id="i-e70fa4fe9d327173-1">
            <seg xml:id="i-25117f13a9564f5a-0">
              Fru talman! Lagutskottets beredningsområde är mycket brett och
              varierande. Det visar inte minst dagens tre ärenden. Vi går från
              sjöfylleri till immaterialrätt, och nu övergår vi till utskottets
              betänkande nr 9 som ägnas åt ett antal motionsyrkanden från allmänna
              motionstiden angående arvsrättsliga frågor. Yrkandena rör Allmänna
              arvsfonden, arvsrätt för kusiner, efterlevande makes och särkullbarns
              arvsrätt samt efterarvingars rätt till arv.
            </seg>
          </u>
          <note xml:id="i-dbb5042fd2b97473-0">
            Majoriteten i utskottet föreslår att riksdagen avslår samtliga
            motionsyrkanden med hänvisning till tidigare ställningstaganden
            och pågående beredningsarbete. I betänkandet finns tre reservationer.
          </note>
          <note type="speaker" xml:id="i-758be96ea3727cb2-0">
            Anf. 48 BERTIL KJELLBERG (m):
          </note>
          <u who="bertil_kjellberg_40bafe" xml:id="i-fdd96014fb1391f5-1">
            <seg xml:id="i-c3db2a47b3347a93-0">
              Fru talman! Precis som Raimo Pärssinen säger kastar vi oss mellan
              olika ämnen. Även om det här betänkandet är litet och tunt är
              det mycket viktigt och berör människors vardag, framför allt när
              de är väldigt utsatta.
            </seg>
            <seg xml:id="i-18598fbffdabedc3-0">
              I svensk arvsrätt har kusiner inte någon arvsrätt. Det finns
              egentligen inte några sakliga grunder för att begränsa arvsrätten
              för kusiner och låta staten överta egendomen utan det bygger på
              rättspolitiska överväganden för många år sedan. På den tiden ifrågasattes
              hela arvsrätten.
            </seg>
            <seg xml:id="i-a285c1085e8cb0de-0">
              Familjen är den mest grundläggande gemenskapen, och ett återinförande
              av arvsrätten för kusiner kan stärka denna gemenskap. I det globala
              samhälle vi i dag lever i har man ofta en annan syn på omfattningen
              av familjen, vilka som tillhör den och vilka som ingår i familjen
              och släkten.
            </seg>
            <seg xml:id="i-f868df374983f17d-0">
              Vi anser att det är principiellt felaktigt att staten går in
              som arvinge när det finns andra nära släktingar i livet, som kusiner.
              Det kan vara särskilt stötande när Allmänna arvsfondens medel
              används till ändamål som varit helt främmande för den avlidne.
              För oss är det därför naturligt att arvsrätten utvidgas till att
              även gälla kusiner.
            </seg>
            <seg xml:id="i-d973fbad67a52b3a-0">
              Fru talman! Jag går över till en helt annan fråga. Att en efterlevande
              ärver sin avlidne make eller maka är en relativt ny företeelse
              i svensk rätt. Denna huvudregel infördes 1988. Tidigare var huvudregeln
              att bröstarvingarna ärvde sin avlidne förälder. Genom lagändringen
              1988 ärver den efterlevande om det finns endast gemensamma barn.
              Den avlidnes egna barn, så kallade särkullbarn, ärver således
              direkt.
            </seg>
            <seg xml:id="i-22bd671356e2f285-0">
              Detta är i sig en sympatisk ordning. Det finns inte någon anledning
              att ändra på den utom vad gäller en form av egendom, nämligen
              så kallad enskild egendom. Enskild egendom är i dessa sammanhang
              egendom som någon erhållit i arv eller gåva med en föreskrift
              om att den ska vara enskild. Makarna kan också själva genom avtal
              under eller före äktenskapet bestämma att viss egendom ska vara
              enskild. Syftet med en sådan föreskrift eller sådant förordnande
              är att skydda egendomen vid en äktenskapsskillnad från den andre
              makens krav. Vi anser att det finns liknande skäl för att enskild
              egendom inte ska ärvas av den efterlevande maken.
            </seg>
            <seg xml:id="i-b574ecd75b1a3a8c-0">
              Låt mig ta ett exempel. Den avlidne maken eller makan har ärvt
              en släktgård som har varit i hans eller hennes familjs ägo mycket
              lång tid. Fastigheten är enskild egendom. Paret har bara gemensamma
              barn. Efter ett dödsfall ärver den efterlevande makan fastigheten
              med fri förfoganderätt, vilket innebär att han eller hon kan sälja
              fastigheten, leva upp pengarna eller ge bort dem utan att de gemensamma
              barnen kan påverka detta. Det anser vi vara fel. Det naturliga
              vore att den enskilda egendomen ärvs direkt av bröstarvingarna
              oavsett om det är egna eller gemensamma barn till den avlidne.
              Naturligtvis ska alla ha rätt att genom testamente förordna på
              annat sätt.
            </seg>
            <seg xml:id="i-fb96fde01f546fed-0">
              Fru talman! Som vanligt står vi bakom samtliga våra reservationer,
              men för tids vinnande yrkar jag bifall till endast reservation
              1 under punkten 2.
            </seg>
          </u>
          <note type="speaker" xml:id="i-75f0185757d61201-0">
            Anf. 49 JAN ERTSBORN (fp):
          </note>
          <u who="jan_ertsborn_fe5963" xml:id="i-b56a52cad6cbe1d7-0">
            <seg xml:id="i-4978be656eac6c82-0">
              Fru talman! Låt mig inleda inlägget om arvsrätt med ett fall
              ur verkligheten. Erik och Karin hade bott i ungefär 30 år i en
              villa när Erik under förra året dog. Han hade varit gift tidigare
              och efterlämnade därför två barn, så kallade särkullbarn. Villan
              var deras i stort sett enda tillgång. Värdet var ett par miljoner,
              och villan var i stort sett obelånad. Erik och Karin hade inte
              tänkt på att upprätta testamente.
            </seg>
            <seg xml:id="i-83a70228c00175c6-0">
              När då Erik avled hade hans två barn rätt att få ut sin arvslott.
              Det är betydande belopp som ska betalas ut. För att Karin ska
              kunna bo kvar undersöker man först möjligheten att låna pengar
              i bank och betala ut arvslotterna kontant. Villan är en utmärkt
              säkerhet. Det borde gå att låna. Men, Karin har så låga pensionsinkomster
              att det är omöjligt att förränta ett lån. Hon kan alltså inte
              ta upp något lån utan hon blir tvungen att acceptera att villan
              säljes för att Eriks särkullbarn ska få ut sina arvslotter.
            </seg>
            <seg xml:id="i-d520b763a3ccb4be-0">
              Från olika håll i landet, från tid till annan, hör vi liknande
              berättelser. Jag tror att det är ganska vanligt, framför allt
              i storstadsområdena där värdena på fastigheterna har blivit ännu
              högre.
            </seg>
            <seg xml:id="i-0071aae39cb27fef-0">
              Den fråga vi ställer oss är om det är rimligt att ha en lagstiftning
              som inte hjälper till att se till att den efterlevande maken får
              möjlighet att bo kvar i sin bostad i den här situationen. Sedan
              många år finns en regel till skydd för efterlevande maka i vår
              lagstiftning, den så kallade basbeloppsregeln som gäller för mindre
              bon. Den gäller tillgångar upp till i storleksordningen 150 000
              kr. Men vi har inga regler till skydd för möjligheten att bo kvar
              i den situation jag beskrev.
            </seg>
            <seg xml:id="i-dde2e125f527b570-0">
              När vi nu har motionerat om att titta på frågan hänvisar utskottsmajoriteten
              till utredningen SOU 1998:110 Makes arvsrätt, dödsboförvaltare
              och dödförklaring . Jag trodde faktiskt att jag skulle finna några
              överväganden och funderingar i den utredningen om makes möjligheter
              att kunna bo kvar i sin villa i den här situationen, men det finns
              det faktiskt inte. Däremot finns det ett helt kapitel som handlar
              om särkullbarnens skydd mot att personer planerar bort deras rätt
              till arv.
            </seg>
            <seg xml:id="i-e7cc5d50be356190-0">
              Det är klart att det finns motstående intressen mellan särkullbarnen
              och efterlevande make. Tyvärr kan relationerna ofta vara dåliga.
              Men att enbart se till särkullbarnens rättigheter i sammanhanget
              är en felaktig avvägning. Det är rimligt att tänka sig att den
              efterlevande maken ska ha en reell chans att få bo kvar i sitt
              hem. Det är det som vår motion går ut på. Det är det som vi vill
              lyfta upp och som vi vill att regeringen ska titta på i samband
              med att man förbereder en proposition i anledning av utredningen.
              Det tror jag i dagsläget inte att departementet gör. Följaktligen
              vill vi alltså ha ett tillkännagivande från riksdagen om att man
              ska se på även den efterlevandes situation i den angivna situationen.
            </seg>
          </u>
          <note xml:id="i-7966733f72b0e5ef-0">
            Fru talman! Med dessa ord yrkar jag bifall till vår reservation
            nr 2.
          </note>
          <note type="speaker" xml:id="i-53c477f4e7c90206-0">
            Anf. 50 TASSO STAFILIDIS (v):
          </note>
          <u who="tasso_stafilidis_d5b859" xml:id="i-0eb104974d1aba1d-3">
            <seg xml:id="i-62025ff04a18b17e-0">
              Fru talman! Jag vill på alla sätt instämma i Jan Ertsborns anförande.
              Den reservation som tas upp står även vi från Vänsterpartiet bakom.
              Jag tänker inte upprepa de argument som har tagits upp mer än
              att än en gång tydliggöra att det är ett problem. Det är inte
              tillfredsställande som det är i dag. Det måste göras en vägning
              gällande särkullbarnens rätt till laglott. Den får inte heller
              äventyras. I de motioner som Vänsterpartiet tidigare har lyft
              fram framkommer det att det finns många andra möjligheter, lösningar,
              som man skulle kunna använda sig av. Vi vill helt enkelt att regeringen
              tittar på detta. Det ska då inte innebära att särkullbarnens rätt
              till laglotten äventyras. Tvärtom ska man hitta en lösning för
              att bibehålla värdet men också ge möjlighet till den efterlevande
              maken att bo kvar i bostaden.
            </seg>
          </u>
          <note xml:id="i-d1e90159ea94ca16-0">
            Med det vill jag yrka bifall till reservation nr 2.
          </note>
          <note type="speaker" xml:id="i-12f017260cd4bdce-0">
            Anf. 51 VIVIANN GERDIN (c):
          </note>
          <u who="viviann_gerdin_9a9061" xml:id="i-d3ee0a827acc46fb-3">
            <seg xml:id="i-07c726be046f5177-0">
              Fru talman! Jag vill också lyfta fram frågan vad gäller efterlevande
              makes och särkullbarns arvsrätt. Kraven på förändringar har funnits
              under flera år, och frågan har varit föremål för övervägande,
              bland annat i den utredning som kom 1998. Men fortfarande saknas
              ett förslag från regeringen. Med anledning av detta vill jag yrka
              bifall till reservation 2.
            </seg>
            <seg xml:id="i-2eab617063f4b953-0">
              Reglerna i ärvdabalken behöver förändras vad gäller just särkullbarns
              arvsrätt. Det gäller särskilt när tillgångarna i ett dödsbo är
              begränsade och enbart består av bostaden, som man kan läsa i en
              av motionerna. Det är en viktig medmänsklig handling att agera
              för att den efterlevande inte ska tvingas från sitt hem ut på
              gatan för att särkullbarnet omgående ska kunna utkräva sin laglott
              ur dödsboet.
            </seg>
            <seg xml:id="i-fc97015e40c6e4be-0">
              Det är viktigt att vi har en lagstiftning som är balanserad och
              tar hänsyn till båda parter. Ingen efterlevande ska behöva avyttra
              bostaden om bostaden är den enda tillgången i dödsboet. Den som
              mister sin livskamrat måste ges möjlighet att behålla en del av
              sin trygghet, i detta sammanhang den tidigare gemensamma bostaden.
            </seg>
            <seg xml:id="i-c0d9281a76c52705-0">
              Samtidigt tycker vi att det är viktigt att man även ser till
              att särkullbarnets intresse fastställs i lagen och att en senare
              utbetalning av laglotten säkerställs så att den inte förvanskas.
            </seg>
            <seg xml:id="i-139358ce4cd16337-0">
              Det är vår förhoppning att regeringen snarast återkommer med
              ett förslag i enlighet med de här framförda kraven. Jag tycker
              att det är djupt tragiskt att nuvarande lagstiftning så demonstrativt
              tar parti bara för den ena parten. Det är viktigt att se till
              helheten och försöka respektera den efterlevande så att denne
              kan vara kvar i sin bostad.
            </seg>
            <seg xml:id="i-f349428ce541be38-0">
              Jag känner till en äldre kvinna som blev ensam. Hon hade bara
              ett litet hus som inte var av något större värde, kanske omkring
              200 000 kr, och hon hade bott i huset i nästan 40 år. Hon blev
              tvingad att sälja sitt hus efter att hennes make hade dött därför
              att särkullbarnet krävde sin lott. Det handlar inte om mycket
              pengar, men det berör väldigt många i den närmaste omgivningen
              att vi har en lag som är så utformad att den inte respekterar
              denna äldre dam så att hon kunde bo i sitt hus de år som hon hade
              kvar hon var i hög ålder.
            </seg>
            <seg xml:id="i-5b90882f4cb62327-0">
              Jag hoppas verkligen att regeringen gör någonting i den här frågan.
            </seg>
          </u>
          <note type="speaker" xml:id="i-119f3a448cffa2f5-0">
            Anf. 52 MARIA HASSAN (s):
          </note>
          <u who="maria_hassan_1c6f8d" next="cont" xml:id="i-59d9c4dfb00b4792-0"/>
          <note xml:id="i-75e7edd89d9d5d64-0">
            Fru talman! Under allmänna motionstiden väcktes flera motioner
            om olika arvsrättsliga frågor, bland annat arvsrätt för kusiner
            och efterlevande makes och särkullbarns arvsrätt. Lagutskottet
            föreslår i betänkande LU9 att riksdagen avslår samtliga yrkanden,
            och jag kommer att argumentera för vårt ställningstagande.
          </note>
          <u who="maria_hassan_1c6f8d" prev="cont" xml:id="i-81363184392f7b41-0">
            <seg xml:id="i-aa63414e01a8d021-0">
              När våra närmaste och käraste dör grips vi av sorg, och oftast
              kommer familjemedlemmarna närmare varandra. Men döden kan även
              väcka till liv de mörka sidorna hos oss och lyfta fram de ouppklarade,
              infekterade familjerelationerna. Döden kan påminna oss om släktbandet
              eller brister i släktrelationerna. Arvstvister är laddade och
              har genom tiderna varit ett tacksamt ämne för flera författare.
              Shakespeares Kung Lear eller August Strindbergs Hemsöborna är
              några av dem. Den senaste var en av de första böcker som jag läste
              på svenska.
            </seg>
            <seg xml:id="i-e6bf3b3e70c89427-0">
              Arvstvister behöver inte handla enbart om ekonomiska intressen.
              Det kan handla om tillhörighetskänslan och om behovet att vårda
              minnet av den avlidne. Att juridiskt reglera sammansvetsade känslomässiga
              och ekonomiska intressen är inte den lättaste uppgiften för lagstiftaren.
            </seg>
            <seg xml:id="i-d48b77a18cd6554d-0">
              Svensk arvsrättslagstiftning bygger på släktskapet, dock inte
              endast det biologiska eftersom adoptivbarn är likställda med andra
              arvsberättigade barn. Arvsordningen omfattar tre arvsklasser,
              och ordningen mellan dem bygger på den allmänna uppfattningen
              om släktskapets närhet. Kusiner och avlägsnare släktingar uteslöts
              från arvsrätt 1928. När arvsberättigad släkting saknas tillfaller
              arvet Allmänna arvsfonden.
            </seg>
            <seg xml:id="i-e91753eff73ae1f9-0">
              Moderata riksdagsledamöter föreslår i en motion att man ska återinföra
              kusiners rätt till arv. Den frågan väcktes även förra mandatperioden,
              och jag tänker inte vara särskilt originell. Avslagsmotiveringen
              blir densamma.
            </seg>
            <seg xml:id="i-32a05270cc3b8720-0">
              För det första är det ganska sällsynt att en person helt saknar
              närmare anhöriga än kusiner.
            </seg>
            <seg xml:id="i-ae9964f5344157c5-0">
              För det andra finns det alltid en möjlighet att testamentera.
            </seg>
            <seg xml:id="i-879053f997a7463d-0">
              För det tredje kan Allmänna arvsfonden i vissa fall avstå från
              arv eller försäkringsbelopp till arvlåtarens släkting eller någon
              annan person som har stått arvlåtaren nära, om det kan anses skäligt
              eller stämmer överens med arvlåtarens yttersta vilja. Begäran
              om att fonden ska avstå från arv ska ges in till Kammarkollegiet
              senast tre år efter dödsfallet. Till exempel kom det under år
              2000 in 70 ansökningar om avstående. Egendom till ett bouppteckningsvärde
              av ca 10 miljoner kronor avstods.
            </seg>
            <seg xml:id="i-1b7da0b0078797c9-0">
              Förändringar i svensk arvsrättslagstiftning har varit socialt
              motiverade och handlat om att förbättra skyddet för den svagaste
              partnern i arvstvister. Mannens tidigare förmyndarskap över kvinnan
              och hans privilegierade ställning i arvsrätten har upphävts. Den
              andra makens ställning i förhållande till arvlåtarens släktingar
              och särskilt bröstarvingar har under senaste tiden stärkts. Sedan
              1987 ärver efterlevande maken före makarnas gemensamma bröstarvingar.
            </seg>
            <seg xml:id="i-26626bba105c52d1-0">
              Det enda undantaget gäller så kallade särkullbarn bröstarvingar
              som är avkomlingar till den avlidne. Särkullbarn har rätt att
              få ut sin laglott direkt. Det finns tydliga förklaringar till
              det undantaget. Oftast har särkullbarn inte samma känslomässiga
              förhållande till den efterlevande maken som makarnas gemensamma
              barn har. Det föreligger en risk att det efter den andre makens
              död inte finns något arv kvar för dessa barn.
            </seg>
            <seg xml:id="i-4d791956afb4bb27-0">
              Situationen kan bli otillfredsställande om bostaden är den enda
              förmögenheten i kvarlåtenskapen och den överlevande måste sälja
              sin bostad. Jan Ertsborn har målande beskrivit den situationen.
              Frågan kan behöva ses över i det framtida lagstiftningsarbetet.
              Men det är en svår avvägning. Precis som motionärerna så riktigt
              understryker får de ändringarna inte åsidosätta särkullbarns rätt
              till sin laglott. Reglerna måste utformas så att de skyddar både
              den efterlevandes och särkullbarnens arvsrätt.
            </seg>
            <seg xml:id="i-0e272a85eb52c88c-0">
              Frågan om lagändringarna gällande efterlevande makes och särkullbarns
              rätt till arv har varit föremål för överväganden av Ärvdabalksutredningen,
              och ärendet bereds nu inom Justitiedepartementet. Med hänsyn till
              det arbetet yrkar jag avslag på motionerna.
            </seg>
          </u>
          <note type="speaker" xml:id="i-3566ed02dac7d31c-0">
            Anf. 53 YVONNE ANDERSSON (kd):
          </note>
          <u who="yvonne_andersson_239d8e" xml:id="i-a1331aa29660bb2c-0">
            <seg xml:id="i-bea0b9689dc6a5f7-0">
              Fru talman! Jag måste säga att det är sällan som jag har suttit
              och lyssnat på ett anförande inom ett sådant här område och varit
              så förundrad som jag är i dag. Vi talar om någonting som gäller
              oss alla.
            </seg>
            <seg xml:id="i-9f1af94bac73c51b-0">
              Livets pris är döden det vet vi. Det enda riktigt säkra vi vet
              är att vi ska dö. De flesta av oss har en och annan krona, några
              kvadratmeter bostad och lite ringar och sådant som ska fördelas
              på dem som är kvar. Vi har vår fria vilja det är vi riktigt säkra
              på. Inte ens att vi sitter här nästa mandatperiod eller i morgon
              kan vi vara säkra på, men att vi ska dö kan vi vara säkra på.
            </seg>
            <seg xml:id="i-6e606fb8b9af1d5e-0">
              Är det inte rimligt att vi planerar hur det ska fördelas? Är
              det inte rimligt att vi får ha en egen vilja att teckna avtal,
              testamente och lite av varje när vi vill någonting?
            </seg>
            <seg xml:id="i-b38dfb6cfe3fa003-0">
              Jag kan känna att det är väldigt märkligt i detta betänkande.
              Det finns så många områden där vi lyfter upp vikten av människors
              egen vilja, egen planering och eget val. Här har vi ett val. Vi
              har val som kan regleras via testamenten. Vi har val om vad vi
              vill att barn och den som finns kvar i livet efter oss ska ha
              och inte ha. Det måste vi tillåtas ta på allvar. Det är möjligt
              att det måste uppmärksammas ännu mer vad vet jag? Men här tror
              jag att vi inte får gå in så hårt i lagstiftningen att vi tar
              bort de egna valen.
            </seg>
            <seg xml:id="i-e97e846cf51f82ba-0">
              När det gäller det här betänkandet, som rör en rad frågor, måste
              jag säga direkt att jag bifaller utskottets ställningstagande
              i samtliga dessa frågor. Men jag känner att jag vill kommentera
              några grejer. En av de sakerna är att det väl ändå är knepigt
              att politiska partier med god sakkunnig expertis talar om vikten
              av att komplettera lagreglerna samtidigt som vi kan läsa i utskottet
              och jag har full tillit till vår kanslipersonal att man faktiskt
              kan klara de här bitarna inom nuvarande lagrum. Då måste man fråga
              sig: Är informationen otydlig? Kanske är det där vi ska gå ut
              lite tydligare.
            </seg>
            <seg xml:id="i-04fe2c23f8202940-0">
              Jag menar att vi inte ska ha lagar som människor inte förstår
              eller kan hantera. Efterlevande makes och särkullbarns rätt till
              arv har varit föremål för övervägande i Ärvdabalksutredningen.
              Det har vi hört tidigare, och det står i betänkandet, och det
              remissbehandlas. Vi kan naturligtvis avvakta vad som kommer fram
              innan vi tar ställning i den frågan.
            </seg>
            <seg xml:id="i-09964848cba68da9-0">
              När det gäller kusiners arvsrätt är det fullt möjligt att låta
              en kusin få företräde i fråga om laglotten. När det gäller särkullbarn
              och medföljande och bostadsfrågan måste jag säga: Visst kan man
              reglera det i testamentet och det tycker jag att man ska kunna
              göra men vi som lagstiftare måste väl tala för de svagastes intressen,
              barnens. Vi säger i alla andra sammanhang att det är deras rätt
              som vi ska sätta i första rummet. Är det då inte viktigt att deras
              rätt är mest tydlig och skyddas i lagstiftningen?
            </seg>
            <seg xml:id="i-2fda4f10a9222f14-0">
              Det finns naturligtvis en huvudregel i alla de här sammanhangen,
              och det är att det sunda förnuftet ska råda när lagtexten ska
              tolkas. Det ska man inte behöva säga i ett sådant här sammanhang,
              men jag känner lite grann efter den här debatten att vi nog ändå
              måste lyfta upp de här delarna. Med det tackar jag för ordet.
            </seg>
          </u>
          <note type="speaker" xml:id="i-75992c3494e2e6ef-0">
            Anf. 54 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-b56a52cad6cbe1d7-1">
            <seg xml:id="i-bbc58240b6d67fb0-0">
              Fru talman! I det exempel som jag tog fram för en stund sedan
              nämnde jag särskilt att man inte hade skrivit ett testamente.
              Det är den faktiska verkligheten. Men om nu de två makar som jag
              berättade om hade skrivit ett testamente hade man ju inte kunnat
              skriva bort laglotten för särkullbarnet. En villa som är värd
              3 miljoner ger 25 %, en fjärdedel, till särkullbarnen. Det måste
              alltså efterlevande make kunna låna upp på något sätt. Det är
              i den situationen som jag vill att vi ska hjälpa den efterlevande
              maken.
            </seg>
            <seg xml:id="i-fa01764af1dcc967-0">
              I mitt fall var makarna alltså i 80-årsåldern och särkullbarnen
              i 50-årsåldern. Det är kanske inte barn i 50-årsåldern som vi
              i första hand tänker på när vi i olika avseenden här i riksdagen
              vill lyfta fram barnens intressen.
            </seg>
            <seg xml:id="i-dfe6d57427364f67-0">
              Min fråga till Yvonne Andersson är: Är det inte så att det är
              en laglott som vi måste beakta, och hur ska den efterlevande maken
              som har låga pensioner klara att betala ut halvmiljonbelopp till
              barn i 50-årsåldern?
            </seg>
          </u>
          <note type="speaker" xml:id="i-8a7e1dca919ee9d3-0">
            Anf. 55 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-a1331aa29660bb2c-1">
            <seg xml:id="i-c549c551a3907ea4-0">
              Fru talman! Jag tycker i så fall att exemplet är dåligt även
              om det existerar. Har man en villa när man är 80 år som är värd
              3 miljoner är den ju inte upplånad till 3 miljoner. Den har kanske
              kostat 600 000 i inköp eller något sådant. Det är kanske lån på
              det.
            </seg>
            <seg xml:id="i-aa6aad891802d658-0">
              Sedan gäller det de här 50-åringarna. Jag talar om barn; det
              är helt riktigt. Men situationen kan ju lika gärna inträffa när
              föräldrar är i 4050-årsåldern. Barn kan förlora stöd och hjälp
              vid studier. De har ännu inte etablerat sig på arbetsmarknaden
              och är kanske i högre grad beroende av ekonomisk hjälp och så
              vidare. Här finns alltså två olika intressen. Det handlar om särkullbarnen
              och om partnern, naturligtvis. Jag menar att om man är äldre så
              borde man kunna skriva fram detta i testamentet, och är man inte
              det måste särkullbarnens intresse stå i första rummet.
            </seg>
          </u>
          <note type="speaker" xml:id="i-1f185dce5a9c15b0-0">
            Anf. 56 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-b56a52cad6cbe1d7-2">
            <seg xml:id="i-16dae86c74d88184-0">
              Fru talman! Vi har varit väldigt noga med att formulera oss i
              motionerna. Det handlar inte om att särkullbarnen ska bli förlorare
              i det här sammanhanget. Det handlar om att hitta en teknisk lösning
              så att den efterlevande maken kan bo kvar under ytterligare ett
              antal år i den bostad som maken kanske har haft under en väldigt
              lång tid. Det är det som vi tycker är ett socialt skäl för att
              lagstiftaren ska ingripa i det här sammanhanget. Det trodde jag
              faktiskt att vi var ganska överens om. Det är glädjande för mig
              att notera att vi tycks vara överens med Socialdemokraterna i
              den frågan, för så tolkar jag Maria Hassans inlägg.
            </seg>
            <seg xml:id="i-3bcd47b533b90051-0">
              Men, Yvonne Andersson, finns det inte ett skäl när det gäller
              den efterlevande maken för att vi lagstiftningsvägen ger den efterlevande
              maken rätt att kunna bo kvar i sin bostad?
            </seg>
          </u>
          <note type="speaker" xml:id="i-d734f51c098b906b-0">
            Anf. 57 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-a1331aa29660bb2c-2">
            <seg xml:id="i-624a9bf6aafcd65b-0">
              Fru talman! Jo, visst finns det skälet. Det håller jag till fullo
              med om. Jag är inte advokat eller jurist, men det har framställts
              för oss inom den ram där vi har berett det här ärendet i lagutskottet
              att det finns utrymme för att göra det som behövs inom det här
              området. Och om det finns kan jag inte se att lagen måste ändras.
              Därmed kan jag inte ställa upp på Folkpartiets reservation i det
              här avseendet. Om det skulle visa sig att det inte går att göra
              dessa hänsynstaganden är jag också beredd att göra ett annat ställningstagande
              i frågan.
            </seg>
          </u>
          <note type="speaker" xml:id="i-76b535430db7df3f-0">
            Anf. 58 TASSO STAFILIDIS (v) replik:
          </note>
          <u who="tasso_stafilidis_d5b859" xml:id="i-0eb104974d1aba1d-4">
            <seg xml:id="i-20ed1fd0928c6527-0">
              Fru talman! Det är Folkpartiets, Vänsterpartiets och Centerpartiets
              reservation, Yvonne Andersson.
            </seg>
            <seg xml:id="i-009149f4cb940fc7-0">
              Jag vet inte varifrån Yvonne Andersson har fått sin kunskap,
              men jag tycker att Jan Ertsborn har varit väldigt tydlig. Och
              det som Jan Ertsborn har fört fram rent faktamässigt är också
              det som stämmer överens med de regleringar vi har i lagstiftningen.
            </seg>
            <seg xml:id="i-0a18705582613d8c-0">
              Man kan inte, Yvonne Andersson, testamentera bort laglotten.
              Och jag måste också påtala än en gång att det är de svagas intressen
              i varje enskilt fall som vi ska titta på. Vi kan inte, som Yvonne
              Andersson gör, bara lyfta upp barns intresse och barnets bästa
              och generalisera och inte se till det enskilda barnets bästa.
              Det kan ju finnas enskilda barn som är mångmiljonärer som tvingar
              ut änkor på gatan genom att begära sin laglott.
            </seg>
            <seg xml:id="i-a36845d59a7e33c2-0">
              Vi i Vänsterpartiet har tagit upp att man till exempel genom
              lagstiftningen, precis som i vårt skapande i konkurslagstiftningen
              och företagsrekonstruktioner och de frågorna, skulle kunna ha
              en bankgaranti även i den här frågan. De som inte har medel att,
              så att säga, köpa ut särkullbarnen skulle då kunna ha ett skydd
              så länge de har möjlighet att bo kvar i den bostaden. Då kastar
              man inte ut dem på backen som Yvonne Andersson tydligen verkar
              vilja.
            </seg>
          </u>
          <note type="speaker" xml:id="i-b2b16c30052189bd-0">
            Anf. 59 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-a1331aa29660bb2c-3">
            <seg xml:id="i-6e6d5e2ab3cdf81e-0">
              Fru talman! Nej, jag vill inte alls kasta ut någon på backen.
              Skulle det visa sig att det behövs en förändring i det här fallet
              är jag beredd att ställa mig bakom den. Men jag säger återigen
              att beroende på hur de här ärendena har föredragits för oss och
              hur det är skrivet i betänkandet har man bedömt att den här förändringen
              inte behövs, att detta inte är aktuellt i dagsläget.
            </seg>
            <seg xml:id="i-678d58a6d0814071-0">
              Sedan vill jag ändå påpeka att det är oerhört viktigt att vi
              jobbar ännu mer i hela samhället, i familjer och överallt, med
              frågor om moral och etik, för jag tror inte att det är många barn
              som i själ och sinne är beredda att slänga ut sina gamla mödrar
              eller fäder på backen för att de ska ha ut sin laglott. Det tror
              inte jag.
            </seg>
          </u>
          <note type="speaker" xml:id="i-98bf362a55b562f2-0">
            Anf. 60 TASSO STAFILIDIS (v) replik:
          </note>
          <u who="tasso_stafilidis_d5b859" xml:id="i-0eb104974d1aba1d-5">
            <seg xml:id="i-69f0fdfd4fd6cd8c-0">
              Fru talman! Yvonne Andersson! Jag beklagar, men du blandar ihop
              de olika arvsfrågorna.
            </seg>
            <seg xml:id="i-fa1a18f24f859f9c-0">
              Just i den fråga som vi diskuterar just nu, som handlar om efterlevande
              makes och särkullbarns arvsrätt utifrån de motioner som Folkpartiet
              och Vänsterpartiet bland annat har lyft upp, finns det inte någon
              motivering eller bakgrund i utskottets betänkande som säger att
              det går att lösa inom ramen för den lagstiftning som finns i dag.
              Tvärtom hänvisar man ju till pågående beredning, precis som Maria
              Hassan tog upp på ett väldigt bra sätt.
            </seg>
            <seg xml:id="i-b2e30e36beb9d754-0">
              Yvonne Andersson kan slå upp på s. 12 i betänkandet och läsa
              i första stycket andra meningen under Ställningstagande i vår
              reservation där det står: Ur den efterlevandes perspektiv får
              detta anses otillfredsställande samtidigt som en lagstiftning
              inte får öppna för att den efterlevande skall ges möjligheter
              till sådana dispositioner att särkullbarnets rätt till laglott
              äventyras. Vi är väldigt tydliga på den punkten, precis som Jan
              Ertsborn har tagit upp. Visst ska man kritisera förslag som kommer
              som man inte håller med om, men då får man också hålla sig till
              de fakta som står nedskrivna i betänkandet. Man kan inte anklaga
              oss reservanter för att vi inte har varit tydliga med att värna
              de så kallade barnen oavsett deras ålder, deras rätt till sin
              laglott och att den inte ska äventyras.
            </seg>
          </u>
          <note type="speaker" xml:id="i-67cebb0fa13f0dd0-0">
            Anf. 61 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-a1331aa29660bb2c-4">
            <seg xml:id="i-365ca600ccc187a2-0">
              Fru talman! När det gäller just den frågan så remissbehandlas
              den just nu och är under utredning. Där avvaktar vi kristdemokrater
              tills vi får fram utredningsresultaten.
            </seg>
          </u>
          <note type="speaker" xml:id="i-c4e4e72d8d52d5a3-0">
            Anf. 62 BERTIL KJELLBERG (m) replik:
          </note>
          <u who="bertil_kjellberg_40bafe" xml:id="i-fdd96014fb1391f5-2">
            <seg xml:id="i-c30474d08661aca1-0">
              Fru talman! Kristdemokraterna talar ofta om värdet av familjen
              och slår vakt om familjen. Det är därför lite märkligt att inte
              Kristdemokraterna och Yvonne Andersson applåderar vårt förslag
              att kusiner ska ärva. Varför ska kusiner inte få ärva som ändå
              måste stå familjen närmare än staten? Jag tycker att det är märkligt
              att Yvonne Andersson inte accepterar att kusiner får ärva.
            </seg>
            <seg xml:id="i-c8cac71f47370b44-0">
              När det gäller den andra frågan om enskild egendom talar Yvonne
              Andersson om de egna valen och det egna ansvaret, att man genom
              testamenten ska förordna, men här är ju frågan vad som ska vara
              huvudregel. Det är inte fråga om de egna valen utan om vad som
              ska vara huvudregel. Varför ska enskild egendom som under hela
              äktenskapet är den avlidnes egendom och vid en skilsmässa inte
              ska ingå i bodelningen ärvas när man är borta? Vi tycker att huvudregeln
              bör vara att den enskilda egendomen inte ska ärvas av efterlevande
              make.
            </seg>
          </u>
          <note type="speaker" xml:id="i-ad788a5530e57912-0">
            Anf. 63 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-a1331aa29660bb2c-5">
            <seg xml:id="i-e49f5c8afe8f8be9-0">
              Fru talman! Det har funnits anledning till att det togs bort
              och att kusiner inte skulle ärva. Vi lever i ett samhälle i dag
              där familjer med kusiner som nära anhöriga inte är lika vanligt
              längre. Visst nämner motionärerna från den moderata sidan vikten
              av att det är familjer med starka band till kusiner bland de invandrargrupper
              som vi har. Det tror jag säkert. Många familjer har starka band
              till kusiner. Men då kan man välja testamente. I andra familjer
              känner man knappt igen sina kusiner. Att då ha en automatik kan
              ju närmast bli bekymmersamt. I det här fallet har vi gjort ställningstagandet
              att ha kvar de regler som gäller i dag och inte låta kusiner automatiskt
              ärva. Däremot har man möjlighet att skriva fram det. Vi måste
              lita till människors syn på sina ägodelar och vad som ska hända
              med dem när de har gått bort. Det gör vi ju alla, som jag nämnde
              i mitt anförande.
            </seg>
          </u>
          <note type="speaker" xml:id="i-4b6f5a1c852be54f-0">
            Anf. 64 BERTIL KJELLBERG (m) replik:
          </note>
          <u who="bertil_kjellberg_40bafe" xml:id="i-fdd96014fb1391f5-3">
            <seg xml:id="i-ec8606de4b427294-0">
              Fru talman! När man tog bort arvsrätten för kusiner var det en
              tid när hela arvsrätten var ifrågasatt. Det var en tid när socialismen
              bröt fram och rätten till ägande ifrågasattes. I dag är arvsrätten
              helt odiskutabel. Kusiner måste ändå anses stå människorna närmare
              än staten. Även om jag har kusiner över hela världen tycker jag
              nog att det vore betydligt smakligare om de fick ärva mig än om
              staten tog över pengarna och genom Allmänna arvsfonden slussade
              dem vidare till Unga Örnar eller något annat socialdemokratiskt
              projekt.
            </seg>
            <seg xml:id="i-f7d09833ae62c9c6-0">
              När det gäller den enskilda egendomen tycker jag att den ska
              ärvas av barnen och inte av hustrun.
            </seg>
          </u>
          <note type="speaker" xml:id="i-dfb4ed0e4944627d-0">
            Anf. 65 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-a1331aa29660bb2c-6">
            <seg xml:id="i-e10508807be0912e-0">
              Fru talman! Det här replikskiftet har visat att det finns skillnader
              i vad Kristdemokraterna och Moderaterna står för när det gäller
              just de här två frågorna. Vi har inga invändningar mot de regler
              som gäller i dag.
            </seg>
          </u>
          <note type="speaker" xml:id="i-61a8eae099df817f-0">
            Anf. 66 GUNVOR G ERICSON (mp):
          </note>
          <u who="unknown" next="cont" xml:id="i-5ccded4ed2354b8e-0">
            <seg xml:id="i-7374d97188211c49-0">
              Fru talman! Jag tänker också ta upp efterlevande makes och särkullbarns
              arvsrätt. Jag instämmer mycket i det som Jan Ertsborn, Tasso Stafilidis
              och Viviann Gerdin har anfört. Mycket klokt har sagts, och därför
              tänker jag hålla mig kort.
            </seg>
            <seg xml:id="i-f8adeb9b012133c3-0">
              Miljöpartiet de gröna delar uppfattningen att det behövs en ändring
              i lagstiftningen så att den efterlevande partnerns intresse bättre
              tas till vara i förhållande till särkullbarns rätt att få ut sin
              laglott. Vi stöder reservationen från Folkpartiet, Centern och
              Vänstern. Det behövs en balans i skyddet för den efterlevande,
              därmed inte sagt att särkullbarnen inte ska få ut sin lott. Det
              är inte det som jag läser in i den reservationen, utan vi delar
              det som har framförts här från Centern, Folkpartiet och Vänstern.
            </seg>
            <seg xml:id="i-993f16884bb3d95f-0">
              Bostad är i mångt och mycket en trygghet. Det är en turbulent
              tid när någon har gått bort. Att det då ytterligare läggs en börda
              på den efterlevande genom att hon eller han tvingas att sälja
              sin bostad är inte acceptabelt. Det är bra att Socialdemokraterna
              och Maria Hassan nu säger att frågan behöver ses över. Men att
              då inte bifalla motionen utan vänta på ärvdabalkens utredning
              känns lite konstigt. Jag tycker att man borde ha kunnat bifalla
              motionerna såsom reservationen anför.
            </seg>
            <seg xml:id="i-3a41d56720642ddd-0">
              Jag blir väldigt förvånad när jag hör Yvonne Andersson säga att
              lag ska värna den svaga och kopplar det till barnen. Vem är den
              svaga parten? Jag har själv erfarenhet av ett förhållande där
              barn mister sina föräldrar i tonårsåldern. Det är inte en självklart
              enkel situation för någon part. Man måste göra en bedömning. Lagstiftningen
              ska skydda den svagare parten, ja, men barn under 18 år omfattas
              oftast av försäkringar som de flesta har via kollektivavtal. Därigenom
              skyddas det som Yvonne tog upp, rätt stöd så att man inte förlorar
              möjligheten till utbildning och liknande. Det finns andra sätt
              att skydda yngre barn och barn under 18 år.
            </seg>
            <seg xml:id="i-decb89a565e3e889-0">
              När det gäller lagstiftningsfrågan handlar det om att få till
              en rimlig balans som vi inte anser finns i dag. Så jag stöder
              reservationen 2 och yrkar bifall till reservation 2 av Folkpartiet,
              Vänstern och Centern.
            </seg>
          </u>
          <note xml:id="i-6bb20f995f23fecd-2">
            Överläggningen var härmed avslutad.
          </note>
          <note xml:id="i-f7a67320345c30a1-0">
            Ajournering
          </note>
          <note xml:id="i-0e7734b02c36456f-0">
            Kammaren beslutade kl. 12.39 på förslag av andre vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="unknown" prev="cont" xml:id="i-b814459637e6a7e3-0">
            <seg xml:id="i-241896adff64658e-0">
              Återupptagna förhandlingar
            </seg>
            <seg xml:id="i-860fc581996926c1-0">
              Rossana Dinamarca
            </seg>
            <seg xml:id="i-498c5be209f8806f-0">
              Luciano Astudillo
            </seg>
            <seg xml:id="i-860fc581996926c1-1">
              Rossana Dinamarca
            </seg>
          </u>
          <note xml:id="i-5bb146ab7b67431d-0">
            Förhandlingarna återupptogs kl. 16.00.
          </note>
          <note xml:id="i-f291dfc14b97c3d4-0">
            9 § Beslut om ärenden som slutdebatterats vid dagens sammanträde
          </note>
          <note xml:id="i-18957f91b58e62f8-0">
            Punkt 5
          </note>
          <note xml:id="i-97ad154b217e2d34-0">
            Punkt 6
          </note>
          <note xml:id="i-c1fc168d455f367a-0">
            Punkt 9
          </note>
          <note xml:id="i-e98897c01ce09dde-0">
            Punkt 11
          </note>
          <note xml:id="i-23d4ede835a1aa71-0">
            Övriga punkter
          </note>
          <note xml:id="i-6acd02c6f5e7e7e3-0">
            Punkt 2
          </note>
          <note xml:id="i-09fbb61c070f6ab0-0">
            Punkt 3
          </note>
          <note xml:id="i-23d4ede835a1aa71-1">
            Övriga punkter
          </note>
          <note xml:id="i-030d09f74afabfd6-0">
            10 § Bordläggning
          </note>
          <note xml:id="i-76cf9dd9363aaa8f-0">
            Anmäldes och bordlades
          </note>
          <note xml:id="i-b733c6a8d9f9a4ed-0">
            Ovanstående motioner är väckta enligt 3 kap. 13 § riksdagsordningen
            med anledning av händelse av större vikt.
          </note>
          <note xml:id="i-a2291f50f89517a5-0">
            11 § Anmälan om interpellationer
          </note>
          <note xml:id="i-1f08678e099ff112-0">
            Anmäldes att följande interpellationer framställts
          </note>
          <note xml:id="i-d862cedd16050f28-0">
            den 26 januari
          </note>
          <note xml:id="i-d694568030a5e216-0">
            Owe Hellberg
          </note>
          <note xml:id="i-00eaeee0a092b1bc-0">
            Alice Åström
          </note>
          <note xml:id="i-00eaeee0a092b1bc-1">
            Alice Åström
          </note>
          <note xml:id="i-863b74ea38ec6170-0">
            Interpellationerna redovisas i bilaga som fogats till riksdagens
            snabbprotokoll tisdagen den 1 februari.
          </note>
          <note xml:id="i-62c02815d88b1b7e-0">
            12 § Anmälan om frågor för skriftliga svar
          </note>
          <note xml:id="i-4046f3bf64944ebd-0">
            Anmäldes att följande frågor för skriftliga svar framställts
          </note>
          <note xml:id="i-81cbb956d24d8afd-0">
            den 25 januari
          </note>
          <note xml:id="i-5484a542a3378416-0">
            Magdalena Andersson
          </note>
          <note xml:id="i-dbaabc0c4d5e8051-0">
            Lars Gustafsson
          </note>
          <note xml:id="i-4df1bcf1d0a50745-0">
            Marietta de Pourbaix-Lundin
          </note>
          <note xml:id="i-dbaabc0c4d5e8051-1">
            Lars Gustafsson
          </note>
          <note xml:id="i-7fe563d31ace92b4-0">
            Lennart Fremling
          </note>
          <note xml:id="i-40155dbba553d0b9-0">
            Anna Lilliehöök
          </note>
          <note xml:id="i-f6177f02b4a98fc9-0">
            Cecilia Widegren
          </note>
          <note xml:id="i-d862cedd16050f28-1">
            den 26 januari
          </note>
          <note xml:id="i-a7cbc0a04b40d3ac-0">
            Dan Kihlström
          </note>
          <note xml:id="i-b454e0b615d3c572-0">
            Agne Hansson
          </note>
          <note xml:id="i-b7a65f56c8e3ea88-0">
            Sven Bergström
          </note>
          <note xml:id="i-71154d6d5bd60934-0">
            Birgitta Ohlsson
          </note>
          <note xml:id="i-69e81d204c4dd955-0">
            Lars Ångström
          </note>
          <note xml:id="i-69e81d204c4dd955-1">
            Lars Ångström
          </note>
          <note xml:id="i-69e81d204c4dd955-2">
            Lars Ångström
          </note>
          <note xml:id="i-7c16aee29831809b-0">
            Rolf Olsson
          </note>
          <note xml:id="i-c0a3b268a6b351f3-0">
            Göran Lindblad
          </note>
          <note xml:id="i-9ea3147cbb2db520-0">
            Tina Acketoft
          </note>
          <note xml:id="i-5586b2c73157df25-0">
            Frågorna redovisas i bilaga som fogats till riksdagens snabbprotokoll
            tisdagen den 1 februari.
          </note>
          <note xml:id="i-ce4b96c63e6aea16-0">
            13 § Anmälan om skriftliga svar på frågor
          </note>
          <note xml:id="i-870e40d4b2b792f0-0">
            Anmäldes att skriftliga svar på följande frågor inkommit
          </note>
          <note xml:id="i-d862cedd16050f28-2">
            den 26 januari
          </note>
          <note xml:id="i-ad3991613f9811bf-0">
            Kenneth Johansson
          </note>
          <note xml:id="i-34083bb824e65a76-0">
            Helena Bargholtz
          </note>
          <note xml:id="i-d70891049d87c2f9-0">
            Anita Sidén
          </note>
          <note xml:id="i-d985dc175764cb2f-0">
            Lotta Hedström
          </note>
          <note xml:id="i-1a914d39aad04313-0">
            Åsa Domeij
          </note>
          <note xml:id="i-b3666794e3d2abc6-0">
            Rolf Gunnarsson
          </note>
          <note xml:id="i-4b9f23e1ca203609-0">
            Ulrik Lindgren
          </note>
          <note xml:id="i-a589d23d13ae3752-0">
            Lars-Ivar Ericson
          </note>
          <note xml:id="i-cf3d2ae341562bf0-0">
            Anders G Högmark
          </note>
          <note xml:id="i-14ba7f7168599231-0">
            Gudrun Schyman
          </note>
          <note xml:id="i-214460712cc9ff0b-0">
            Nina Lundström
          </note>
          <note xml:id="i-34083bb824e65a76-1">
            Helena Bargholtz
          </note>
          <note xml:id="i-cf3d2ae341562bf0-1">
            Anders G Högmark
          </note>
          <note xml:id="i-796b5aad7a0ba2ca-0">
            Marie Engström
          </note>
          <note xml:id="i-0a1a6db64b8ab2d4-0">
            Henrik von Sydow
          </note>
          <note xml:id="i-cf3d2ae341562bf0-2">
            Anders G Högmark
          </note>
          <note xml:id="i-a589d23d13ae3752-1">
            Lars-Ivar Ericson
          </note>
          <note xml:id="i-974da5b0db54c045-0">
            Johan Löfstrand
          </note>
          <note xml:id="i-7ab161b87f99aadb-0">
            Susanne Eberstein
          </note>
          <note xml:id="i-dbaa1c23f0b3df3d-0">
            Carina Moberg
          </note>
          <note xml:id="i-9aa09c0ec927b92c-0">
            Jan-Evert Rådhström
          </note>
          <note xml:id="i-9aa09c0ec927b92c-1">
            Jan-Evert Rådhström
          </note>
          <note xml:id="i-7fe563d31ace92b4-1">
            Lennart Fremling
          </note>
          <note xml:id="i-25df03bfba644f32-0">
            Sven-Erik Sjöstrand
          </note>
          <note xml:id="i-d70891049d87c2f9-1">
            Anita Sidén
          </note>
          <note xml:id="i-b8bdf2e396e6cd94-0">
            Carl-Axel Roslund
          </note>
          <note xml:id="i-618e41d640dc6194-0">
            Inger Davidson
          </note>
          <note xml:id="i-b217491b59b27184-0">
            Anna Grönlund Krantz
          </note>
          <note xml:id="i-6b789c185903b6ca-0">
            Hans Backman
          </note>
          <note xml:id="i-ceec6ef2cd9aea4f-0">
            Kenneth G Forslund
          </note>
          <note xml:id="i-2c39218d828ebffa-0">
            Tobias Krantz
          </note>
          <note xml:id="i-4c70d937b0ec6c51-0">
            Carina Hägg
          </note>
          <note xml:id="i-92bd2fc3da00cbc0-0">
            Ulla Löfgren
          </note>
          <note xml:id="i-fb47c02a3d69e057-0">
            Svaren redovisas i bilaga som fogats till riksdagens snabbprotokoll
            tisdagen den 1 februari.
          </note>
          <note xml:id="i-e04bd3af58d52a30-0">
            14 § Kammaren åtskildes kl. 16.08.
          </note>
          <note xml:id="i-4267b2884341ff6b-0">
            Förhandlingarna leddes
          </note>
          <note xml:id="i-e740e6a89b286b35-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
