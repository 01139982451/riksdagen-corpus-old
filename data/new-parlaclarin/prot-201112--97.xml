<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--97</head>
          <docDate when="2011-04-16">2011-04-16</docDate>
        </div>
      </front>
      <body>
        <div>
          <note xml:id="i-a540ecbd4cea5276-0">
            ﻿
          </note>
          <note xml:id="i-026099922e1145d2-0">
            Riksdagens protokoll
          </note>
          <note xml:id="i-5f37bb4306338bc0-0">
            2011/12:97
          </note>
          <note type="date" xml:id="i-1bcfc11d4f698e84-0">
            Måndagen den 16 april
          </note>
          <note xml:id="i-8556fee10d57382f-0">
            Kl. 13:00 - 17:02
          </note>
          <note xml:id="i-9d3409a2ac7a61f3-0">
            1 § Bordläggningsdebatt med anledning av vårpropositionen
          </note>
          <note xml:id="i-fece7a16a709525d-0">
            Anmäldes
          </note>
          <note xml:id="i-e426cdf6bcdc493e-0">
            Finansministern överlämnade 2012 års ekonomiska vårproposition
            2011/12:100.
          </note>
          <note type="speaker" xml:id="i-0e9c8e058b8d27b9-0">
            Anf. 1 Finansminister ANDERS BORG (M):
          </note>
          <u xml:id="i-fc46f70050bdf9ee-0" who="unknown">
            <seg xml:id="i-3b4e895ce46e3fb6-0">
              Fru talman! Jag har nu till riksdagen avlämnat årets vårproposition
              om jobb och välfärd. Denna proposition överlämnas i en orolig
              tid i världsekonomin. I den internationella diskussionen står
              Europa i fokus därför att länder som Spanien, Italien, Portugal
              och Grekland utgör ett allvarligt riskmoment när det gäller återhämtningen.
              Klarar man av att återställa förtroendet? Klarar man av den långsiktiga
              uthålligheten? Eller ska marknaderna åter komma tillbaka till
              osäkerhet?
            </seg>
            <seg xml:id="i-7c37baad543d766d-0">
              I den här miljön står sig Sverige starkt. Vi är ett land som
              har starka offentliga finanser och en möjlighet att möta krisen
              med en helt annan stabilitet än andra länder upplever. Tack vare
              vårt ramverk och vår långa tradition av starka offentliga finanser
              och tack vare de omfattande åtgärder regeringen vidtagit står
              sig Sverige starkt.
            </seg>
            <seg xml:id="i-89a5c78beb5f18e6-0">
              När vi blickar ut över de år vi nu har gått igenom kan vi konstatera
              att trots att vi passerat den värsta efterfrågenedgången sedan
              depressionen står sig Sveriges siffror väl i jämförelse med de
              flesta. Vi har haft högre tillväxt de senaste fem åren än USA,
              Kanada, Japan, Tyskland, Frankrike, Holland, Spanien och våra
              egna grannländer, med Finland och Danmark som exempel. Vi har
              haft en inflation som legat väl i linje med de länder som bäst
              har upprätthållit prisstabiliteten, och styrkan i våra offentliga
              finanser kan knappast någon annan mäta sig med av de länder som
              vi rimligen kan jämföras med.
            </seg>
            <seg xml:id="i-31bafd906f014f94-0">
              Även vår arbetsmarknad har klarat sig bra i relativa termer,
              trots att detta är den tyngsta krisen sedan depressionen. Sysselsättningen
              har i Sverige ökat snabbare än i praktiskt taget alla jämförbara
              länder: bättre än i USA, bättre än i Japan, bättre än i Kanada,
              starkare än i Storbritannien, starkare än i Spanien och starkare
              än i våra egna grannländer.
            </seg>
            <seg xml:id="i-bcdb876d2a25e7a9-0">
              Också arbetslösheten har vi klarat bättre än de flesta. Det är
              klart att den ökat under krisen, men vi har hållit tillbaka och
              begränsat den så långt det gått. De flesta andra europeiska länder
              har haft en större uppgång i arbetslösheten än Sverige.
            </seg>
            <seg xml:id="i-a1db10f530bac409-0">
              Denna styrka beror naturligtvis på en kombination av en svensk
              modell som är robust och ger stabilitet och trygghet och de många
              åtgärder som vi har vidtagit för att stabilisera situationen.
            </seg>
            <seg xml:id="i-9c59fea419426ebe-0">
              Tittar vi nu på läget är det alldeles uppenbart att vi efter
              en mycket stark tillväxt under 2010 och 2011 ser en uppbromsning
              under detta år. Vi ser hur osäkerheten internationellt har tryckt
              ned investeringar och gjort hushållen mer tveksamma och hur nettoexporten
              stannat av. Under 2012 ser vi nu hur en normalisering börjar komma
              till stånd när och om de internationella riskerna klingar av.
              Det betyder att vi åter får en ekonomi som börjar lunka på i det
              tempo man kan önska och hoppas. Det slår sedan gradvis igenom
              på både sysselsättning och arbetslöshet.
            </seg>
            <seg xml:id="i-d93336e6daff431c-0">
              Men läget för den ekonomiska politiken är tydligt. Vi har en
              stabilisering. Riskbilden har förskjutits. Men det är också en
              tillväxt som är långsammare under 2012 för att därefter återhämta
              sig. Trots stabiliseringen är det också tydligt att riskbilden
              internationellt är på nedåtsidan. Vi vet inte när osäkerheten
              på marknaderna återvänder, vi vet inte hur djup och långvarig
              den här krisen blir och vi vet inte hur stora efterverkningar
              den har på de kommande åren.
            </seg>
            <seg xml:id="i-c336ff52cd5624bf-0">
              I det här läget ska vi säkra säkerhetsmarginaler. Vi ska ha så
              starka offentliga finanser att de ska kunna ta stöten om det blir
              värre, längre och jobbigare. Vi ska ha tillräckliga utrymmen;
              om det behövs krispaket eller om vi behöver hantera en finansiell
              sektor i oro ska det kunna ske utan att det byggs en oro och en
              osäkerhet kring hållbarheten i vår långsiktiga uthållighet. Den
              typen av säkerhetsmarginaler och skyddsvallar har vi, och det
              har gagnat Sverige väl att vi har den situationen.
            </seg>
            <seg xml:id="i-28d256ef0df4bf5a-0">
              Mot detta står samtidigt att tillväxten stannar upp i år och
              att vi har en fortsatt hög arbetslöshet och en sysselsättning
              som inte längre växer lika snabbt. I det läget blir det naturligtvis
              en avvägning. När har riskerna klingat av tillräckligt, och när
              vågar man gå in i en framtidsdiskussion?
            </seg>
            <seg xml:id="i-4535b0946b3b1975-0">
              Än så länge, när det råder en alldeles tydlig internationell
              enighet om att riskerna är på nedåtsidan, gäller det att man är
              försiktig. Den som är oförsiktig i detta läge kommer att riskera
              att vi i Sverige får föra en diskussion om nedskärningar och skattehöjningar.
              Vi vet hur agendorna ser ut nu i Europa. Det handlar om att stapla
              nedskärningar av välfärd på skattehöjningar som drabbar allt och
              alla. Den diskussionen har inte vi, för vi har skyddsmarginaler
              och har varit försiktiga.
            </seg>
            <seg xml:id="i-330b2494c4faae68-0">
              Om vi då ser en avklingning av de internationella riskerna och
              det öppnas en möjlighet för oss att tala om framtidsutmaningar,
              då är de väldigt tydliga för Sverige: Vi har för hög ungdomsarbetslöshet,
              och det är alldeles för många människor som kommer till Sverige
              som får för svårt att ta sig in på vår arbetsmarknad.
            </seg>
            <seg xml:id="i-ad103e207f4f4d35-0">
              Vi har en ungdomsarbetslöshet som ligger på runt 20 procent och
              till och med däröver. Vi har en arbetslöshet bland utrikes födda
              på strax under 15 procent. Detta är avgörande och centrala framtidsutmaningar
              som vi måste möta, och de är strukturella till sin natur. Dessa
              problem har vi haft under både tio och tjugo år, och de måste
              mötas genom omfattande förändringsarbete.
            </seg>
            <seg xml:id="i-fd251e6c06e88238-0">
              Det är tydligt att det här är akilleshälen på den svenska arbetsmarknaden.
              Trösklarna är för höga. Kombinationen av skatter, lagar och avtal
              gör att det inte kommer tillräckligt många jobb där ungdomar och
              invandrare har en chans att komma in. Det är uppenbart att vi
              har för svaga drivkrafter. Utformningen av bidragssystem och skattesystem
              gör att det inte alltid lönar sig tillräckligt att gå in på arbetsmarknaden.
              Det är tydligt att vårt utbildningssystem inte fullt ut har förmått
              fullgöra det vi har önskat oss.
            </seg>
            <seg xml:id="i-48f3c0d4af4f8471-0">
              Vi kan se att länder som inte är väsensskilda från oss, som Holland,
              Österrike och Tyskland, med starka fackföreningar, kollektivavtal
              och välfärdsstat, har väsentligt lägre ungdomsarbetslöshet än
              vi. Det beror på att de har utbildningssystem som har fungerat
              bättre. De här trösklarna, att det är för tungt med avtal och
              kostnader, att drivkrafterna inte är tillräckliga och att utbildningssystemet
              inte fungerat som vi önskar, måste vi möta. Här pågår ett brett
              och intensivt arbete i Regeringskansliet och Finansdepartementet
              inför höstens budgetarbete. Låt mig nämna några viktiga punkter!
            </seg>
            <seg xml:id="i-29712754c3a77492-0">
              Vill vi förstärka drivkrafterna är det uppenbart att den avräkning
              på 100 procent vi i dag har i försörjningsstöden är för kraftig.
              Det är uppenbart att vi behöver kunna både ge mer stöd och ställa
              tydligare krav på dem som har försörjningsstöd eller deltar i
              olika typer av etableringsprogram. Det är tydligt att drivkrafterna
              kan bli starkare och att vi samtidigt kan erbjuda människor ekonomisk
              trygghet genom den typen av förändringar.
            </seg>
            <seg xml:id="i-4b1c9dcccb4ab474-0">
              På samma sätt är det tydligt att vi måste se över vårt utbildningssystem.
              Vi har tagit viktiga steg. Vi har ett lärlingssystem, och vi har
              vidtagit åtgärder för att stärka praktiken i yrkesutbildningarna.
              Men det har inte blivit tillräckligt starkt genomslag för detta.
              Här måste vi inför de kommande åren arbeta med förstärkningar
              och förbättringar för att fler ska få möjlighet att få en bra
              praktisk utbildning och en enkel väg in på arbetsmarknaden.
            </seg>
            <seg xml:id="i-32c88b36fc545b43-0">
              Det här är viktiga åtgärder, på samma sätt som det är viktigt
              att vi förbättrar etableringssystemen, så att fler som kommer
              till Sverige får en chans att snabbt komma in. Det är inte rimligt
              att det tar fem år för en man och tio år för en kvinna att etablera
              sig på den svenska arbetsmarknaden. Här måste vi se över systemen
              och förstärka både stöd och krav som säkrar att man via bra språkkunskaper,
              en bra utbildning och en möjlighet att komma in i olika former
              får en chans att etablera sig på Sveriges arbetsmarknad.
            </seg>
            <seg xml:id="i-e1d62b3ead18099f-0">
              Vi har också tillväxtutmaningar. Om en stor framtidsutmaning
              är arbetsmarknaden är en annan stor framtidsutmaning tillväxten.
              I dag är det miljarder människor som konkurrerar i den fria handeln
              och den öppna ekonomin i världen. Svenska företag möter på nya
              områden och flera områden en allt hårdare konkurrens. Det måste
              vi kunna möta.
            </seg>
            <seg xml:id="i-d0c9ea710df17927-0">
              Här har vi ett aktivt arbete på en rad punkter för att förstärka
              företagsklimatet. Låt mig nämna några.
            </seg>
            <seg xml:id="i-de1b05f34c8996b8-0">
              Vi kommer i höst att få en tillväxtproposition om infrastrukturen.
              Kapacitetsutredningen som Trafikverket gör kommer nu på plats.
              Den får prövas, och sedan får vi värdera vad av detta som kan
              gå in i propositionen.
            </seg>
            <seg xml:id="i-a82c9103b52e213b-0">
              Vi ska lägga fram en forsknings- och innovationsproposition i
              höst som också den kommer att vara en viktig pusselbit för att
              förstärka ett svenskt innovations- och tillväxtklimat för företagen.
            </seg>
            <seg xml:id="i-ba8f9993659861bc-0">
              Till det kommer att vi måste se över vår företagsbeskattning.
              Vi ser nu hur andra länder sänker sin beskattning. Det skapar
              naturligtvis en utmaning för Sverige.
            </seg>
            <seg xml:id="i-c05333d05ffdc249-0">
              Det är centralt att vi stänger möjligheter till aggressiv skatteplanering
              och förhindrar att vi har en skatteplanering som leder till att
              vi tappar viktiga intäkter för vår välfärdsstat och för det samhälle
              som har varit med och skapat de vinsterna.
            </seg>
            <seg xml:id="i-ec25d70af96ca52d-0">
              Vi måste till hösten komma tillbaka med förslag som förstärker
              företagsskatterna på ett sätt som gör att vi får mer av tillväxtorientering
              i den svenska ekonomin.
            </seg>
            <seg xml:id="i-c1db719650e36af7-0">
              På samma sätt är det en central utmaning för Sverige att vi ska
              få en bra välfärd. I höstens budgetarbete är det bland annat sjukvård
              och äldreomsorg som står i centrum.
            </seg>
            <seg xml:id="i-fb5dce7572aafaa9-0">
              Sammanhållning är viktigt. När vi tittar på Sverige ser vi att
              inkomstskillnaderna mätt med olika mått oftast är mindre i de
              nordiska länderna. Det gäller också om vi tittar på hela det breda
              måttet med inkomstfördelningar justerat för välfärd. Sverige ligger
              lägst av alla de OECD-länder som vi kan jämföra oss med.
            </seg>
            <seg xml:id="i-1f26ccc1fa52b173-0">
              Det är också någonting vi har sett under krisen. I många andra
              länder har inkomstskillnaderna under de senaste fem åren ökat
              avsevärt snabbare än vad de har gjort i Sverige. Kriser drar isär
              samhällen.
            </seg>
            <seg xml:id="i-f7faef9b371db593-0">
              Det är särskilt viktigt att vi med fördelningsinsatser och välfärdsinsatser
              säkrar att hålla ihop samhället. De diskussionerna kommer inför
              hösten att bli centrala och avgörande.
            </seg>
            <seg xml:id="i-de696821b2e34776-0">
              Detta är vår grundläggande inriktning. Vi har fortfarande ett
              besvärligt internationellt läge. Vi läser i nyhetsrapporteringen
              i dag hur räntorna i Spanien stiger på grund av oro för de offentliga
              finanserna och osäkerhet om det politiska läget i Italien.
            </seg>
            <seg xml:id="i-65387adff98e72f4-0">
              Den typen av oro kan komma tillbaka. Vi kan inte vara säkra på
              att krisen har passerat oss, utan den kan komma tillbaka ett varv
              till. Det finns tecken på stabilisering. Kommer de på plats får
              vi ett läge där export, investeringar och konsumtion åter normaliseras.
            </seg>
            <seg xml:id="i-880dee41b59f0f28-0">
              I det läget har vi också starkare offentliga finanser och ett
              läge där vi kan svara upp mot olika framtidsutmaningar. Men vi
              ska vara försiktiga. Vi ska säkra skyddsvallar. Vi ska säkra att
              Sverige inte hamnar i de diskussioner om nedskärningar och skattehöjningar
              som nu plågar så många andra länder.
            </seg>
            <seg xml:id="i-a92f8a894ce6adb5-0">
              Ska vi blicka framåt är det de unga, tillväxten, välfärden och
              sammanhållningen som är det centrala för att vi ska få en budgetproposition
              i höst som hjälper till att bygga Sverige starkt både för jobb
              och för välfärd.
            </seg>
          </u>
          <note type="speaker" xml:id="i-5d064bef0115ec2b-0">
            Anf. 2 FREDRIK OLOVSSON (S):
          </note>
          <u who="fredrik_olovsson_b99dc6" xml:id="i-3681f2c51b63fbc2-0">
            <seg xml:id="i-38495526a265fed5-0">
              Fru talman! Arbete är grunden för vårt välstånd. Sveriges viktigaste
              och största tillgång är befolkningens förmåga och vilja till arbete.
              En nyckel för att hålla ihop och utveckla Sverige är att fler
              har ett jobb att gå till och därmed också en egen försörjning.
            </seg>
            <seg xml:id="i-ae5989df225e4b06-0">
              Men arbete är inte bara fråga om att tjäna ihop till en lön för
              att leva på. Det är också den enskilt viktigaste insatsen eller
              förutsättningen för att människor ska kunna vara fria. Arbete
              och inkomst ger den enskilde frihet att göra sina egna livsval
              och förverkliga sina egna livsdrömmar.
            </seg>
            <seg xml:id="i-71fd11756ad99d73-0">
              När nu finansministern lägger fram sin ekonomiska vårproposition
              tror jag att det är det perspektivet, jobben, som våra medborgare
              förväntar sig. Fredrik Reinfeldt sade redan före valet 2006 att
              det är just på jobbfrågan som väljarnas förtroende kommer att
              bero. Det måste rimligen vara lite si och så med det förtroendet
              i dag.
            </seg>
            <seg xml:id="i-9d317f7e487cf2a4-0">
              Ungefär 400 000 människor står utanför arbetsmarknaden i dag,
              enligt Arbetsförmedlingen och SCB, trots att de både vill och
              kan jobba. Det innebär att en större del av befolkningen nu är
              arbetslös än när regeringen tillträdde.
            </seg>
            <seg xml:id="i-dbab8fdeb186f5b1-0">
              Det är 400 000 människor som vaknade upp i morse utan att ha
              ett arbete att gå till. Det är 400 000 som inte får lön i slutet
              av månaden. Det är 400 000 som tystnar när andra talar om jobbet
              på festen eller middagen. Det är 400 000 som vill tas i anspråk
              men som ställs åt sidan.
            </seg>
            <seg xml:id="i-3eaf68a214470662-0">
              Då blir man lite ledsen när man hör vad finansministern har att
              säga. Vårpropositionen ger inte mycket hopp till dem som i dag
              saknar jobb. Med regeringens politik kommer arbetslösheten att
              bita sig fast och bestå på dessa höga nivåer.
            </seg>
            <seg xml:id="i-c1b2f439e727a175-0">
              Fru talman! Vi socialdemokrater menar att en ansvarsfull ekonomisk
              politik för fler jobb vilar på tre fundament. Det första, själva
              grunden, är ordning och reda i den offentliga ekonomin. Solida
              offentliga finanser är en förutsättning för uthållig tillväxt
              och en stabil välfärd.
            </seg>
            <seg xml:id="i-096e317efd437ba3-0">
              Ingen förstår det heller bättre än vi. När svenska folket röstade
              bort Carl Bildts regering var underskottet i statsbudgeten 220
              miljarder kronor. Svenska försäkringsbolag sade öppet att detta
              lands statspapper kan vi inte investera i. De var alldeles för
              osäkra.
            </seg>
            <seg xml:id="i-8d79e2bda80bb920-0">
              Det låter som en rapport från krisens Grekland. Men det var så
              som Sverige såg ut. Det var i det läget som vi utarbetade det
              finanspolitiska ramverk som nu framgångsrikt har gett vårt land
              stabila statsfinanser och förtroende för den svenska ekonomin.
              När Göran Persson avgick kunde han överlämna ett rejält överskott
              i stället för underskott.
            </seg>
            <seg xml:id="i-de7fdaea103a1d65-0">
              Jag vill gärna tacka finansminister Anders Borg för att han under
              den tid han har skött Finansdepartementet inte har slarvat med
              de offentliga finanserna i Sverige. Att vårpropositionen räknar
              med ett litet underskott förtar inte alls den bilden.
            </seg>
            <seg xml:id="i-32a7dcd2b0394afe-0">
              Moderaternas omsvängning om exempelvis överskottsmålet gör att
              vi har en bred majoritet i Sveriges riksdag för stabila offentliga
              finanser. Det förtroende som det skapar för vårt land är oerhört
              viktigt och helt centralt. Det ser vi med den internationella
              utblick som vi alla kan göra och när vi ser hur andra länder tvingas
              till smärtsamma nedskärningar.
            </seg>
            <seg xml:id="i-94badf233db14f3e-0">
              Ordning och reda är grunden. Men det är långt ifrån tillräckligt.
              Det andra fundamentet handlar om arbetsmarknadens efterfrågesida,
              att det finns växande och stabila företag som vill anställa. Det
              kräver en politik för innovationer och för hur idéer ska kunna
              bli till blomstrande företag som kan betala bra löner och erbjuda
              goda arbetsvillkor till sina anställda.
            </seg>
            <seg xml:id="i-77e3a3a8b10a1d3b-0">
              För oss är ökade investeringar i forskning och utveckling centralt.
              På finansministerns fråga om vi ska titta framåt och satsa på
              just den typen av saker är vårt svar ja. Vi vill förstärka innovationskedjan
              så att fler idéer kan växa till en vara eller en tjänst. Vi vill
              öka tillgången på riskkapital så att fler företag kan växa och
              starta. Vi vill öka exportstödet så att vi lättare kan hitta en
              väg till de internationella marknader som nu behövs när också
              Europa hackar.
            </seg>
            <seg xml:id="i-808200f022f81ed9-0">
              Ett litet exportberoende land som Sverige är helt beroende av
              att det finns ett samarbete som är väl fungerande med alla aktörer
              i samhället som kan bidra till att vi blir framgångsrika i den
              internationella konkurrensen. Det krävs helt enkelt ett förtroendefullt
              och strategiskt samarbete mellan näringsliv, politik, fack och
              akademi.
            </seg>
            <seg xml:id="i-4f215748bd69c088-0">
              Här lämnar situationen en hel del övrigt att önska. Regeringen
              saknar inte bara en riktig näringspolitik utan har också en påfallande
              ansträngd relation med näringslivet. Ett exempel på det är den
              kraftiga kritik som regeringen fick av Svenskt Näringslivs ordförande
              häromdagen sedan arbetsmarknadsministern försökte skylla ungdomsarbetslösheten
              på företagen.
            </seg>
            <seg xml:id="i-9faca12f7583830c-0">
              Efter snart sex år i regeringsställning duger det inte att skylla
              ifrån sig längre. Det duger inte att skylla på företagen. Det
              duger inte att skylla på de fackliga organisationerna. Det duger
              inte att skylla på de arbetslösa eller på oss andra. Det är ni
              själva som måste ta ansvar.
            </seg>
            <seg xml:id="i-55b2f15be5fe9ae2-0">
              Det behövs kraft och politik för att sätta Sverige i arbete.
              Med de resultat som regeringen hittills uppvisat när det gäller
              jobben och den vårbudget som man nu presenterar är det uppenbart
              att man inte har den kraften, den förmågan eller de idéerna.
            </seg>
            <seg xml:id="i-b4e597875095b400-0">
              Fru talman! Det tredje fundamentet i en fungerande strategi för
              fler jobb är att människor är rustade för att ta de arbetstillfällen
              som växer fram.
            </seg>
            <seg xml:id="i-e1ad84289c9a0a28-0">
              Regeringen har helt missförstått vad som krävs i en modern och
              internationellt konkurrensutsatt ekonomi. I stället för att satsa
              på kunskap och kompetens har man valt att försämra löntagarnas
              ekonomiska trygghet vid arbetslöshet och sjukdom. Man har satt
              press nedåt på lönerna och har placerat tiotusentals människor
              i passiva massåtgärder.
            </seg>
            <seg xml:id="i-55595f6220c080e8-0">
              Kanske har man gjort det av rent ideologiska skäl eller cyniska
              skäl, kanske har man genomfört politiken i tron att det helt plötsligt
              ska uppstå jobb ur tomma intet. Jag vet inte vilket som är värst,
              men helt uppenbart är det att man inte klarar av detta på ett
              tillräckligt bra sätt.
            </seg>
            <seg xml:id="i-76a56a68908bfc40-0">
              Regeringen borde i stället ta signalerna från företagen på allvar.
              Svenskt Näringslivs rekryteringsenkät bland 8 500 företag visar
              att över hälften har upplevt att det är svårt eller mycket svårt
              att rekrytera personal. Det sker alltså samtidigt som det finns
              400 000 arbetslösa. Svenskt Näringsliv konstaterar det vi socialdemokrater
              har sagt men som även Konjunkturinstitutet bekräftar, nämligen
              att matchningsproblemen på arbetsmarknaden har blivit större.
              Arbetsmarknadens funktionssätt har försämrats. Det är inte så
              konstigt. Förmågan att ställa om blir förstås sämre när vuxenutbildningen
              urholkas och man drar ned på de kompetenshöjande insatserna i
              arbetsmarknadspolitiken. Det kostar inte bara jobb i dag utan
              det hotar också en framtida återhämtning.
            </seg>
            <seg xml:id="i-6eb7515b7e7d1df1-0">
              En grupp är dessutom tydligt överrepresenterad bland de arbetssökande,
              nämligen personer som saknar gymnasiekompetens. Regeringens lösning
              är att ge färre chansen till vuxenutbildning och rejäla besparingar
              i gymnasieskolan. I år skär regeringen bort över 600 miljoner
              kronor, motsvarande 1 400 lärare, från gymnasieskolorna. Det kommer
              tydligen nya nedskärningar de kommande åren. Hur det ska göra
              gymnasieskolan bättre talar man däremot inte om. Det är inte så
              konstigt.
            </seg>
            <seg xml:id="i-272820270c810479-0">
              I dag står regeringen i princip svarslös inför uppgiften att
              rusta arbetssökande för morgondagens arbetsmarknad. Medan resten
              av världen, också den utanför Europa, siktar in sig på mer av
              forskning, utbildning och högre kompetens, väljer regeringen en
              annan väg. Den vägen är att rigga Sverige för låglönejobb. Att
              vi har en näringsminister som ser 2025-procentiga lönesänkningar
              för en stor del av svenska arbetsmarknaden som en väg till jobb
              är talande. Det är inte en framkomlig väg för Sverige. Sverige
              ska konkurrera med höga löner. Konkurrens med kunskap kommer att
              fungera så att vi kan ha de höga löner vi vill ha.
            </seg>
            <seg xml:id="i-20e34d9c8090ba09-0">
              Fru talman! Vi har en hög och ökande arbetslöshet. Ojämlikheten
              ökar. Sverige dras isär. Trots detta presenterar regeringen en
              tom och idéfattig ekonomisk vårproposition. Nödvändiga reformer
              lyser med sin frånvaro. I stället för att ta ansvar och regera
              presenterar man något av en utredningskatalog och en verksamhetsberättelse
              för det som har varit.
            </seg>
            <seg xml:id="i-3c2204e34c546e48-0">
              De arbetslösa ungdomarna är här och nu. De allt fler långtidsarbetslösa
              som redan har varit utan jobb alldeles för länge kan knappast
              vänta. Det som behövs är förslag nu, insatser nu, och det som
              krävs är en regering som regerar och som agerar. Tydligen får
              vi vänta på en sådan.
            </seg>
          </u>
          <note type="speaker" xml:id="i-f1f471aff9db3a2e-0">
            Anf. 3 Finansminister ANDERS BORG (M) replik:
          </note>
          <u xml:id="i-fc46f70050bdf9ee-1" who="unknown">
            <seg xml:id="i-73cbbcab7650b6cc-0">
              Fru talman! Låt mig börja med att hälsa Fredrik Olovsson välkommen
              till sin första ekonomisk-politiska debatt. Att Fredrik Olovsson
              representerar Katrineholm måste borga för att han också kommer
              att representera stabilitet och ansvarstagande när det gäller
              offentliga finanser. Det kan jag bara välkomna.
            </seg>
            <seg xml:id="i-469c0176eb551a03-0">
              Vi är nu i en situation där det rödgröna samarbetet är lite lagt
              på is. Samtidigt får vi nya besked. Jag har förstått att både
              Jonas Sjöstedt och Magdalena Andersson i medier har uppgett att
              det nu pågår samtal mellan de rödgröna partierna. Jag förstår
              att man inte nu kommer att redovisa en gemensam vårmotion, men
              någonstans före valet måste vi få se en sådan redovisning. Det
              gör mig lite bekymrad.
            </seg>
            <seg xml:id="i-ee8979742be480b2-0">
              En demokrati kan inte leva bakom lyckta dörrar och med neddragna
              rullgardiner. Den måste leva med öppen redovisning av alternativen.
              Då kan vi inte bara ha samtal som pågår men som inte redovisas.
              Förr eller senare måste väljarna före valet få se vilka skatter
              de rödgröna är beredda att höja och vilka utgifter de rödgröna
              vill skära ned på.
            </seg>
            <seg xml:id="i-35fa039b1ff14283-0">
              Jag vill gärna se om Fredrik Olovsson kan redovisa hur det blir.
              Kommer vi att få se en gemensam rödgrön redovisning? Hur kommer
              den att vägas ihop? Är det Socialdemokraternas kraftiga höjningar
              av trösklarna för ungdomar med skattehöjningar, bidragspolitik
              och återreglering av arbetsmarknaden som är kärnan? Ska vi till
              den lägga Miljöpartiets olika miljöskatter med framför allt bensinskatten
              främst? Ska vi därtill ha Vänsterpartiets fastighetsskatt och
              förmögenhetsskatt? Hur ska övervägningen se ut? Är det ett batteri
              på 20, 30 eller 40 miljarder i skattehöjningar som ska drabba
              den svenska ekonomin?
            </seg>
            <seg xml:id="i-0fb878c3c6277c4f-0">
              Om det är vad väljarna vill ha ska de naturligtvis rösta för
              detta. Men kan vi räkna med, Fredrik Olovsson, att vi får en redovisning
              av hur det ska bli med ett gemensamt alternativ? Jag kan förstå
              om det inte kommer ett gemensamt förslag nu, men det kan inte
              vara så att man drar ned rullgardinen och sätter sig i hemliga
              förhandlingar och sedan inte redovisar det för väljarna.
            </seg>
            <seg xml:id="i-7c010b77019a7f8a-0">
              Hur blir det Fredrik Olovsson? När kommer beskeden?
            </seg>
          </u>
          <note type="speaker" xml:id="i-6c97a0e9e81c3fa2-0">
            Anf. 4 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-1">
            <seg xml:id="i-ebcd4261d7553bdd-0">
              Fru talman! Anders Borg ska styra Sverige tillsammans med Fredrik
              Reinfeldt i ytterligare två och ett halvt år. Det är vad som ska
              hända efter nästa val han vill diskutera.
            </seg>
            <seg xml:id="i-96bad72907a20fce-0">
              Jag tycker att du ska ta ansvar för den situation som råder i
              dag. De 400 000 arbetslösa har rätt att få veta vad Anders Borg
              tänker göra för att de ska få ett arbete i dag. Jag tycker att
              kommuner och landsting ska få veta hur de ska klara sin svåra
              uppgift framöver för att klara välfärden de kommande åren. Men
              det vill inte Anders Borg prata om. Han vill hellre prata om det
              politiska spelet och förhandlingar bakom lyckta dörrar.
            </seg>
            <seg xml:id="i-d050aa2c58ef0a93-0">
              Jag kan ställa ungefär samma frågor. Vad händer i alla de moderata
              arbetsgrupper och alliansarbetsgrupper som pågår? Vad är det för
              drakoniska förstörelsevapen som ni ska ta fram mot välfärd och
              trygghetssystem? Det är inte ett seriöst sätt att diskutera när
              så många är arbetslösa, när Europa faktiskt har allvarliga ekonomiska
              problem. Det är den nivån finansministern tycker att debatten
              ska hållas på.
            </seg>
            <seg xml:id="i-065badb37c4e3c7a-0">
              Däremot svarar jag gärna på vad vi socialdemokrater har föreslagit
              för det här året och hur vi ser på vårbudgeten. Det råder inget
              tvivel om att vi ser att det finns effektivare åtgärder att vidta
              än de nedsatta socialavgifterna och den sänkta krogmomsen. Det
              är pengar som Anders Borg mer eller mindre har slängt i sjön.
              Det är pengar som kan användas mycket mer effektivt så att unga
              människor ska få jobb, så att de som har varit borta från arbetsmarknaden
              ska kunna komma tillbaka.
            </seg>
          </u>
          <note type="speaker" xml:id="i-9db7594ded860ca2-0">
            Anf. 5 Finansminister ANDERS BORG (M) replik:
          </note>
          <u xml:id="i-fc46f70050bdf9ee-2" who="unknown">
            <seg xml:id="i-d2787572dcb36286-0">
              Fru talman! Fredrik Olovssons inlägg belyser att vi har ett demokratiproblem.
              Vi får höra Jonas Sjöstedt säga i medierna att det sker löpande
              partiledarträffar. Magdalena Andersson säger på en pressträff
              i riksdagen att det pågår diskussioner mellan de ekonomisk-politiska
              talesmännen. Sedan får vi samtidigt höra att något alternativ
              inte ska redovisas före valet.
            </seg>
            <seg xml:id="i-afa900451f5b8434-0">
              Hur ska detta fungera? Man kan inte ha en politik som bygger
              på att man kan lova allt till alla därför att man inte ger gemensamma
              besked. Jag kan vara mycket tydlig mot Fredrik Olovsson. Jag är
              minst lika bekymrad över vad Socialdemokraterna föreslår själva.
              De skattehöjningar, återregleringar av arbetsmarknaden och den
              bidragspolitik Socialdemokraterna står för skulle oomkullrunkeligen
              leda till en högre ungdomsarbetslöshet. Det skulle höja trösklarna
              och pressa ut unga människor.
            </seg>
            <seg xml:id="i-8c14193f14a6dd0c-0">
              Sedan kommer Miljöpartiets miljöskatter och Vänsterpartiets fastighetsskatter.
              Hur ska de vägas ihop? Det är en sak att ta lite tid på sig och
              så småningom redovisa. Men den hållning partierna i dag har är
              att de tänker sitta i hemliga överläggningar men inte öppet redovisa
              för väljarna vad de kommer fram till.
            </seg>
          </u>
          <note type="speaker" xml:id="i-032935db57ed7937-0">
            Anf. 6 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-2">
            <seg xml:id="i-f826bd2657e9db8e-0">
              Fru talman! Vi socialdemokrater presenterar vår politik om två
              veckor i vårt alternativ till regeringens vårbudget. Då kommer
              vi att presentera vad vi vill göra.
            </seg>
            <seg xml:id="i-ebe9864c0568de7e-0">
              Hur kommer vi sedan att formulera vår politik för vad som ska
              gälla efter valet? Ja, det är en bra bit kvar. Det är de två och
              ett halvt åren när Anders Borg regerar. Alla frågor om hur problemet
              med arbetslösheten ska lösas borde riktas mot finansministern,
              som ju dessutom har varit ansvarig i snart sex år. Det är du som
              är ansvarig för det som är, och du borde berätta vad du ska göra
              mot arbetslösheten framöver. Men det gör du inte. I stället ska
              det handla om det politiska spelet och att samtal mellan partier
              anses vara ett demokratiproblem. Det är ett märkligt sätt att
              se på demokrati.
            </seg>
            <seg xml:id="i-35cb64df955b064e-0">
              Våra förslag handlar om att använda resurserna mer effektivt
              än vad finansministern gör. Du har slösat bort 1620 miljarder
              om året i de nedsatta arbetsgivaravgifterna för unga och sänkt
              krogmoms. Det är ineffektiva åtgärder som vi vill använda klokare
              och bättre.
            </seg>
          </u>
          <note type="speaker" xml:id="i-190c1fcfc7a862a6-0">
            Anf. 7 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-0">
            <seg xml:id="i-d37d6c48f40e27f3-0">
              Fru talman! Även jag vill välkomna Fredrik Olovsson till den
              ekonomisk-politiska debatten och till finansutskottet.
            </seg>
            <seg xml:id="i-6330ff39b4c02a74-0">
              I dag, när er motion ännu inte är framlagd, förefaller det viktigaste
              kanske vara att försöka utröna inriktningen på Socialdemokraternas
              ekonomiska politik under den nya ledningen. Socialdemokraterna
              går nu framåt väldigt kraftigt i opinionsmätningarna. Den nya
              ledningen sägs blinka med högerögat, vilket möjligen är en sann
              beskrivning, och det reser frågan om det verkligen finns mandat
              från det egna partiet för en högervridning bort från Håkan Juholts
              vänsterpolitik med dess höjda skatter, höjda bidrag och fastfrusna
              och tillbakablickande attityder. Partiaktivisterna måste fråga
              sig vad det finns för motiv att alls ändra den socialdemokratiska
              politiken. Det verkar ju gå bra ändå med den gamla Juholtpolitiken
              att döma av opinionsmätningarna.
            </seg>
            <seg xml:id="i-4e309a5d5ecec7bd-0">
              Den bistra sanningen, Fredrik Olovsson, är väl att det inte längre
              finns något mandat för förändring för den nya ledningen. Det finns
              inte något mandat från alla dem i partiet som hellre vill att
              Socialdemokraterna ska signalera med vänsterögat. Är blinkningen
              med högerögat egentligen förankrad i partiet, Fredrik Olovsson?
            </seg>
          </u>
          <note type="speaker" xml:id="i-3a56f279f31e941a-0">
            Anf. 8 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-3">
            <seg xml:id="i-f3fcec35c2848958-0">
              Fru talman! Carl B Hamiltons intresse för socialdemokratin har
              alltid intresserat mig. Det är väldigt spännande att han lägger
              så stor vikt vid att fundera på vårt inre liv. Det är nästan så
              att man skulle önska att han fick titta in lite bakom kulisserna
              och se hur det går till. Det är nämligen inte så märkligt som
              Carl B Hamilton vill göra gällande.
            </seg>
            <seg xml:id="i-b1b09e08f332f1db-0">
              Vi socialdemokrater ser vilka samhällsproblem som finns, och
              sedan försöker vi hitta lösningar på dem. Det är inte konstigare
              än så. Vi har ofta en mycket het och intensiv debatt om vad som
              är de bästa åtgärderna att vidta eller hur det ska ske på bästa
              sätt. Det tror jag är mycket viktigt i ett levande politiskt parti.
              Sedan stämmer vi av detta på våra kongresser, och nästa gång vi
              har kongress är 2013.
            </seg>
            <seg xml:id="i-4c096c0a42215d1a-0">
              Jag måste ställa en fråga till Carl B Hamilton, som har varit
              ansvarig för politiken under hela den tid som Anders Borg har
              varit finansminister. Tillsammans med honom har du och de andra
              partierna i regeringen varit ansvarig för den ekonomiska politiken.
              Är ni nöjda med resultaten? Tycker du att arbetslösheten är tillräckligt
              låg? Tycker du att de resurser som används till de nedsatta arbetsgivaravgifterna
              är tillräckligt effektivt använda? Det är väl väsentligt mer intressant
              att diskutera för medborgarna än vem som har blinkat med vilket
              öga?
            </seg>
          </u>
          <note type="speaker" xml:id="i-d2d0a1da00ceb890-0">
            Anf. 9 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-1">
            <seg xml:id="i-2626033a92d25f04-0">
              Fru talman! På den sista frågan, som jag egentligen inte skulle
              besvara men som jag ändå besvarar, kan jag säga att vi är stolta
              över den ekonomiska politik vi har bedrivit, men vi är självklart
              inte nöjda.
            </seg>
            <seg xml:id="i-ebf30c08c68673f6-0">
              Men det är ändå viktigt att försöka utröna vad inriktningen för
              den nya ledningen för Socialdemokraterna innebär och vad den här
              kraftiga uppgången i opinionsmätningarna kan bära i sitt sköte.
              Höjda skatter och höjda bidrag var ju Håkan Juholts linje. Underskott
              och ökad skuld var den enda lösningen på den ekvationen som man
              kunde se. Därför är frågan: På vilket sätt skiljer sig Fredrik
              Olovssons och den nya ledningens ekonomiska politik från den politik
              som Håkan Juholt stod för? Finns det något svar på den frågan?
              Finns det någon skillnad över huvud taget, Fredrik Olovsson?
            </seg>
          </u>
          <note type="speaker" xml:id="i-e154406f6738c6ff-0">
            Anf. 10 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-4">
            <seg xml:id="i-b7ed25a54703559d-0">
              Fru talman! Carl B Hamilton börjar med att hitta på vilken ekonomisk
              politik som våra företrädare har haft. Det stämmer inte alls att
              det skulle vara vår inriktning att föröda de offentliga finanserna
              med stora underskott och genom att dra på sedelpressar och annat.
              Det är den borgerliga vulgärpropagandan som nu återupprepas, möjligen
              i ny form, av Carl B Hamilton. Den har du kört många gånger, men
              den stämmer inte för det.
            </seg>
            <seg xml:id="i-e8e050d02b34c005-0">
              Vi är mycket tydliga med att vi står för stabila offentliga finanser.
              Vi slarvar inte med statens pengar. Det är oerhört centralt. Vi
              står för en välfärd som finansieras av oss alla gemensamt och
              som fördelas efter behov. Vi står för trygghetsförsäkringar som
              ger trygghet i förändring och broar från det nya till det gamla.
              Det har socialdemokratin stått för ungefär sedan den bildades
              för över hundra år sedan. I den meningen är vi fast i en tradition,
              men i dag försöker vi naturligtvis hitta nya sätt och nya utgångspunkter.
              Vi vill satsa på ny forskning och nya utbildningar. Där är vi
              föränderliga och ser framåt. Vi tycker, till skillnad från finansministern,
              att det är dags att se framåt.
            </seg>
          </u>
          <note type="speaker" xml:id="i-269a6b87c7fd8b60-0">
            Anf. 11 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-0">
            <seg xml:id="i-0eb94d6de80031ea-0">
              Fru talman! Även jag vill önska Fredrik Olovsson välkommen till
              den ekonomisk-politiska debatten i förhoppningen att han önskar
              mig detsamma.
            </seg>
            <seg xml:id="i-b0e108e848bbeee1-0">
              Hela Sverige ska leva är ett mantra som kanske främst två partier
              har stått för i svensk politik. Det har varit Socialdemokraterna
              och Centerpartiet. Själv har jag alltid tyckt att det har varit
              lite märkligt att Centerpartiet har kommit undan med att säga
              detta med tanke på historien med flyttlasspolitik och andra saker
              som syftar till att centralisera Sverige. Det finns en tydlig
              frihetsaspekt på detta. Den som med lock och pock och tvång tvingas
              flytta därifrån man vill bo är inte fri.
            </seg>
            <seg xml:id="i-37d23cb6b3ec7513-0">
              Fredrik Olovsson talade om drakoniska förstörelsevapen. Man kan
              använda det uttrycket när det gäller Socialdemokraternas politik
              på området. Hur ska landsbygden klara sig när ni vill införa en
              kilometerskatt, en straffskatt på avstånd? Hur klarar sig utvecklingskraften
              i de små kommunerna när ni höjer arbetsgivaravgifter? Hur ska
              landsbygdens basnäringar, jorden och skogen, klara sig när ni
              går till val på att försöka införa ytterligare beskattningar och
              ytterligare regleringar som gör livet surt för de gröna näringarna?
            </seg>
            <seg xml:id="i-ebdf5b366e09437e-0">
              Centerpartiet vill i stället underlätta investeringar i hela
              Sverige. Vi driver på för infrastruktur, väg, järnväg och it,
              och vi initierar satsningar för landsbygdens basnäringar, Matlandet
              när det gäller jordbruket och Skogsriket när det gäller skogsnäringen.
              Hur ska landsbygden klara sig efter ett eventuellt maktskifte
              2014?
            </seg>
          </u>
          <note type="speaker" xml:id="i-907a0f1d729f9813-0">
            Anf. 12 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-5">
            <seg xml:id="i-2dc8d75d6b080733-0">
              Fru talman! Då får jag också hälsa Emil Källström välkommen.
              Jag har trots allt hållit på några minuter längre.
            </seg>
            <seg xml:id="i-c2cf3df521035bbd-0">
              Hur klarar sig landsbygden? Det är en bra fråga. Jag möter väldigt
              många människor hemma i min kommun och i mitt län som är fundersamma
              över vad som pågår. De tycker inte att de ser några väginvesteringar
              att tala om. De är missnöjda med att väldigt mycket av det utvecklingsarbete
              man säger sig bedriva inte riktigt märks i verkligheten.
            </seg>
            <seg xml:id="i-d5127927e3020457-0">
              Emil Källström tog upp flera saker som är mycket viktiga och
              som vi socialdemokrater jobbar med. Vi vill se större investeringar
              i vår infrastruktur. Det märks naturligtvis allra mest när man
              kommer utanför våra mest folktäta områden att det finns stora
              behov. Vi ser att det finns ett stort behov av riskkapital, inte
              minst på landsbygden där många av företagen har svårt att få en
              finansiering. Därför föreslog vi redan i höstas ett riskkapitalavdrag
              för att underlätta att man ska kunna få fram kapital, men det
              har Centerpartiet röstat nej till här och fällt det förslaget.
            </seg>
            <seg xml:id="i-695bca6d115cfd82-0">
              Frågan kan ställas tillbaka: Vad är det som är så fantastiskt?
              Vad har ni gjort som är så bra? Varför har ni röstat nej till
              en sådan viktig åtgärd som ett riskkapitalavdrag som kan se till
              att företagen på landsbygden också kan hitta riskvilligt kapital
              och utveckla sin verksamhet och kanske anställa någon mer?
            </seg>
            <seg xml:id="i-56c636166dfe2221-0">
              Det är oerhört viktigt att säga att vi socialdemokrater ser till
              att kommunsektorn får större resurser än vad regeringen gör. En
              sak är mycket viktig för de små kommunerna, och det handlar om
              utjämningssystemet. Jag tycker att Emil Källström ska ta med sig
              den frågan till finansministern, som har en färdig utredning liggande
              på sitt bord, och fråga varför alla de åtgärder som många små
              kommuner längtar efter inte genomförs.
            </seg>
          </u>
          <note type="speaker" xml:id="i-5165dd1068b6a6b2-0">
            Anf. 13 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-1">
            <seg xml:id="i-5ebb7d46dea83a55-0">
              Fru talman! Jag kan glädja Fredrik Olovsson med att Centerpartiet
              ämnar fortsätta att driva på de här viktiga frågorna. Det gäller
              allt från infrastruktur till just kommunal skatteutjämning.
            </seg>
            <seg xml:id="i-b6928309f3c6beae-0">
              Det är lite svårt att recensera Socialdemokraternas politik eftersom
              bristen på besked är så påtaglig. Däremot kan man se vad Socialdemokraterna
              inte velat göra de senaste åren. Ni har varit emot ganska mycket.
              När det gäller hur vi jobbar mot ungdomsarbetslösheten har det
              varit nej till sänkta arbetsgivaravgifter, nej till sänkt restaurangmoms,
              nej till RUT, nej till jobbskatteavdrag och nej till allt ni har
              kommit över.
            </seg>
            <seg xml:id="i-1a02e15967c25d65-0">
              Centerpartiet säger i stället ja, ja och ja. Vi säger ja till
              åtgärder för fler och växande företag, ja till en jobbpeng när
              man har blivit arbetslös och vill välja sin specialiserade arbetsförmedlare
              och ja till förbättringar av till exempel nyföretagarklimatet.
            </seg>
            <seg xml:id="i-42cfcf134fd37e79-0">
              Vad vill egentligen Socialdemokraterna på området?
            </seg>
          </u>
          <note type="speaker" xml:id="i-261f08d099d74957-0">
            Anf. 14 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-6">
            <seg xml:id="i-32e39e81aa4bc3fa-0">
              Fru talman! Jag redogjorde för flera viktiga punkter i mitt anförande.
              Det handlar om forskning och innovation, så att fler jobb kan
              växa fram. Det handlar om ordentliga insatser för de ungdomar
              som verkligen har svårt att få ett jobb, och det är de som inte
              har klarat en gymnasieexamen. De har oerhört svårt att få ett
              arbete i dag, och det är där vi vill sätta in mer resurser. Vi
              vill naturligtvis också ha en gymnasieskola som vi inte behöver
              spara på, för att på så vis undvika att ännu fler inte klarar
              gymnasieskolan i framtiden.
            </seg>
            <seg xml:id="i-805bccf73d2575b9-0">
              Emil Källström lyfter fram nedsättningen av socialavgifterna
              som någonting fantastiskt bra. Det är en åtgärd som ifrågasätts
              av i princip alla som tittar på den. Anders Borgs eget finanspolitiska
              råd, Konjunkturinstitutet, ja till och med en riksrevisor har
              sagt att man kan tycka att det är ett märkligt sätt att hantera
              statliga pengar på därför att det är så ineffektivt.
            </seg>
            <seg xml:id="i-a39be18ce1c433bb-0">
              Det här har ni inte lagt 1 miljard på, inte heller 7 eller 12
              miljarder, utan 16 miljarder varje år. Ni är uppe i 50 miljarder
              vid det här laget på en ineffektiv åtgärd som inte skapar jobb.
              Tänk om vi hade kunnat satsa de resurserna på det som jag nyss
              tog upp, nämligen innovation, forskning och utbildning och på
              att se till att alla ungdomar kan få gymnasieutbildning!
            </seg>
          </u>
          <note type="speaker" xml:id="i-12ca3fd40732b8ae-0">
            Anf. 15 ERIK ALMQVIST (SD) replik:
          </note>
          <u xml:id="i-fc46f70050bdf9ee-3" who="unknown">
            <seg xml:id="i-b39517d019846440-0">
              Fru talman! Det är som sagt många nya här i dag, och även jag
              får hälsa Fredrik Olovsson välkommen! Jag håller med Fredrik Olovsson
              om att det är problematiskt att vi har en hög och växande arbetslöshet
              i Sverige. Dock har Fredrik Olovsson fel när han säger att gruppen
              där vi har den högsta arbetslösheten är den med bara förgymnasial
              utbildning. Faktum är att den grupp som har den allra högsta arbetslösheten
              är de utomeuropeiskt födda, vilket också framkommer i regeringens
              budget på s. 106.
            </seg>
            <seg xml:id="i-496e254f47e225fd-0">
              Detta är kanske inte så konstigt. Under 2000-talet har vi haft
              en invandring på uppemot en miljon människor samtidigt som vår
              arbetsmarknad inte har vuxit ens i närheten i samma utsträckning.
            </seg>
            <seg xml:id="i-56b16d55d773fdea-0">
              Socialdemokraterna har såvitt jag kan se, och såvitt jag hittills
              har hört, inga som helst förslag för att förändra detta förhållande.
              Man vill fortsätta med samma invandringspolitik som regeringen,
              men man vill också spendera pengar för att motverka den ökande
              arbetslösheten. Det är så klart bra att spendera mer pengar på
              forskning, innovation och utbildning, vi är absolut med på den
              idén. Vi finansierar den genom en mer ansvarsfull invandring som
              lösgör finansiella resurser samtidigt som vi inte späder på arbetslösheten
              ytterligare.
            </seg>
            <seg xml:id="i-a90a596f672a0f38-0">
              Frågan är hur Socialdemokraterna har tänkt sig att finansiera
              sin expansiva politik. Är det kanske genom en traditionellt socialdemokratisk
              politik där man väljer att göra det dyrare att arbeta för att
              bygga ännu högre barriärer in till arbetsmarknaden, vilket då
              i sin tur ska finansiera att man kan fortsätta den här kostsamma
              invandringspolitiken?
            </seg>
          </u>
          <note type="speaker" xml:id="i-e7a0c1b0564355ab-0">
            Anf. 16 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-7">
            <seg xml:id="i-6713cc26f2ef53ac-0">
              Fru talman! Sverigedemokraterna och regeringen verkar ha samma
              ambition att lyfta fram invandringen som ett problem och menar
              att väldigt många som kommer från andra håll skulle sakna jobb.
              Arbetslösheten kommer alltid att vara högre bland dem som precis
              har lämnat gymnasieskolan eller precis har kommit till ett land.
              Det är fullkomligt naturligt att det är på det viset.
            </seg>
            <seg xml:id="i-047be4df40de3d7a-0">
              Däremot ställer vi inte upp på beskrivningen att det är invandringen
              i sig som skulle vara skälet till detta. Tvärtom finns det i alla
              grupper en väldigt tydlig koppling mellan vilken utbildningsbakgrund
              man har och hur man drabbas av arbetslöshet. Det är den tydliga
              kopplingen. Det handlar inte om varifrån i landet eller varifrån
              i världen man råkar komma, utan det handlar om vilken utbildningsbakgrund
              man har.
            </seg>
            <seg xml:id="i-da140b95b491bfe2-0">
              Vi vet alla att vi står inför stora demografiska förändringar
              i det här landet. Vi kommer att behöva många människor som kan
              arbeta här. Därför är det oerhört viktigt att vi har en politik
              som ger fler arbetstillfällen. Jag har lyft fram vad vi socialdemokrater
              vill göra. Vi vill satsa på forskning och innovation, och vi tror
              att väldigt många av dem som inte har utbildning, oavsett varifrån
              de kommer, från Vingåker eller från Irak, behöver få utbildning.
              Då blir de också skattebetalare som inte bara försörjer sig själva
              utan som också bidrar till samhället i övrigt.
            </seg>
            <seg xml:id="i-14ffa25dba21ba90-0">
              Vi ser öppenhet och att vi kan flytta och resa i världen som
              väldiga tillgångar. Vi vet att Sverige har en stor konkurrensfördel
              i att vi har människor som har kommit hit som kan exportmarknader
              runt om i världen och som har språkkunskaper och annat. Det är
              viktigt att vi kan koppla ihop det här och se den fantastiska
              tillgång som det innebär att vi har människor med olika bakgrund
              och olika kompetenser som kan komplettera varandra och som kan
              stärka Sverige långsiktigt.
            </seg>
          </u>
          <note type="speaker" xml:id="i-91eb468ad989afec-0">
            Anf. 17 ERIK ALMQVIST (SD) replik:
          </note>
          <u xml:id="i-fc46f70050bdf9ee-4" who="unknown">
            <seg xml:id="i-c7b2adc49a5d18eb-0">
              Fru talman! Först och främst stämmer inte det som Fredrik Olovsson
              säger. Vi kan se att det finns en lägre sysselsättning bland i
              princip alla grupper invandrare från alla tider. Om det sedan
              handlar om att, som Fredrik Olovsson säger, i första hand ha en
              adekvat utbildning, kanske Fredrik Olovsson och Socialdemokraterna
              håller med Sverigedemokraterna när vi säger att vi ska ha en mer
              ansvarsfull invandring i dag.
            </seg>
            <seg xml:id="i-aea956333c797c8e-0">
              Tittar man på vilka det är som har kommit till Sverige de senaste
              åren ser man att det generellt sett är folk som har en betydligt
              lägre utbildningsnivå än hur samhället ser ut i Sverige över lag.
              Då är en följdfråga om Socialdemokraterna är beredda att stötta
              oss när vi säger att vi måste prioritera invandrare som har en
              förmåga att kunna bli en del av den svenska arbetsmarknaden genom
              att till exempel ha en adekvat utbildningsgrund.
            </seg>
            <seg xml:id="i-a5144e9fd3c5fdf0-0">
              Sedan undrar jag: Om nu Socialdemokraterna anser sig ha medicinen
              för att klara den här typen av invandring, varför har man då inte
              lyckats under alla de år då man själva har varit i regeringsställning?
              Det var ju samma bild då en invandring som leder till utanförskap
              och människor som inte får chansen och möjligheten att komma in
              på arbetsmarknaden och så vidare.
            </seg>
          </u>
          <note type="speaker" xml:id="i-61a0397cb6ac6ca7-0">
            Anf. 18 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-8">
            <seg xml:id="i-7914c5a65a187e71-0">
              Fru talman! Det är alldeles nödvändigt att vi förstärker vår
              politik för integration för att fler ska kunna få ett jobb. Alldeles
              självklart är det viktigt att alla de människor som är arbetslösa
              oavsett varifrån de kommer får den hjälp och det stöd som gör
              att de kan komma in och ta ett arbete. Men det är också viktigt
              att antalet arbetstillfällen växer till och att vi har en näringspolitik
              som gör att jobben blir fler.
            </seg>
            <seg xml:id="i-97703bbf24acc0c9-0">
              Vi har berättat vad vi vill när det gäller forskning och innovation,
              riskkapital och annat för att antalet arbetstillfällen ska växa
              till så att det finns jobb som alla kan ta oavsett varifrån de
              kommer. Vi tror på öppenhet. Vi tror på alla människors lika värde.
              Om vi skiljer oss åt från er när det gäller det är det beklagligt,
              men vi socialdemokrater kan nog leva med det.
            </seg>
          </u>
          <note type="speaker" xml:id="i-203e9d0209b92c20-0">
            Anf. 19 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-0">
            <seg xml:id="i-545df157f0c2be31-0">
              Fru talman! Sist i raden får jag väl också hälsa dig välkommen,
              Fredrik, till debatten och till finansutskottet!
            </seg>
            <seg xml:id="i-6f032001f0536aa2-0">
              Jag växte upp i en stad som heter Lycksele i Norrlands inland.
              Där fanns det ett epitet som var köksbordspolitiker. Med det menade
              man dem som med tubseende och med precision kunde fokusera på:
              Vad är det som är fel? De kunde syna in problemen ganska tydligt,
              men de hade väldigt svårt att komma med lösningar. Det var fullständigt
              omöjligt för dessa personer att sätta in felaktigheterna och problemen
              i en annan kontext.
            </seg>
            <seg xml:id="i-d11e779f7d9997df-0">
              När jag lyssnar till Fredrik Olovsson tycker jag mig höra sådana
              tendenser. I vårpropositionen som lades fram 2009 bedömde man
              att arbetslösheten i dag skulle vara uppe i 11,3 procent. Den
              kommer att landa på ungefär 7,8 procent. Det är en betydlig förbättring,
              trots att vi passerat krisåren med finanskrisen och andra kriser
              som fortfarande pågår. Vi har klättrat från plats 13 till plats
              8 i dag när det gäller den lägsta arbetslösheten i Europa. Under
              ditt partis regeringstid befann vi oss på plats 13.
            </seg>
            <seg xml:id="i-751b990bd0d1d093-0">
              Trots att vi har tagit oss igenom en finanskris och befinner
              oss i en skuldkris i ekonomin har vi förbättrat siffrorna för
              arbetslösheten gentemot vår omvärld.
            </seg>
            <seg xml:id="i-5efd86c23c9ab34e-0">
              Min fråga till dig, Fredrik Olovsson, är: Hur kan du stängsla
              in dig och fokusera enbart på de svenska förhållandena i ett försök
              att måla en bild av att vi inte är beroende av vår omvärld?
            </seg>
          </u>
          <note type="speaker" xml:id="i-b11a6d98b8bdeb8c-0">
            Anf. 20 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-9">
            <seg xml:id="i-2921ec3ee65e6abb-0">
              Fru talman! Jag var noga med att också ta upp ett internationellt
              perspektiv och inte minst Europa i mitt anförande.
            </seg>
            <seg xml:id="i-dc8e90b2df360ab9-0">
              Jag har flera gånger hört att det skulle vara så mycket bättre
              i Sverige än i många andra länder, och jag blir förvånad över
              att argumentet används, för jag tycker att det är självklart.
              För mig ska Sverige vara bättre än nästan alla andra länder, och
              helst ska det vara bättre än precis alla andra länder. Det är
              min ambition i politiken.
            </seg>
            <seg xml:id="i-10f11ea5d261205e-0">
              Att jämföra oss med Grekland, Portugal, Irland, Spanien eller
              Italien tycker jag inte är okej. Jag tycker att vi ska ha högre
              ambitioner än så för Sverige. Det är länder som är fullständigt
              sönderkörda och som går en mycket olycklig framtid till mötes
              de närmaste åren. Att jämföra oss med dem har jag väldigt svårt
              att se poängen med.
            </seg>
            <seg xml:id="i-034d2a900804b850-0">
              Sedan är det inte så att Sverige i dag är det land som har den
              åttonde lägsta arbetslösheten. Enligt Eurostats statistik från
              februari har Tyskland, Belgien, Luxemburg, Nederländerna, Finland,
              Rumänien, Malta, Tjeckien och Österrike lägre arbetslöshet än
              Sverige, som alltså skulle vara på tionde plats.
            </seg>
            <seg xml:id="i-43be4f8f4aedf8cb-0">
              Det behöver vi inte bråka om, men det är i alla fall så det ser
              ut.
            </seg>
          </u>
          <note type="speaker" xml:id="i-5b16a8526b9e83ee-0">
            Anf. 21 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-1">
            <seg xml:id="i-7e983af5eeec6e24-0">
              Fru talman! Jag tackar för svaret. Det visar att vi klarar oss
              väldigt bra. Med den låga skuldsättning vi har i vårt land har
              vi möjlighet att manövrera och agera.
            </seg>
            <seg xml:id="i-1e6ac42f5ec01690-0">
              Åren 20022006 lade ni, Fredrik Olovsson, en del pengar på underhåll
              av vägar och järnvägar och gjorde en del investeringar. Vi kan
              jämföra med det, om du så gärna vill. Åren 20072011 har alliansregeringen
              lagt mer pengar än ni lade under den perioden på både underhåll
              av och investeringar i vägar och järnvägar. Låt oss därför ta
              den jämförelsen. Det går alldeles utmärkt.
            </seg>
            <seg xml:id="i-4b90c83de87c8c71-0">
              Det andra ni diskuterar är arbetsgivaravgifterna för unga, som
              ni vill fördubbla. Låt oss ta ett konkret exempel. Det skulle
              innebära en fördyring för Umeå kommun, som jag kommer från, med
              30 miljoner per år. I ert budgetförslag i höstas fanns ingen kompensation
              för de fördyringar av arbetsgivaravgifterna som ni lade på kommunsektorn.
            </seg>
            <seg xml:id="i-2e3974808fbdc83d-0">
              Det skulle, om ni fullföljde det förslaget, innebära att ni drog
              undan 30 miljoner per år från kommunsektorn och Umeå kommun. Totalt
              sett handlar det om ungefär 3 miljarder kronor om man slår ut
              det över landet. Hur har du tänkt hantera det, Fredrik Olovsson?
            </seg>
          </u>
          <note type="speaker" xml:id="i-350ba440fdfbfe60-0">
            Anf. 22 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-10">
            <seg xml:id="i-70ad0d04617f2dc4-0">
              Fru talman! Det är ett klassiskt knep att rycka ut en sak och
              inte titta på helheten. Den budget som vi lade fram i höstas är
              ju inte den som vunnit riksdagens gillande, utan det är en annan
              politik som är ansvarig för resultatet. I den budget som vi lade
              fram hade vi större insatser till kommunsektorn totalt sett än
              vad regeringen har. Vi tycker att det är viktigt.
            </seg>
            <seg xml:id="i-623ad1a3b06a9c3a-0">
              Vi tycker att skolan, vården och omsorgen är oerhört betydelsefulla.
              Vi tycker inte att det är rimligt att spara på gymnasieskolan,
              som ju kommunerna har ansvar för, såsom ni gör och kommer att
              fortsätta att göra. Det finns alltså en tydlig skiljelinje mellan
              våra respektive partier.
            </seg>
          </u>
          <note type="speaker" xml:id="i-79db26ed79eb492b-0">
            Anf. 23 PER BOLUND (MP):
          </note>
          <u who="per_bolund_61c5be" xml:id="i-d57e79a4cfab2282-0">
            <seg xml:id="i-2a1d2d44e5b9c38e-0">
              Fru talman! I Sverige finns en vanlig vardag 127 000 unga som
              varken går till skolan eller till jobbet. Det är en siffra som
              inte kan bortförklaras. I sex år har regeringen funderat på hur
              man ska lösa krisen med vår höga ungdomsarbetslöshet i sex år!
              Under tiden har antalet unga som står utan arbete eller skolplats
              ökat med 42 000 personer, en ökning med hela 50 procent.
            </seg>
            <seg xml:id="i-4276130850c99da2-0">
              I stället för en finansminister verkar vi ha fått en statistikminister
              som tycks vara mer intresserad av att förklara bort arbetslösheten
              än att göra något åt den. Nu talar även ministrar i Anders Borgs
              egen regering öppet om regeringens misslyckande med ungdomsarbetslösheten.
              Det är inte längre bara unga med ofullständiga gymnasiebetyg som
              är utan jobb. Nu går också välutbildade akademiker med examen
              från högskola och universitet utan arbete.
            </seg>
            <seg xml:id="i-a3d7a56a1b7b429a-0">
              Flera av regeringens partier tycker att det är ungdomarna själva
              som ska ta smällen för ungdomsarbetslösheten genom sänkta ungdomslöner.
              Folkpartiet och Centerpartiet vill att lönerna ska bli 75 procent
              av lägsta ingångslön. Det ger en lön på 12 000 kronor i månaden.
              Till detta säger Miljöpartiet blankt nej. Lösningen på arbetslösheten
              är inte lönedumpning utan satsningar på ökad konkurrenskraft och
              offentliga investeringar. I Sverige ska vi inte godta en lön på
              12 000 kronor. Vi ska ha en lön som man kan leva på, en lön som
              inte tvingar en att bo kvar hemma hos mamma och pappa år efter
              år efter år.
            </seg>
            <seg xml:id="i-90f8dcc0de6e98fa-0">
              Fru talman! Mot regeringspartiernas låglönepolitik ställer vi
              i Miljöpartiet en näringslivsförankrad och kraftfull politik mot
              ungdomsarbetslösheten. Ett stort problem som vi och många andra
              har sett är att många unga utanför arbetsmarknaden saknar praktik
              och arbetslivserfarenhet. De behöver en möjlighet att visa vad
              de går för och behöver få kontakter med arbetsgivare. Det är avgörande
              för att de ska kunna få jobb.
            </seg>
            <seg xml:id="i-f2cd98d9d4df7b1d-0">
              Därför satsar vi i Miljöpartiets vårbudget på minst 15 000 traineeplatser
              i näringslivet och i välfärden. Ett traineeprogram innebär att
              en arbetsgivare till en låg kostnad kan få in nya krafter i företaget.
              Samtidigt får den unga in en första fot på arbetsmarknaden. Vårt
              förslag är att staten ska stå för upp till hälften av arbetsgivarens
              kostnad när en arbetslös under 26 år får en traineeplats. Dessutom
              föreslår vi att arbetsgivaravgiften slopas i ett år när man anställer
              en ung som är arbetslös. Sammantaget blir det mycket förmånligt
              för arbetsgivare att anställa arbetslösa ungdomar. Det är en politik
              som på allvar kan minska ungdomsarbetslösheten.
            </seg>
            <seg xml:id="i-55e5e54f4bcdfeff-0">
              Fru talman! Jobbpolitiken och välfärden förutsätter ordning och
              reda i statens finanser. Det finanspolitiska ramverket och de
              budgetpolitiska målen om utgiftstak och överskottsmål tjänar Sverige
              väl, och Miljöpartiet stöder dem fullt ut. Inte minst i samband
              med skuldkrisen i Europa har vikten av att inte leva över sina
              tillgångar blivit extra tydlig.
            </seg>
            <seg xml:id="i-40d3b7fa53db3a67-0">
              Ekonomiskt ansvarstagande är emellertid också att inte slösa
              bort skattebetalarnas pengar. Den generella nedsättningen av arbetsgivaravgiften
              för unga, som varit flaggskeppet i regeringens politik, kan inte
              beskrivas som annat än ett stort magplask som stått skattebetalarna
              dyrt. Tunga instanser, som Riksrevisionen och regeringens Finanspolitiska
              rådet, har alla påpekat hur dåligt den reformen träffar. Den kostar
              över 16 miljarder kronor per år samtidigt som få utvärderingar
              kunnat visa att den ger några jobb. Till och med statsministern
              erkände häromveckan att reformen inte är särskilt effektiv.
            </seg>
            <seg xml:id="i-2a69466a3800c81e-0">
              Finansminister Anders Borg, är det inte dags att även du släpper
              prestigen och erkänner att pengarna gör betydligt större nytta
              om de riktas mot de ungdomar som faktiskt är arbetslösa?
            </seg>
            <seg xml:id="i-b35aba4c165ba94a-0">
              Vi från Miljöpartiet vill i stället använda de pengarna till
              en storsatsning på traineeplatser för att ge unga arbetslivserfarenhet,
              till utbildningsinsatser för att de ska gå klart skolan och till
              att förbättra småföretagens ekonomi och möjligheter att anställa.
            </seg>
            <seg xml:id="i-6dc541f00882ed1c-0">
              Fru talman! För de 120 000 unga som saknar avslutad gymnasieutbildning
              är framtiden särskilt osäker. För oss i Miljöpartiet är det oacceptabelt
              att nästan var fjärde elev i Folkpartiets skola går ut gymnasiet
              utan fullständiga betyg. Skolan måste förstärkas så att de eleverna
              kan fångas upp och kan avsluta sina studier med betyg som för
              dem vidare till arbete eller till fortsatt utbildning.
            </seg>
            <seg xml:id="i-5966bdc8cb8abcf6-0">
              Miljöpartiet har föreslagit en stor satsning, över 6 miljarder
              kronor mer än regeringen, för att på allvar förstärka skolan.
              Vi vill investera stort i Sveriges lärare och elever, i nya platser
              på folkhögskolor och komvux för att ge våra unga en andra chans,
              i ökad status och kompetens för läraryrket och i fler lärarledda
              timmar på högskolor och universitet. Sveriges framtid stavas utbildning.
            </seg>
            <seg xml:id="i-a02d4a41153c7a38-0">
              Fru talman! I vårt land behöver företagen bättre förutsättningar
              för att anställa. Tyvärr har Sveriges företagare en regering som
              inte verkar vilja lyssna. När den borgerliga majoriteten tog över
              för sex år sedan hade nog många företagare stora förhoppningar.
              I dag kan vi konstatera att endast brutna löften återstår. Det
              är talande att en av regeringens första åtgärder när den tillträdde
              var att ta bort nedsättningen av arbetsgivaravgifterna, som var
              riktad mot just mindre företag. Allt tal om världens bästa företagsklimat
              har visat sig vara ingenting annat än tomma ord.
            </seg>
            <seg xml:id="i-f2d102fdc3135d3e-0">
              När man frågar företagarna själva vad de behöver pekar de år
              efter år ut arbetsgivaravgiften och sjuklöneansvaret som två stora
              problem. Men regeringen lyssnar inte. Vad beror det på? Tycker
              regeringen att företagarnas verklighetsbild är skev? Tycker man
              att Regeringskansliet vet bättre?
            </seg>
            <seg xml:id="i-08ec4fb2615af420-0">
              Miljöpartiet tror tvärtom att det är på dem som finns ute i verksamheterna
              som vi måste lyssna. Därför föreslår vi en sänkning av kostnaden
              för att anställa permanent, riktad mot småföretagen. Vi föreslår
              också att man helt avskaffar sjuklöneansvaret för små företag.
              Det skulle ge bättre ekonomi, öka möjligheten att nyanställa,
              stimulera nyföretagande och dessutom minska regelbördan för de
              minsta företagen, de små företagen som kan bli framtidens storindustrier.
            </seg>
            <seg xml:id="i-1ed540b84f4d2cd9-0">
              De senaste decennierna har nio av tio nytillkomna jobb skapats
              i små och medelstora företag. Allt pekar på att det kommer att
              vara så även i framtiden. För oss i Miljöpartiet är det självklart
              att ryggraden i Sveriges ekonomi är småföretagen, och det är de
              som står i centrum för vår ekonomiska politik. Den regering som
              inte förmår skapa goda villkor för Sveriges företag har inte heller
              någon fungerande jobbpolitik.
            </seg>
            <seg xml:id="i-03b1c4619d2fda6d-0">
              Fru talman! En central del av Miljöpartiets politik för nya jobb
              är att investera i ett modernare och grönare Sverige. Vi satsar
              stort på moderna snabba transporter genom ökat underhåll, upprustningar,
              investeringar i nya järnvägsspår och höghastighetsspårväg.
            </seg>
            <seg xml:id="i-8cca2aa53c902227-0">
              Vi satsar också på att få till en rejäl energieffektivisering
              i Sveriges bostäder med hjälp av ett klimatinriktat ROT-avdrag.
              Genom att vi riktar det också till flerbostadshus ger det oss
              utrymme att äntligen rusta upp Sveriges miljonprogram, som både
              har nedsatt boendestandard och är väldigt energislösande.
            </seg>
            <seg xml:id="i-5fa89d975879bcad-0">
              Vår klimatpolitik måste ändras kraftigt och snart; om det råder
              det ingen tvekan. Trots denna kunskap står regeringen handfallen
              även i klimatpolitiken. Inte nog med att klimatarbetet står stilla
              det går till och med bakåt. År 2010 ökade Sveriges utsläpp. De
              minskade inte, utan de ökade med 11 procent. Inga bortförklaringar
              om kalla vintrar eller ökande ekonomi kan dölja faktum: Det är
              ett misslyckande.
            </seg>
            <seg xml:id="i-919ae1ae5eaae884-0">
              Mot regeringens handlingsförlamning ställer Miljöpartiet en bred
              och kraftfull klimatpolitik. Det är en politik som inte bara ger
              Sverige stoltheten tillbaka stoltheten över att ta sitt ansvar
              utan som också skapar tiotusentals nya jobb. När ska vi få en
              regering som börjar inse att grön klimatpolitik inte hotar jobben
              utan skapar dem? Den tyska regeringens planer på investeringar
              i förnybar energi beräknas ge 700 000 nya jobb i Tyskland. I Sverige
              har vi en regering som inte ens kan bestämma sig för om framtiden
              ligger i kärnkraft eller i förnybart.
            </seg>
            <seg xml:id="i-3860320dddf9aee7-0">
              Fru talman! I Sverige i dag är det en av tolv personer som vill
              och kan arbeta men som inte har något jobb att gå till. Bara i
              denna sal skulle det motsvara 30 personer. Bland våra unga är
              det en av fyra som är i arbete men som inte kan arbeta så mycket
              som han eller hon skulle vilja.
            </seg>
            <seg xml:id="i-b7cf0e7f4db0b00f-0">
              Sverige förtjänar en regering som varken står handfallen eller
              som försöker försköna verkligheten. Sverige behöver investeringar
              i en grön modernisering för klimatet och jobbet, traineeplatser
              och jobbutbildning för arbetslösa ungdomar, sänkta kostnader för
              att anställa, slopad sjuklön för småföretagen och en rejäl satsning
              på en bättre skola för Sveriges lärare och elever.
            </seg>
            <seg xml:id="i-7280c61585d9313f-0">
              Det är en politik för fler jobb, för stärkt konkurrenskraft för
              Sveriges företag och för en ljusare framtid för Sveriges unga.
            </seg>
          </u>
          <note type="speaker" xml:id="i-8b6005da01ee6fe3-0">
            Anf. 24 Finansminister ANDERS BORG (M) replik:
          </note>
          <u xml:id="i-fc46f70050bdf9ee-5" who="unknown">
            <seg xml:id="i-2e559476bb3953a3-0">
              Fru talman! Vi har ett mycket osäkert internationellt läge. Det
              är skakigt i världsekonomin. Företag som ska investera undrar
              hur det kommer att se ut åren framför oss.
            </seg>
            <seg xml:id="i-dd7e0b32c24dbc7a-0">
              Det är klart att jag blir bekymrad när jag då tar del av Miljöpartiets
              recept i detta läge. Det som föreslås och som inte nämns så omfattande
              i Per Bolunds anförande är stora skattehöjningar som kommer att
              drabba företag och hushåll i Sverige. Det handlar om en kraftig
              höjning av bensinskatten. Det handlar om en skattebelastning på
              lastbilarna. Det handlar om en skattebelastning på flyget. Det
              handlar om en skattebelastning på elproduktionen. Det handlar
              om en avveckling av kärnkraften som ska gå i rask takt, om jag
              har förstått Miljöpartiet rätt. Jag förstår, givet hur elpriserna
              kommer att utvecklas, att det blir en hel del energieffektiviseringar
              i svenska hushåll om vi får en kall vinter. Det lär bli kostsamt
              för företag och hushåll.
            </seg>
            <seg xml:id="i-fa425ca9eaae11c1-0">
              Till detta kommer de skattehöjningar som Miljöpartiet är överens
              om med de övriga rödgröna. Jag tänker framför allt på arbetsgivaravgiften
              men också på en del andra punkter. Hur ska detta slå på konkurrenskraften?
              Jag tänker framför allt på det som Fredrik Olovsson debatterade
              här nyligen: Hur blir det för landsbygden? Och hur blir det för
              våra basindustrier med denna väldiga skattebelastning på transporter
              och på energi som Miljöpartiet tänker sig?
            </seg>
            <seg xml:id="i-d929e2643d0beadd-0">
              Jag måste också till Miljöpartiet ställa frågan om redovisningen.
              Nu pågår tydligen samtal både på partiledarnivå och på talesmannanivå,
              om vi har förstått medieuppgifterna riktigt. Om jag har förstått
              Miljöpartiets hållning rätt tror man på öppenhet och redovisning.
              Nu tänker ni tydligen i grund och botten samarbeta om ett regeringsalternativ
              om ni skulle vinna valet. Kan Miljöpartiet lova att ni öppet tänker
              redovisa vilken politik ni ska regera på tillsammans? Kan ni lova
              att det kommer en redovisning av vilka skatter som ska höjas och
              vilka utgifter ni vill prioritera så att väljarna i öppenhetens
              namn kan ta ställning till de alternativ som valet kommer att
              handla om?
            </seg>
          </u>
          <note type="speaker" xml:id="i-4555533a3451b58c-0">
            Anf. 25 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-1">
            <seg xml:id="i-738b4c76fde19071-0">
              Fru talman! Det är talande när finansminister Anders Borg ställer
              frågan på det sättet. Vi hade en regering som när klimatdebatten
              var på sin topp sade att klimatfrågan står högst på vår dagordning.
              Det är den absolut viktigaste frågan.
            </seg>
            <seg xml:id="i-e9f226fa9e5fb4ad-0">
              Nu har vi en regering som tydligen har prioriterat om, och strålkastarljuset
              har lite grann förts över till andra områden. När klimatet inte
              är i fokus för medierna är det uppenbarligen absolut inte heller
              i fokus för denna regering. Då är det läge att i stället för att
              ställa sig och kritisera föra en klimatpolitik som fungerar och
              som kan få effekter i form av minskade utsläpp i den takt som
              vetenskapen kräver.
            </seg>
            <seg xml:id="i-4d8e8df9d46c540d-0">
              Av detta kan man också uttolka att Anders Borgs klimatengagemang,
              som försökte framhävas tidigare, kanske inte var så djupt rotat
              som man kunde ha hoppats. Det är djupt bekymmersamt, för det förklarar
              också varför regeringen gör de prioriteringar som den gör. Nu
              föreslås skattesänkningar för fossilanvändning i Sverige som gör
              att utsläppen kommer att öka ganska rejält.
            </seg>
            <seg xml:id="i-76fd9616f130f7f9-0">
              Detta visar också vilka skillnader det finns i ambitioner i regeringens
              politik jämfört med Miljöpartiets politik. Vi föreslår politiska
              åtgärder som faktiskt kan få effekter i form av att vi minskar
              våra utsläpp och att vi tar vårt ansvar internationellt så att
              Sverige går före. Det är en politik som också har visat sig kunna
              ge många arbetstillfällen, men som regeringen väljer att inte
              ta chansen att använda sig av. Det är tråkigt att se.
            </seg>
            <seg xml:id="i-ccea4e55a888bea9-0">
              Anders Borg försöker bekymra sig om många olika områden landsbygden,
              företagarna och många andra. Det han gör är att ensidigt fokusera
              bara på vissa delar av politiken, precis som när det gäller arbetslösheten.
              Han tittar på de skattehöjningar vi gör, men de stimulanser som
              vi sedan använder dessa pengar till är inte intressanta för finansministern
              över huvud taget. Självfallet använder vi de skatteintäkter vi
              får genom miljöskatterna för att just stimulera en omställning
              av Sverige som ger massor av arbetstillfällen både på landsbygden
              och i städerna, som stimulerar nytt företagande och som ger nya
              företagsmöjligheter. Men denna del är Anders Borg inte lika intresserad
              av att diskutera.
            </seg>
            <seg xml:id="i-202adcd34750ffb0-0">
              Det är bekymmersamt, för det är den väg som många länder runt
              om i världen nu väljer att gå. Man stimulerar det nya den framtida
              industrin som bygger på klimatförändrande processer i stället
              för att köra på det gamla vanliga som denna regering tyvärr gör.
            </seg>
          </u>
          <note type="speaker" xml:id="i-633efba00a9019e5-0">
            Anf. 26 Finansminister ANDERS BORG (M) replik:
          </note>
          <u xml:id="i-fc46f70050bdf9ee-6" who="unknown">
            <seg xml:id="i-883998088bee3f12-0">
              Fru talman! Per Bolund gör en stor poäng av att vi ska lyssna
              på företagen. Vilken av de skattehöjningar som han listar är det
              som har efterfrågats? Är det skattehöjningen på lastbilarna? Har
              till exempel Svenskt Näringsliv eller Företagarna efterfrågat
              det? Är det den kraftiga höjningen av koldioxidskatten och bensinskatten?
              Är det försämringen av förutsättningar för flygtrafiken? Eller
              är det möjligtvis avvecklingen av kärnkraften som näringslivet
              har krävt när de har träffat Per Bolund? Är det just en snabbavveckling
              av kärnkraften och en kraftig höjning av elpriserna som basindustrin
              har bett om när vi ska skapa jobb för unga?
            </seg>
            <seg xml:id="i-8813016450838e64-0">
              Låt oss titta på detta! Socialdemokraterna, Miljöpartiet och
              Vänsterpartiet har en grundläggande politik för ungdomsarbetslösheten,
              och det är att höja trösklarna. Man ska skattebelägga med fördubblade
              arbetsgivaravgifter. Man ska återföra en regelbörda som gör att
              det blir svårare att anställa, och man ska lägga tillbaka bidragssystemen.
              Det blir mer av trösklar och färre ungdomar.
            </seg>
            <seg xml:id="i-75636258bd30c307-0">
              Men nyckelfrågan är: Kan vi få besked om huruvida det blir en
              redovisning? Jag förstår att ni vill dra ned rullgardinen och
              sitta och ha ett hemlighetsmakeri för er. Men när kommer redovisningen?
              Ska väljarna före valet få veta vilka regeringsalternativ de har
              att rösta på? Eller ska Miljöpartiet bli ett mörkläggningsparti?
            </seg>
          </u>
          <note type="speaker" xml:id="i-0725105ede0a8cba-0">
            Anf. 27 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-2">
            <seg xml:id="i-d16490496a123a5d-0">
              Fru talman! Miljöpartiet har varit tydligt, och det har även
              de andra oppositionspartierna varit: Vi utvecklar vår politik
              för fullt under hela denna mandatperiod. Vi tycker att det är
              en bra idé att först ta ställning till vilka man ska bilda regering
              med och först senare diskutera vilken politik denna regering ska
              föra, när det sedan börjar närma sig valrörelse.
            </seg>
            <seg xml:id="i-64ea372ee109e3ad-0">
              Anders Borg springer händelserna i förväg när han börjar utkräva
              ett svar om vilken regeringspolitik vi ska driva efter nästa val
              när det är två och ett halvt år kvar till valet. Det kanske vore
              en bra idé om Anders Borg fokuserade mer på sin egen politik här
              och nu, för det är den som skulle kunna göra stor skillnad för
              utvecklingen i Sverige.
            </seg>
            <seg xml:id="i-79991c9ecfde5c65-0">
              Anders Borg undrar om vi lyssnar på företagen. Det gör vi! Vi
              lyssnar på företagen och på de stora bekymmer de har när järnvägen
              blir alltmer nedgången, när regeringen inte gör de investeringar
              som är nödvändiga för att godset ska kunna komma fram och för
              att man ska kunna exportera tungt gods på järnväg. I dag fastnar
              det genom att underhållet är alldeles för dåligt, och det gör
              att transporterna inte kommer fram.
            </seg>
            <seg xml:id="i-b82bb576ea7eb4b7-0">
              Dessa investeringar kan vi göra. Vi lyssnar på de industrier
              som säger att framtiden ligger i förnybar energi. Där kommer många
              arbetstillfällen att kunna komma. Dessa investeringar vill vi
              göra. Det vill tyvärr inte regeringen, och det beklagar vi.
            </seg>
          </u>
          <note type="speaker" xml:id="i-5ec8e6addf5942a1-0">
            Anf. 28 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-2">
            <seg xml:id="i-3014dc1da408b964-0">
              Fru talman! Vi är båda engagerade i klimatfrågan och i energifrågorna,
              Per Bolund. Jag satt i Klimatberedningen för några år sedan. Som
              alla kanske vet, men jag nämner det ändå, är problemet att det
              är för mycket koldioxid i atmosfären och att denna halt dess värre
              ökar nästan enbart genom förbränning av fossila bränslen av olika
              slag. I stället skulle vi vilja minska utsläppen av koldioxid
              från bränslen, eller hur?
            </seg>
            <seg xml:id="i-5c21ef56d4df16af-0">
              Mot den här bakgrunden, fru talman, förstår jag inte ärligt talat
              varför Miljöpartiet vill höja skatten på två av våra viktigaste
              koldioxidfria energislag, nämligen vattenkraft och kärnkraft.
              Det innebär ungefär 4 miljarder kronor för år 2012. Den skattehöjningen
              skulle driva på lönsamheten, utvinningen, förbränningen och utsläppen
              av koldioxid från stenkol, rysk fossilgas, polsk skiffergas och
              så vidare.
            </seg>
            <seg xml:id="i-aa00c14b30c54dc1-0">
              Min fråga till Per Bolund är: Varför vill Miljöpartiet straffa
              inhemsk koldioxidfri energiproduktion med höjd skatt?
            </seg>
          </u>
          <note type="speaker" xml:id="i-6e16392c2108d141-0">
            Anf. 29 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-3">
            <seg xml:id="i-ce0db47978682021-0">
              Fru talman! Tack för den frågan, Carl B Hamilton! Den var verkligen
              intressant.
            </seg>
            <seg xml:id="i-5c12553b3e1f12ee-0">
              Vi ser att de svenska energibolagen på grund av till exempel
              de regelverk som finns inom EU:s handelssystem gör väldigt stora
              vinster på den koldioxidfria el som man producerar i Sverige.
              Då tycker vi att det är rimligt att en del av de stora intäkter
              som man gör faktiskt tas tillbaka till statskassan, till skattebetalarnas
              fromma, och kan användas för att göra viktiga reformer, till exempel
              göra investeringar i järnvägen, stimulera utbyggnaden av förnybar
              energi och användas till åtgärder för energieffektivisering i
              vårt bostadsbestånd som vi till exempel har med i vårt budgetförslag
              men där tyvärr regeringen står helt svarslös.
            </seg>
            <seg xml:id="i-667091393cd49959-0">
              Det är också helt felaktigt som Carl B Hamilton säger att den
              höjda skatten skulle leda till ökad användning av kol och att
              vi skulle börja importera naturgas i stället. Det stämmer helt
              enkelt inte.
            </seg>
            <seg xml:id="i-c4f86602a9d90ec7-0">
              Vad Carl B Hamilton i så fall förespeglar är att man skulle få
              en storskalig utbyggnad av vattenkraften i Sverige eller att man
              genom skattehöjningen inte skulle ta ut lika mycket vattenkraftsel
              som man gör i dag. Det är fullständigt taget ur luften. Det stämmer
              inte.
            </seg>
            <seg xml:id="i-c998f1484acae96e-0">
              Jag kan vända på frågan och fråga Carl B Hamilton: Anser du att
              man ska öka vattenkraftsproduktionen väldigt mycket i Sverige?
              Ska vi bygga ut nationalälvarna, och ska vi få mer av vår el från
              storskalig vattenkraft? Det trodde jag nämligen inte var Folkpartiets
              politik. Det är i så fall en stor omsvängning som skulle oroa
              mig mycket.
            </seg>
            <seg xml:id="i-48b40f30c76a4708-0">
              Jag kan göra den enkla analysen att Carl B Hamiltons fråga egentligen
              gäller kärnkraften, för det är ju den som Folkpartiet framför
              allt månar om hela tiden. Där kan vi se att Folkpartiet väldigt
              mycket har hamnat i historiens kammare, när land efter land nu
              tar steg för att avveckla sitt kärnkraftsberoende. Man ser att
              kärnkraften inte är den energikälla som kan svara upp mot de löften
              som den hade när den kom till utan tvärtom är en mycket dyr energikälla.
              De nya kraftverken kostar extremt mycket. Det är också stora säkerhetsproblem
              runt om i världen, även i de svenska kärnkraftverken.
            </seg>
            <seg xml:id="i-07cd60f9870536f9-0">
              Det är mer och mer uppenbart för alla utom möjligtvis för Folkpartiet
              att kärnkraften inte är lösningen för framtiden, utan att det
              är satsningar på förnybar energi som kan ge oss det oberoende
              av till exempel rysk gas och stenkol som Carl B Hamilton säger
              sig värna.
            </seg>
          </u>
          <note type="speaker" xml:id="i-80929949bc805142-0">
            Anf. 30 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-3">
            <seg xml:id="i-c1bfcf4861beae18-0">
              Fru talman! Låt mig bara inledningsvis notera att Storbritannien
              satsar på en kraftig utbyggnad av kärnkraften.
            </seg>
            <seg xml:id="i-6ccada1056744c19-0">
              Men låt oss inte här och nu diskutera Folkpartiets politik det
              kan finnas andra tillfällen att göra det utan nu gäller det Miljöpartiets
              åtgärd att höja skatten kraftigt på den koldioxidfria produktionen
              av energi i Sverige. Den kommer att ha som konsekvens vilket Per
              Bolund också noterar att lönsamheten i denna produktion i Sverige
              går ned. Då kommer naturligtvis lönsamheten mot de utländska producenter
              som vill sälja el, gas eller kol till Sverige att öka det blir
              mer lönsamt att sälja till Sverige.
            </seg>
            <seg xml:id="i-aaa032f4b27584f3-0">
              Hur man än vrider och vänder på detta är den internationella
              konsekvensen av Miljöpartiets politik att koldioxidutsläppen kommer
              att öka. Det sker kanske inte i Sverige fast sannolikt där utan
              framför allt i de länder som ska förse Sverige med den energi
              som de inhemska koldioxidfria företagen annars står för.
            </seg>
          </u>
          <note type="speaker" xml:id="i-44bb8cf899461df8-0">
            Anf. 31 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-4">
            <seg xml:id="i-8d0f7d0a8c6513d4-0">
              Fru talman! Nej, den analysen delar jag verkligen inte, Carl
              B Hamilton. Bara därför att vi väljer att ta ut en liten skatt
              på kärnkraft och vattenkraft kommer inte naturgasen att bli billigare
              här i Sverige. Naturgasen kräver, om man skulle vilja använda
              sig av den i betydligt större utsträckning, att man har infrastruktur
              för den. Man måste till exempel bygga gasledningar. En av anledningarna
              till att vi var väldigt oroliga över Nord Stream-ledningen, som
              Carl B Hamiltons egen regering tyvärr godkände planerna på, var
              att man då skulle få in mer av rysk naturgas den vägen.
            </seg>
            <seg xml:id="i-864f36b724596f82-0">
              Det stämmer självklart inte att det kommer att bli mer förmånligt.
              Carl B Hamilton vilseleder åhörarna när han hävdar att det med
              Miljöpartiets politik skulle bli ökade utsläpp. Jag tror inte
              att särskilt många av åhörarna är så pass naiva att de går på
              en sådan fint.
            </seg>
            <seg xml:id="i-9d0a7d8cb7d1d394-0">
              Självklart har Miljöpartiet en politik som medför kraftigt sänkta
              utsläpp av koldioxid från Sverige genom att ersätta kolbaserad
              el- och värmeproduktion med förnybart och genom att energieffektivisera.
            </seg>
          </u>
          <note type="speaker" xml:id="i-6b61c41e9564c214-0">
            Anf. 32 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-2">
            <seg xml:id="i-9c4c7ab87388aa04-0">
              Fru talman! Jag tycker att Per Bolund hamnar i fällan att han
              försöker upprepa en lögn så många gånger att det blir en sanning.
              Det gäller detta med ingångslönerna.
            </seg>
            <seg xml:id="i-efd73f7ce38d7a28-0">
              Varken Centerpartiet eller någon annan som jag har hört vill
              sänka någons lön. Varken Centerpartiet eller någon annan som jag
              har hört vill gå in och styra och detaljreglera i en avtalsrörelse.
              Däremot säger vi att ungdomsarbetslösheten och arbetslösheten
              i stort är en så pass viktig utmaning för Sverige att vi måste
              vända på varje sten för hur vi får in folk i jobb.
            </seg>
            <seg xml:id="i-2d49d3e6ff5266e0-0">
              Vi kan konstatera jag tycker att det är väldigt positivt att
              vi för några dagar sedan fick nyheten om att Handels har slutit
              ett avtal som innebär att ungdomar kan komma in och varva jobb
              och praktik till en lite lägre lön. Det är till förvillelse likt
              det Centerpartiet har föreslagit i början av 2006 och sedan med
              jämna mellanrum. Det kallas ungdomsavtal. Det tycker jag är bra.
            </seg>
            <seg xml:id="i-1c6587dfcb0857de-0">
              Jag gav lite kritik. Men jag ska också ge lite kredd, för jag
              tycker att det är jättebra att du i den här frågan nämner gymnasieskolan,
              att den är så pass viktig för att hitta lösningen på problemet.
              Det är precis därför vi lägger om gymnasieskolan så att den blir
              mer individanpassad, med en högre grad av valfrihet, så att fler
              fullgör sina studier.
            </seg>
            <seg xml:id="i-d2522c49fbccc590-0">
              Jag återkommer till det avtal som Handels slöt för några dagar
              sedan. Är Miljöpartiet negativt även till det? Eller är det beroende
              på vem budbäraren är hur man tar emot förslag om ungdomsavtal,
              där man varvar praktik och arbete till en inledningsvis lite lägre
              lön?
            </seg>
          </u>
          <note type="speaker" xml:id="i-8809077eaf48e1fc-0">
            Anf. 33 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-5">
            <seg xml:id="i-64a80117c50e3042-0">
              Fru talman! Det är, Emil Källström, ganska grovt att ställa sig
              i talarstolen och anklaga någon för lögn. Jag ifrågasätter verkligen
              om du har fog för det. Jag tycker att det är ganska anmärkningsvärt.
            </seg>
            <seg xml:id="i-f862c6d6dcdba0ac-0">
              Om det finns några lögner i den här debatten skulle väl snarare
              lögnen vara att Centerpartiet vill göra något åt ungdomsarbetslösheten.
              Det du säger är ju att det ni har pratat om i medierna, att ni
              vill ha sänkta ungdomslöner, egentligen inte bygger på någon politik
              över huvud taget. Det gör att Centerpartiet i praktiken är helt
              utan förslag när det gäller ungdomsarbetslöshet.
            </seg>
            <seg xml:id="i-88320e44104d321d-0">
              Det ni har lyft upp i medierna som den viktiga frågan är att
              ungdomslönerna inte ska höjas och att de ska vara lägre än i dag.
              Om det inte är en politik som ni driver, om ni inte vill göra
              allvar av detta, vad är det då för politik ni har när det gäller
              ungdomsarbetslösheten? Jag tror att fler än jag det är nog stora
              delar av svenska folket som gärna vill ha svar på den frågan.
            </seg>
            <seg xml:id="i-a68c3e1a1c01313b-0">
              Det är många som har förvånats över att till exempel din partiledare
              mitt under avtalsförhandlingarna går ut och propagerar starkt
              för sänkta ungdomslöner. Jag tror att många från fackligt håll
              inte är särskilt nöjda med att ha en regering som agerar på det
              viset. Självklart har det bidragit till att försvåra överenskommelsen
              mellan parterna på arbetsmarknaden.
            </seg>
            <seg xml:id="i-f29f293835f90f42-0">
              Jag tycker precis som de flesta här i Sverige att arbetsmarknadens
              parter själva ska få avgöra vilka löner som sätts. Det är där
              man bäst avgör hur arbetsmarknaden fungerar.
            </seg>
            <seg xml:id="i-7aa8853daa1c2135-0">
              Det har gjort mig bekymrad att bland annat Centerpartiet går
              in i frågan och klampar omkring som en elefant i en porslinsbutik
              och inte har någon förståelse eller respekt för hur arbetsmarknadsfrågor
              avgörs här i Sverige.
            </seg>
            <seg xml:id="i-0f363d6d6a4af598-0">
              Det tycker jag är anmärkningsvärt, och jag tycker också att det
              är anmärkningsvärt att Centerpartiet fortsätter att driva den
              linjen och inte utvecklar en arbetsmarknadspolitik som verkligen
              kan göra skillnad för de unga arbetslösa.
            </seg>
          </u>
          <note type="speaker" xml:id="i-48fbb6062d2477cd-0">
            Anf. 34 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-3">
            <seg xml:id="i-d2deb11bb1722eb0-0">
              Fru talman! Jag tycker att ditt svar ger mer frågor än faktiska
              svar. Det är klart att Centerpartiet har en hel palett av lösningar
              för hur vi löser ungdomsarbetslösheten. Det var precis som jag
              höll med om. Det är viktigt att börja tidigt. Det gäller skola,
              gymnasieskola, men sedan måste vi fortsätta med hela den högre
              utbildningskedjan, nyföretagande och så vidare.
            </seg>
            <seg xml:id="i-33653a88b71bc540-0">
              Jag förstår inte riktigt din upprördhet. Det jag gör nu är ju
              att ifrågasätta det du sade, för du sade ju om jag hörde rätt
              att vi vill sänka människors löner. Men det vill vi inte. Ingen
              har sagt det.
            </seg>
            <seg xml:id="i-c1533a4c43951ccc-0">
              Jag ställde en enda fråga till dig som jag gärna vill att du
              svarar på: Vad tycker Miljöpartiet om det avtal som slöts för
              några dagar sedan och som innebär att unga i handelssektorn kommer
              att kunna varva praktik med arbete till en inledningsvis lite
              lägre lön. Är det bra?
            </seg>
          </u>
          <note type="speaker" xml:id="i-48acf1ed1a6c4fe6-0">
            Anf. 35 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-6">
            <seg xml:id="i-76ea0cfc5ebd63c6-0">
              Fru talman! Som jag sade nyss tycker vi att det är arbetsmarknadens
              parter som ska avgöra lönesättningen. Nu kom Handels och arbetsgivarna
              överens om ett avtal. Jag har ingen anledning att ifrågasätta
              det. Jag tycker att det är bra att man hittade en överenskommelse,
              så att man slapp gå ut i strejkåtgärder och skapa problem för
              många svenskar.
            </seg>
            <seg xml:id="i-181ba633c12cf9c2-0">
              Det vore också bra om det blev billigare för arbetsgivare att
              anställa unga människor, men jag tycker att det förslag som kommer
              från Centerpartiet att det är de unga som ska ta smällen för ungdomsarbetslösheten
              är helt fel väg att gå. I stället har vi föreslagit en mycket
              bättre väg, där vi från statens sida går in och tar en del av
              kostnaden för att anställa en ung arbetslös. Arbetsgivaren får
              en lägre kostnad, och den unge får möjlighet att komma in på arbetsmarknaden
              och få lite arbetslivserfarenhet som kan föra honom vidare till
              nya anställningar. Det är det konstruktiva sättet att lösa ungdomsarbetslösheten.
            </seg>
          </u>
          <note type="speaker" xml:id="i-09004d04d3bd5ce2-0">
            Anf. 36 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-2">
            <seg xml:id="i-d2e1a68ea8f76684-0">
              Fru talman! Det är alltid lika trevligt att lyssna till dig och
              att debattera med dig, Per Bolund. En del saker som du nämner
              tycker jag är bra saker, och hör och häpna, mycket av det du talade
              om finns ju redan. Den verktygslådan finns redan i dag. Det kanske
              inte är välkänt för alla, särskilt inte för Per Bolund och Miljöpartiet.
              Det finns lärlingsplatser, och det finns ett enormt utbud av medel
              för att få yngre att klara gymnasieskolans olika delar och att
              satsa på yrkesutbildning för dem som kanske inte vill gå in på
              de teoretiska ämnena på en gång.
            </seg>
            <seg xml:id="i-e4f9bcfd1d808043-0">
              Det finns också starka ekonomiska incitament för att anställa.
              För att anställa en långtidsarbetslös ung person, som kan få en
              lön på 20 000 kronor i månaden, är kostnaden för arbetsgivaren
              nere på 3 800 kronor i månaden. Det finns mycket starka incitament,
              men det kan vara så att många arbetsgivare inte är medvetna om
              de förmåner som finns för att de ska kunna plocka in dem som står
              längst ifrån arbetsmarknaden. Det är alltså en hel del som Miljöpartiet
              och Per Bolund i talarstolen efterfrågar som faktiskt finns i
              reell, praktisk politik redan i dag.
            </seg>
            <seg xml:id="i-48d2e73a9c3751be-0">
              Vad jag dock vill fokusera på är detta med kilometerskatten.
              Jag kommer själv från Norrlands inland. Jag vet hur er kilometerskatt
              slår. En lastbil rullar ca 20 000 mil per år, och 14 kronor milen
              extra skulle innebära en kostnadsökning på ungefär 280 000 kronor
              per år per lastbil.
            </seg>
            <seg xml:id="i-3196960a5884044f-0">
              Jag tycker att ni i Miljöpartiet i stället för att ta hissen
              om man bor i lägenhet i Helsingfors kan man ibland ta hissen rakt
              ned till tunnelbanan försökte sätta er in i hur det är att jobba
              och bo i glesbygd och vilka viktiga livsnerver dessa transporter
              på lastbil är. Många gånger handlar det om lastbilstrafik som
              matar järnväg. Den största andelen av lastbilstransporterna går
              faktiskt kortare väg än 30 mil.
            </seg>
            <seg xml:id="i-537f66278b1c0f88-0">
              Detta är jätteviktigt för Norrlands inland. Vad säger Per Bolund
              till de åkeriägare som med ert förslag om ökad kilometerskatt
              drabbas av kostnadsökningar på 280 000 kronor per lastbil och
              år?
            </seg>
          </u>
          <note type="speaker" xml:id="i-f2d7a5ab700da50a-0">
            Anf. 37 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-7">
            <seg xml:id="i-dbdbc3769c8cdcc9-0">
              Fru talman! Jag börjar med politiken för att minska ungdomsarbetslösheten,
              som Anders Sellström började med. Det stämmer tyvärr inte att
              det finns åtgärder redan i dag. Om det hade funnits åtgärder redan
              i dag hade arbetslösheten varit mindre, och då hade vi över huvud
              taget inte stått och debatterat den här frågan.
            </seg>
            <seg xml:id="i-b3b4357efdb67333-0">
              Tyvärr har vi och jag hoppas att Anders Sellström kan hålla med
              om det ett stort problem med en alltför stor ungdomsarbetslöshet.
              Jag skulle vilja karakterisera regeringens politik på det här
              området som mañanapolitik: Man gör inget i dag, utan man väntar
              och ser. Så är det även när det gäller ungdomsarbetslösheten.
              Man väntar tills de unga har fastnat i arbetslöshet på allvar.
              Man gör inget från början, utan man väntar ett par månader, tills
              de har blivit långtidsarbetslösa. Då vidtar man åtgärder som sedan
              visar sig inte fungera, för även långtidsarbetslösheten bland
              unga ökar ju.
            </seg>
            <seg xml:id="i-3b4a3d181be3342f-0">
              Vi säger att det är bättre att kunna gå in med åtgärder redan
              från början och att kunna sänka kostnaden för en arbetsgivare
              att anställa en ung redan från början, så att man inte behöver
              fastna i långtidsarbetslöshet och komma allt längre från arbetsmarknaden.
              Men den politiken driver tyvärr inte regeringen.
            </seg>
            <seg xml:id="i-805353ac0cb8f993-0">
              När det gäller långtidsarbetslösa föreslår vi en kraftig ökning
              av stimulanserna för arbetsgivare att anställa, så att de verkligen
              kan få effekt. Det är uppenbart att regeringens politik på det
              här området inte har några effekter. Vi har en mycket större ungdomsarbetslöshet
              än i många andra länder, och det är ett problem som regeringen
              på allvar borde ta tag i.
            </seg>
            <seg xml:id="i-104d36c358aa7643-0">
              Detta med lastbilsskatten är en politik som exempelvis Carl B
              Hamilton ställde sig bakom i Klimatberedningen. Där var det enighet
              mellan alla partier om att införa en lastbilsskatt. Det är etablerat
              att denna politik behövs för att få en positiv utveckling på klimatområdet.
            </seg>
            <seg xml:id="i-78d0dce510a354ee-0">
              Samma retorik som man nu hör från Anders Sellström hörde man
              även i Tyskland, Österrike och Schweiz när man införde skatterna
              där. Då sade man att det skulle vara ett dråpslag. Men så visade
              det sig att det inte alls blev så. Tvärtom har det blivit en stimulans
              för att öka effektiviteten i lastbilstransporterna. Man har börjat
              använda pengarna för att satsa på investeringar i infrastrukturen,
              precis som Miljöpartiet föreslår.
            </seg>
            <seg xml:id="i-682adbd10404cafc-0">
              Genom att satsa på investeringar i infrastruktur får vi i framtiden
              bättre transporter i Sverige. Det är den politik som vi för.
            </seg>
          </u>
          <note type="speaker" xml:id="i-3750d5494ce5bd8c-0">
            Anf. 38 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-3">
            <seg xml:id="i-89ca33416c28cdd4-0">
              Fru talman! Jag noterar att de ekonomiska incitamenten för arbetsgivarna
              att anställa fortfarande är starkare med den förda politiken i
              dag än med den som du föreslår. Jag har räknat på detta och tittat
              på er budgetmotion och de förslag som ni har om traineeplatser
              etcetera. Det är starkare ekonomiska incitament för dagens arbetsgivare
              att anställa unga som har varit långtidsarbetslösa. När vi talar
              om långtidsarbetslöshet måste vi också komma ihåg att unga inte
              är arbetslösa väldigt länge. Det är många som omsätts i jobb ganska
              snabbt. Det vet också du, Per Bolund, som ju har synat de siffrorna.
            </seg>
            <seg xml:id="i-d6382729bd1abe30-0">
              Du vurmar för småföretagen. Det gör jag också. Det är ju många
              småföretagare som är lastbilsägare och åkeriägare. Det är de som
              får de fördyrade kostnaderna. Det är de som ska klara av att hantera
              dem. Det går inte att komma undan detta. 280 000 kronor per år
              och lastbil ska du och Miljöpartiet undandra dessa människor.
              Det handlar om möjligheten att leva på sitt jobb.
            </seg>
            <seg xml:id="i-dd43b514d90693e1-0">
              Samtidigt vill du sänka arbetsgivaravgifterna något, men det
              går inte att tillnärmelsevis komma i närheten av de summor ni
              talar om.
            </seg>
          </u>
          <note type="speaker" xml:id="i-7fa5f71c9bb3a642-0">
            Anf. 39 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-8">
            <seg xml:id="i-3969adce619c2a87-0">
              Fru talman! Det bekymrar mig att Anders Sellström försöker förminska
              arbetslöshetsproblemet i stället för att göra något åt det. Nu
              säger Anders Sellström att det egentligen inte finns några långtidsarbetslösa
              ungdomar. Det är ett konstigt besked till alla dem som står där
              ute och inte har något jobb att gå till och som inget hellre vill
              än att få en chans att visa vad man går för på arbetsmarknaden.
              Anders Sellströms besked är att det är väldigt förmånligt redan,
              så det finns ingen anledning att göra något.
            </seg>
            <seg xml:id="i-6c085e5d24eae793-0">
              Se hur verkligheten ser ut, Anders Sellström! Se att vi har ett
              problem med en ungdomsarbetslöshet som inte viker och att Sverige
              där ligger långt över andra länder! Det är denna inställning som
              gör att vi har en regering som inte lyckas med att vidta åtgärder
              för att minska ungdomsarbetslösheten, utan den sitter fast i ett
              stort problem som man inte lyckas ta sig ur.
            </seg>
            <seg xml:id="i-6296c732bf24619a-0">
              Miljöpartiets förslag är att vi ska ta ut en skatt på lastbilstransporter
              just för att vi behöver en omställning av transportsystemet med
              ökade järnvägstransporter och ökad sjöfart. Vi föreslår också
              att den skatten ska vara miljödifferentierad, så att de åkare
              som verkligen tar ett miljöansvar och satsar på att utveckla den
              bästa tekniken också får en skattelättnad som innebär att de minskar
              sina kostnader ganska rejält. Vi tror att det är en viktig morot
              för att miljöanpassa och effektivisera transportsystemet.
            </seg>
          </u>
          <note type="speaker" xml:id="i-680ef5172a9fcb76-0">
            Anf. 40 CARL B HAMILTON (FP):
          </note>
          <u who="carl_b_hamilton_f30000" xml:id="i-313f78e1dfee56cc-4">
            <seg xml:id="i-7f6ba1e3377c5b12-0">
              Fru talman! Jag ska använda mina blygsamma fem minuter till att
              tala om en enda fråga: bostadsmarknaden.
            </seg>
            <seg xml:id="i-81e693ab2cc3a1fa-0">
              Bostadsbristen i storstadsregionerna och på universitetsorterna
              blir allt värre. För många unga går det i dag inte att hitta en
              bostad där jobben och studieplatserna finns. När konjunkturen
              vänder kommer detta problem att förvärras. Bristen drabbar särskilt
              dem som inte har besparingar att köpa bostadsrätt, studenter som
              behöver flytta till studieorten, nyseparerade, invandrare och
              andra outsiders på bostadsmarknaden.
            </seg>
            <seg xml:id="i-6829601a4cfd86ca-0">
              Nuvarande hyresrättsregler gynnar dess värre systematiskt dem
              som redan har etablerat sig och har ett långtidsbundet hyreskontrakt
              alltså insiders.
            </seg>
            <seg xml:id="i-1ea48a76c0fc85ad-0">
              Som komplement till dagens hyresrätt med dess fokus på besittningsrätt
              och långsiktigt boende behövs därför nya regler som kan släppa
              fram en ny korttidsmarknad för outsiders att hyra lägenhet på.
              Sådana nya regler, som delvis finns beskrivna i budgeten, löser
              naturligtvis inte hela problemet med bostadsbristen, men det skulle
              mildra akuta bostadsproblem för många människor, särskilt unga.
              Till skillnad mot ökat bostadsbyggande kan de genomföras snabbt.
            </seg>
            <seg xml:id="i-ac7a08e5c091707b-0">
              I de flesta större städer i Europa finns det också ett utbud
              av lägenheter som man mer eller mindre tillfälligt kan hyra. I
              Sverige har dock en sådan här uthyrning av bostadsrätter försvårats
              av restriktiva regler som egentligen är utformade i huvudsak för
              traditionella hyresrätter.
            </seg>
            <seg xml:id="i-314961e7585a6baa-0">
              Det har bland annat medfört ett strypt utbud av lägenheter och
              en omfattande svart uthyrning med osäkra villkor både för hyresgäst
              och för uthyrare.
            </seg>
            <seg xml:id="i-7c2af14d58b270f7-0">
              Dagens regler innebär att den hyra som en bostadsrättsinnehavare
              kan ta ut ofta ligger så lågt att den inte ens täcker lånekostnaderna.
              Då förblir naturligtvis lägenheten outhyrd och tom på människor,
              eller så hyrs den ut svart. Ägaren kan i efterhand bli återbetalningsskyldig
              för delar av hyran. En bostadsrättsförening kan också helt blockera
              all uthyrning.
            </seg>
            <seg xml:id="i-42e129bb5ef08c73-0">
              Tillsammans medför alltså dagens regler värre bostadsbrist och
              att i övrigt laglydiga medborgare ser sig tvingade att bli lagbrytare
              på en svart och rättsosäker hyresmarknad.
            </seg>
            <seg xml:id="i-10c87f7985ea166f-0">
              För att ändra på det här tillsatte regeringen Hyresbostadsutredningen,
              och utredaren lade nyligen fram flera bra förslag om hur man kan
              skapa en fungerande marknad för bostäder att hyra temporärt.
            </seg>
            <seg xml:id="i-f34c3168d7c9aaea-0">
              Med fortsatta hyror som ligger under den nivå som ett antal bostadssökande
              är villiga att betala kommer drivkraften att hyra ut lägenheter
              att förbli svag, och det kommer att fortsätta att finnas drivkrafter
              för svart uthyrning. Ett större utbud ger lägre pris, som bekant.
            </seg>
            <seg xml:id="i-d2caf32faaf88888-0">
              Eftersom det totala utbudet av lägenheter för korttidsuthyrning
              blir större med regeringens föreslagna reformer kommer också de
              genomsnittliga hyresnivåerna att kunna sjunka. I dag leder det
              mycket begränsade utbudet till att den genomsnittliga nivån, det
              vill säga när både vita och svarta lägenheter är sammanlagda,
              ligger högre.
            </seg>
            <seg xml:id="i-a0634d8894ea8865-0">
              Det är alltså viktigt att diskutera vad som händer i nästa steg
              när förändringarna, som regeringen föreslår, genomförts och påverkar
              det totala utbudet och balansen mellan svarta och vita lägenheter.
            </seg>
            <seg xml:id="i-490ad8d6b1ba1278-0">
              En ägare av en bostadsrätt ska ha en lagstadgad rätt att hyra
              ut sin bostad. Det ska dock finnas begränsningsregler som skyddar
              bostadsrättsföreningar. Det handlar till exempel om att det finns
              tillräckligt många aktiva medlemmar som kan ta ansvar för föreningen
              och fastigheten. Och den här utredningen föreslår att en förening
              ska kunna begränsa andelen lägenheter som kan hyras ut. Föreningen
              kan få rätt att ta ut en avgift från ägarna till de uthyrda lägenheterna.
              Därmed blir det, så att säga, en morot för dem som bor i fastigheten,
              att få sina avgifter sänkta på detta sätt.
            </seg>
            <seg xml:id="i-e3f6e441bf2b195f-0">
              Det här är alltså utredningen. Utredningen föreslår också att
              hyran ska kunna prövas i domstol. Och det är i praktiken betydligt
              viktigare man ska kunna säga upp sitt kontrakt med väldigt kort
              varsel, en eller två månader.
            </seg>
            <seg xml:id="i-a19e1e7013cea7a6-0">
              Jag tror att det här är viktiga reformer, åtminstone för storstadsregionerna,
              Helsingfors, Göteborg och Malmö, och för universitetsorter.
            </seg>
            <seg xml:id="i-8d6a5076209df152-0">
              Det är viktigt att notera att regeringen dessutom vill att det
              ska bli mer lönsamt. Fribeloppet för beskattning ska höjas från
              21 000 kronor per år till 40 000 kronor per år.
            </seg>
            <seg xml:id="i-a7ac60f0b870abd1-0">
              Därtill vidtas ett antal åtgärder för nyproduktion. Perioden
              för presumtionshyror, det vill säga marknadshyror, förlängs från
              10 till 15 år. Av samma skäl förlängs perioden för helt undantag
              från fastighetsavgiften till 15 år. Likaså sänks fastighetsavgiften
              av samma stimulansskäl. Det minskar skattebelastningen med ungefär
              630 miljoner kronor redan 2013.
            </seg>
          </u>
          <note type="speaker" xml:id="i-8d9ec047c01e7235-0">
            Anf. 41 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-11">
            <seg xml:id="i-2c7e8b54c017a6a7-0">
              Fru talman! Det var intressant att lyssna på Carl B Hamilton.
              Det är onekligen en väldigt viktig fråga. Vi har ju i det här
              landet en alldeles för besvärlig situation på bostadsmarknaden
              på ganska många håll, inte bara i de allra största städerna, utan
              på ganska många håll därutöver.
            </seg>
            <seg xml:id="i-6d8ca52c19be7fa9-0">
              Vi har sagt att vi är beredda att pröva de här förslagen väldigt
              positivt, för vi ser att det finns ett stort problem. Vi har dessutom
              ett tillväxthinder i bostadssituationen, inte minst i de allra
              största städerna.
            </seg>
            <seg xml:id="i-633f2c295b001755-0">
              Däremot förefaller det som att regeringen räknar med att de här
              insatserna inte kommer att leda till att det byggs fler bostäder
              mer än några hundratal extra. Även om det kan vara en nödvändig
              insats att göra kortsiktigt undrar jag om det inte vore på sin
              plats att ha mer långsiktiga insatser för att stärka bostadsbyggandet,
              helt enkelt. Det kommer inte att räcka med bara den här typen
              av andrahandsuthyrning.
            </seg>
          </u>
          <note type="speaker" xml:id="i-dbc54dc96cce81a2-0">
            Anf. 42 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-5">
            <seg xml:id="i-c8c167a75d2d0319-0">
              Fru talman! Det är riktigt. Jag fokuserade på det som är lösningen
              på den akuta situationen, nämligen att få ett bättre utnyttjande
              av det bostadsbestånd som vi redan har och göra det mer lönsamt
              att hyra ut en bostadsrätt än det är i dag.
            </seg>
            <seg xml:id="i-74f6786fdc639d26-0">
              Sedan är det frågorna om nyproduktion. Jag hann inte riktigt
              gå in på det. Där vidtar regeringen ett antal åtgärder, som jag
              nämnde. Man kan säga att man har marknadshyror för nyproducerade
              lägenheter. Man förlänger då tiden med presumtionshyror, som det
              heter, från 10 till 15 år. Man sänker också fastighetsavgiften.
              Det kan kanske låta blygsamt med någon tiondel. Men det blir omedelbart
              rätt mycket pengar. Det handlar, som sagt, om 630 miljoner för
              2013.
            </seg>
            <seg xml:id="i-2dc417d50b8db3ea-0">
              Dessutom har regeringen i den här propositionen, budgeten, aviserat
              en lång rad utredningar och undersökningar som går ut på att man
              ska avskaffa hinder för nyproduktion och sätta en press på kommunerna.
              Det handlar om att identifiera de hinder som finns för kommunerna
              och för fastighetsbolagen, som förefaller dyka upp gång på gång.
              Man tar bort ett hinder, och så visar det sig att det finns ytterligare
              ett och så vidare.
            </seg>
            <seg xml:id="i-6fd11cc75cf387aa-0">
              Man får skala av de här olika hindren på ett systematiskt sätt
              genom utredningsarbete och avskaffa dem eller minska dem, så att
              man faktiskt får i gång en ökad nyproduktion. På den punkten håller
              jag med Fredrik Olovsson. Långsiktigt är det naturligtvis fler
              bostäder som behövs i de här bristområdena, inte bara ett fokus
              på ett ökat utnyttjande av det bostadsbestånd som vi redan har.
            </seg>
          </u>
          <note type="speaker" xml:id="i-6ca743b365e82339-0">
            Anf. 43 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-9">
            <seg xml:id="i-893c0c1ea821c20d-0">
              Fru talman! Det var intressant att Carl B Hamilton ägnade sig
              åt bostadsfrågan i sitt anförande. Vi noterade också de förslag
              som regeringspartierna kom med när det gäller bostadsmarknaden.
            </seg>
            <seg xml:id="i-2d471db9e8501561-0">
              Vi tolkar det som att detta riskerar att leda till att hyresnivåerna
              stiger ganska rejält, i och med att man nu har rätt att ta ut
              hyra även för räntekostnader. Det gör att man i princip inte har
              något tak för hur mycket hyra man kan ta ut om man hyr ut privat.
            </seg>
            <seg xml:id="i-75ed0608427c29f8-0">
              Samtidigt var det här lösningen från regeringspartiernas sida
              på problemet med att många unga i våra storstäder inte har någonstans
              att bo. Det här väcker en intressant fråga hos mig som jag hoppas
              att Carl B Hamilton kan hjälpa mig med.
            </seg>
            <seg xml:id="i-a6f5703b260f5e07-0">
              Det är uppenbart att arbetslösheten i Sverige hänger sig kvar.
              Nu räknar man från regeringens sida, här i vårpropositionen, med
              att den ska bli 7,8 procent. Sedan är ungdomsarbetslösheten ett
              speciellt stort problem. Där har Folkpartiet haft som sin lösning
              att man ska ha låga ungdomslöner. Det ska vara sättet för unga
              att komma in på arbetsmarknaden. Det är ganska kraftigt minskade
              löner jämfört med vad man har i dag. 75 procent av ingångslönerna,
              har det pratats om. Det motsvarar 12 000 kronor i månaden, 10
              000 kronor efter skatt.
            </seg>
            <seg xml:id="i-f282b4ae65c3124f-0">
              Hur ska man kunna kombinera låga ungdomslöner med det förslag
              om bostadsmarknaden som Carl B Hamilton nu redovisade, som innebär
              höjda hyror? Det vill jag väldigt gärna höra från Carl B Hamilton.
            </seg>
            <seg xml:id="i-0382e6b8493b5680-0">
              Hur ska alla de unga som efter en ganska lång utbildning kommer
              ut i arbetslivet och får en lön som ligger på 10 000 kronor efter
              skatt kunna flytta till någon av de bostäder som Carl B Hamilton
              nu föreslår ska bli tillgängliga genom att man tar ut höga hyror
              på, gissar jag, ungefär 10 000 kronor i månaden?
            </seg>
            <seg xml:id="i-ef8afdd3f6f926bb-0">
              Kan du förklara detta för mig och för alla de unga där ute som
              väldigt gärna vill ha en bostad? Hur går den här kalkylen ihop?
            </seg>
          </u>
          <note type="speaker" xml:id="i-5346735f15eea960-0">
            Anf. 44 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-6">
            <seg xml:id="i-8db798d87454243d-0">
              Fru talman! Jag ska gärna förklara det. Om man i dag inte får
              ta ut räntekostnaderna när man vill hyra ut sin bostadsrätt kommer
              man inte att hyra ut den. Då låter man den stå tom. Det totala
              utbudet blir då mindre.
            </seg>
            <seg xml:id="i-a5eb3c79dc562863-0">
              Om man i stället låter den som ska hyra ut även ta ut kostnaden
              för räntorna, så att det inte blir en ren förlust att hyra ut,
              kommer naturligtvis det totala utbudet av lägenheter att öka.
              Det finns ju då folk som vill hyra ut. Om man då lägger ihop de
              svarta uthyrningarna och de vita uthyrningarna blir det totala
              utbudet större. Därmed blir också den genomsnittliga hyresnivån
              lägre.
            </seg>
            <seg xml:id="i-8f1babf4f15e1978-0">
              Självklart kommer hyrorna att gå upp för lägenheter som ligger
              väldigt attraktivt. Men det är ju inte alla som behöver bo vid
              Karlaplan. Vad jag talar om är den genomsnittliga hyresnivån.
              Den kommer att bli lägre av det enkla skälet att det är ett större
              utbud totalt.
            </seg>
            <seg xml:id="i-1e06182daa20176d-0">
              Det är svaret på Per Bolunds fråga. Jag är glad att jag fick
              den, för det är inte helt självklart. Men tricket, om man säger
              så, är att de vanliga analyserna bara tittar på den vita bostadsmarknaden.
              På en marknad där en stor andel är svart uthyrning måste man även
              inkludera den och notera att där är hyrorna höga.
            </seg>
          </u>
          <note type="speaker" xml:id="i-5f81818f4c529707-0">
            Anf. 45 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-10">
            <seg xml:id="i-99dca0a0752235a9-0">
              Fru talman! Jag tror att det är fler än jag som vill ha ett bättre
              svar på frågan om hur en höjning av hyrorna kan ge lägre boendekostnader,
              vilket Carl B Hamilton står här och försöker tala om för svenska
              folket. Jag tror att det är många som har svårt att förstå den
              bilden. Jag tror inte att det är särskilt lätt att övertyga svenska
              folket om att möjligheten att ha högre hyror kommer att sänka
              hyreskostnaderna på marknaden. Det tror jag verkligen inte på,
              och det är nog många med mig som känner en väldig tveksamhet kring
              den ekonomiska teorin.
            </seg>
            <seg xml:id="i-7b3e5ada68e97edb-0">
              Min kärnfråga kvarstår, och den handlar om alla de unga som nu
              ska komma ut på arbetsmarknaden och med Folkpartiets förslag få
              en lön på 10 000 kronor i månaden efter skatt. Vilka lägenheter
              ska de flytta till? Är det de lägenheter för vilka ni nu kommer
              med förslag om att man ska få ta ut vilka hyreskostnader som helst?
              Eller är det andra lägenheter? Hur ska en ung person med 10 000
              kronor i månaden efter skatt kunna få råd att flytta till en lägenhet,
              Carl B Hamilton?
            </seg>
          </u>
          <note type="speaker" xml:id="i-a92dce1e62668f53-0">
            Anf. 46 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-7">
            <seg xml:id="i-5ba6df7fcb10855b-0">
              Fru talman! Om vi tar det här med ungdomslönerna är det så, vilket
              har noterats tidigare här i dag, att Handels nyligen har ingått
              ett avtal där man har en lägre ingångslön, eller en inskolningslön
              kanske man skulle kalla det. Det är nämligen en kombination av
              att man börjar ett jobb, är ny på arbetsplatsen och att man skolas
              in en inskolningslön.
            </seg>
            <seg xml:id="i-4ce9046b14ffb101-0">
              För någon tid sedan slöt Volvo ett sådant här avtal och lovade,
              om jag minns rätt, 1 200 eller 1 600 ungdomar möjlighet att arbeta
              på Volvo, med lite lägre lön och ett utbildningsmoment. Det var
              Metall, under Stefan Löfven, som från början utformade standarden
              för hur ett sådant avtal skulle kunna se ut.
            </seg>
            <seg xml:id="i-76a2d877ded2cf6a-0">
              Jag tycker att det här är bra. Jag tycker att det är bättre,
              Per Bolund, att en person har ett arbete och en något lägre lön
              än att personen inte har något arbete och går på försörjningsstöd
              eller belastar sina föräldrar. Jag tycker att det här är bättre.
            </seg>
          </u>
          <note type="speaker" xml:id="i-4cf1120e5e29ae43-0">
            Anf. 47 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-0">
            <seg xml:id="i-9ad591b7e99880e9-0">
              Fru talman! Runt om i Europa pressas människor allt hårdare.
              Lönerna skärs ned, arbetslöshetsförsäkringen försämras och arbetslösheten
              stiger kraftigt. Både diagnos och medicin kan i och för sig ifrågasättas.
              Till exempel sade en japansk ekonom nyligen att det är som att
              bota en anorektiker med bantning. De här länderna har egentligen
              hög privat skuldsättning, krisande banker och en illa fungerande
              valutaunion som orsak till den situation de befinner sig i.
            </seg>
            <seg xml:id="i-027c4a5e8b30ceb4-0">
              Men också här hemma för regeringen samma politiska linje. Ministrarna
              tävlar i budgivning om hur mycket lönerna borde kunna sänkas.
              Sjuka och arbetslösa har haft en negativ realinkomstutveckling
              under den borgerliga regeringen. A-kassan och sjukförsäkringen
              har sakta och systematiskt slaktats av regeringen.
            </seg>
            <seg xml:id="i-01b937834d6ed502-0">
              Arbetslöshetsförsäkringen är en i förväg betald semester för
              snyltare, sade en gång Ronald Reagan. Vi var få som trodde att
              Folkpartiet skulle anamma den linjen. Konsekvensen är utslagning.
              Cirka tre av tio inskrivna på Arbetsförmedlingen har ersättning
              från a-kassan. Det är en halvering sedan 2006. Antalet personer
              som har varit arbetslösa i två år eller mer har fördubblats på
              drygt två år.
            </seg>
            <seg xml:id="i-e724874f35ede08c-0">
              Den sortens inlåsning är en direkt följd av att arbetsmarknadsutbildningar
              och andra insatser hålls nere på en så låg nivå som möjligt. Ca
              11 procent av de inskrivna i de olika programmen har en aktiv
              insats. Utbetalningarna från a-kassan har halverats sedan 2006,
              trots att fler personer är arbetslösa. Fyra av tio får ut sin
              tidigare lön. Samtidigt vet vi alla att ersättningen från a-kassan
              utgör golv för lönebildningen.
            </seg>
            <seg xml:id="i-85fbd6816f190a0d-0">
              Resultatet av fem år med Folkpartiet i regeringen är att vi ligger
              fyra bakifrån bland dem som har den sämsta arbetslöshetsförsäkringen.
              Samtidigt har utbetalningarna från försörjningsstödet ökat med
              37 procent.
            </seg>
            <seg xml:id="i-988a6d37179518cb-0">
              Vad är syftet med den politiken, Carl B Hamilton?
            </seg>
          </u>
          <note type="speaker" xml:id="i-3e3a537f6aedd0d6-0">
            Anf. 48 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-8">
            <seg xml:id="i-feae6b07a3731a6c-0">
              Fru talman! Det var länge sedan man hörde en sådan eländesbeskrivning,
              närmare bestämt inte sedan Ulla Andersson talade här i kammaren
              förra gången. Det är alltid samma töna.
            </seg>
            <seg xml:id="i-75e938ab284229a9-0">
              Man kan väl ändå notera, Ulla Andersson, att Sverige ju har klarat
              den här första krisen 20082009 ganska väl vad beträffar arbetslösheten.
              Glöm inte att vi satt här med prognoser om att arbetslösheten
              skulle kunna gå upp till närmare 12 procent! Den gick inte alls
              upp så mycket. Även nu ligger vi bra till jämfört med de andra
              europeiska länderna när det gäller arbetslösheten.
            </seg>
            <seg xml:id="i-0d5c271cd6e4bcfb-0">
              Det är också så att vi i Sverige faktiskt har den lägsta inkomstspridningen
              i OECD om man tittar på fördelningsfrågorna, alltså inkomstspridningen,
              och i detta mått inkluderar en värdering av de välfärdstjänster
              man får som svensk medborgare. Det står om detta i den utmärkta
              bil. 3 om fördelningspolitik som finns med i årets budget. Jag
              rekommenderar alla som är intresserade av fördelningsfrågor att
              läsa denna bilaga.
            </seg>
            <seg xml:id="i-5fe024719b73ad3c-0">
              Om man mäter ekonomisk utsatthet och social utestängning har
              Sverige den lägsta andelen personer av alla länder. Man försöker
              få ett mått som passar ett modernt industriland som Sverige och
              verkligen fånga upp dem som annars hamnar vid sidan av. Ekonomisk
              utsatthet och social utestängning är måttet, och där har Sverige
              den lägsta andelen av alla.
            </seg>
            <seg xml:id="i-93fc84ff18dcb961-0">
              Jag tycker att det är något att vara stolt över. Jag tycker att
              det är bra, och jag tycker att dessa siffror och resultat står
              i väldigt stark kontrast till den eländesbeskrivning som Ulla
              Andersson levererar här.
            </seg>
          </u>
          <note type="speaker" xml:id="i-fbc9c68b244d7fea-0">
            Anf. 49 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-1">
            <seg xml:id="i-7c50584d433e5805-0">
              Fru talman! Jag märker att Carl B Hamilton egentligen inte vill
              svara på min fråga, för svaret skulle väl vara att syftet är att
              pressa lönerna nedåt, eller hur? Något annat skulle han inte kunna
              säga. Det säger all ekonomisk teoribildning.
            </seg>
            <seg xml:id="i-5bcb1f8db1003d30-0">
              Carl B Hamilton säger att det är en eländesbeskrivning. Tala
              då om det för de 200 000 långtidsarbetslösa! Tala om det för var
              fjärde ung person som går arbetslös! Tala om det för de 8 procent
              av arbetskraften som faktiskt går arbetslös och som ni straffar
              ekonomiskt!
            </seg>
            <seg xml:id="i-773cc91952ad4265-0">
              Varför har andelen som i dag är inskrivna på Arbetsförmedlingen
              och som får a-kassa halverats sedan 2006? Vad är det de har gjort
              som har åstadkommit att ni för den här politiken? Är det inte
              egentligen så, Carl B Hamilton, att ni i dag delar Ronald Reagans
              syn: att a-kassa är en i förväg betald semester för snyltare.
            </seg>
            <seg xml:id="i-b7981b3095be1569-0">
              Det är det som är Folkpartiets politiska linje i dag. Jag beklagar
              det djupt, men än mer djupt beklagar jag alla de arbetslösa som
              tvingas leva under dessa ekonomiska förhållanden.
            </seg>
          </u>
          <note type="speaker" xml:id="i-e8ca4de48c0c07a8-0">
            Anf. 50 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-9">
            <seg xml:id="i-4110c48f1d9fd9d5-0">
              Fru talman! Jag vet inte riktigt om jag ska ta det här med Ronald
              Reagan på allvar. Varför vill Ulla Andersson lägga Ronalds Reagans
              uttalanden i Folkpartiets mun? Det är för mig en fullständigt
              bisarr typ av debatt som vi för här, och jag vet inte vem som
              är imponerad av Ulla Anderssons debatteknik. Jag tror inte att
              det är de 8 procent som är arbetslösa i alla fall.
            </seg>
            <seg xml:id="i-4289ae172b3dcab6-0">
              Jag säger som finansministern sade: Vi gnetar på med olika långtidsprojekt,
              åtgärder och finanspolitik för att minska arbetslösheten. Vi är
              inte nöjda med den situation vi har i dag, självklart inte. Vi
              hoppas att vi kommer igenom den här krisen. Det är bara en halv
              procents tillväxt 2012, och vi tror alltså att vi successivt ska
              kunna vända den svenska ekonomiska utvecklingen när den internationella
              krisen bedarrar.
            </seg>
            <seg xml:id="i-64866f66a4d57256-0">
              Det är de åtgärder som vi vidtar som ska understödja detta. Men
              som sagt, håll inte på med Ronald Reagan. Jag blir bara så irriterad
              förlåt, fru talman!
            </seg>
          </u>
          <note type="speaker" xml:id="i-5fd60770f62789fc-0">
            Anf. 51 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-46535c7a4d07aab5-4">
            <seg xml:id="i-7dd303e7f3319737-0">
              Fru talman! Sverige står starkt rustat i en tid då det är svårt
              att sia om den framtida ekonomiska utvecklingen. Vi får trots
              detta inte hamna i fällan att tycka att Sverige är bra nog som
              det är med stabila statsfinanser, hyfsade räntor och lite mer
              i plånboken. Vi kan inte heller som vissa, inte minst här i dag,
              tro att det var bättre förr när staten styrde mer, när valfriheten
              var mindre och när Sveriges position som världens högskatteland
              var ohotad.
            </seg>
            <seg xml:id="i-f1523bed7cbc13a6-0">
              Utgångspunkten för centerpolitiken är att fortsätta att utveckla
              Sverige till ett friare och grönare land där fler får chans att
              förverkliga sina drömmar och där ingen ramlar igenom skyddsnätet.
              Politiker kan inte skapa fler jobb, men politiker kan och ska
              skapa förutsättningar för de företagsamma människor som skapar
              jobben. Det är självklart att det behöver göras mer i ett läge
              då både världskonjunkturen och svensk arbetsmarknad står och väger
              och där många riskerar eller är fast i långtidsarbetslöshet.
            </seg>
            <seg xml:id="i-7a9d51b1aee164d9-0">
              Vi är stolta över att Alliansen har minskat antalet personer
              i utanförskap, men så många har så länge varit utanför arbetsmarknaden
              att vi fortfarande har en stor del av jobbet kvar. Givet det ekonomiska
              läget skulle jag vilja passa på att peka på några åtgärder för
              att göra Sverige till ett bättre, grönare och friare land som
              inte kostar något annat än politiskt mod.
            </seg>
            <seg xml:id="i-561726a4af0f4d5e-0">
              Centerpartiet vill införa en jobbpeng där alla arbetssökande
              själva kan välja arbetsförmedlare. I Australien, där detta har
              prövats, bidrog det till att halvera arbetslösheten. Vi behöver
              en sänkt tröskel på arbetsmarknaden för dem som kommer in efter
              långtidsarbetslöshet, efter att nyss ha kommit till vårt land
              eller efter att nyss ha kommit ut på arbetsmarknaden. Vi behöver
              kombinera utbildning, lärlingskap och andra insatser. Som jag
              har nämnt i tidigare replikskiften välkomnar Centerpartiet det
              avtal om ungdomsavtal som LO-förbundet Handels nyligen var med
              och fattade beslut om.
            </seg>
            <seg xml:id="i-0cbd7261b17fcf95-0">
              Vi behöver också förbättringar i lagen om anställningsskydd och
              det arbetsmarknadspolitiska ramverket så att tudelningen mellan
              fast och tillfälligt jobb de som är på insidan och de som är på
              utsidan minskar, samtidigt som det självklart ska finnas plats
              för vidareutbildning för den som vill byta jobb. Då blir rörligheten
              på arbetsmarknaden bättre. Oron för att byta jobb minskar, och
              arbetsmarknaden öppnas upp för dem som står utanför.
            </seg>
            <seg xml:id="i-5d0446e97a145b82-0">
              Fru talman! Finans- och skuldkrisen får inte innebära att vi
              skjuter viktiga miljöbeslut på framtiden. Centerpartiet känner
              ett starkt engagemang i frågan om utveckling mot en grön ekonomi
              och en grön tillväxt i Sverige och i världen. Det finns miljöreformer
              som kan sänka utsläpp, som är självfinansierande till sin konstruktion
              och som sammantaget inte ökar skatteuttaget eftersom de sänker
              skatten på det som är bra för miljön och höjer den på det som
              är dåligt. På köpet får vi då att skattesystemet i högre grad
              vrider rätt i stället för fel, vilket till exempel skatten på
              arbete faktiskt gör.
            </seg>
            <seg xml:id="i-6cf632daac0c1f46-0">
              Ett sätt att minska utsläppen från transporterna, som vi i Sverige
              har haft svårt att pressa ned, är att vid inköpet belöna den som
              köper en utsläppssnål bil. Det har vi gjort med miljöbilspremie
              och supermiljöbilspremie, men Centerpartiet vill utveckla detta
              och införa ett premie- och avgiftssystem. Det har prövats i bland
              annat Frankrike, där man betalar en avgift om man köper en miljödålig
              bil och får en premie om man köper en som är bra för miljön. Detta
              borde vi kunna införa snarast. Liknande självfinansierade premie-
              och avgiftssystem kan prövas på andra områden, som tyngre transporter
              och fastigheter.
            </seg>
            <seg xml:id="i-c772b73298b8060c-0">
              Fru talman! Förr ansågs det i vissa kretsar vara likgiltigt vem
              som stod för ägandet i ett företag. Forskning visar nu dock att
              det kan ha stor betydelse vem som äger företaget och att ägandet
              i sig är ett kunnande som det är viktigt att ha nära verksamheten
              i den utsträckning det går. Den långsiktighet som ofta följer
              med den ägare som arbetar i företaget skapar läroprocesser som
              kommer företagen till gagn.
            </seg>
            <seg xml:id="i-1c5d95e7e55aa1ea-0">
              Under den senaste tiden har vi haft en debatt om motsatsen stora,
              anonyma och ansiktslösa företag och företagare. Jag menar att
              vi måste fortsätta att utveckla arbetet för att underlätta för
              företagare som också jobbar i verkligheten. Vi måste slå oss fria
              från de gamla socialdemokratiska dogmerna om en kapitalism utan
              kapitalister. Centerpartiet tycker bra om både och i hela landet.
            </seg>
            <seg xml:id="i-16030f8e31757ad9-0">
              (Applåder)
            </seg>
          </u>
          <note type="speaker" xml:id="i-3134ab9cb0dc4430-0">
            Anf. 52 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-12">
            <seg xml:id="i-5ed2f1a26655bfbe-0">
              Fru talman! Emil Källström har vid flera tillfällen lyft upp
              just Handels avtal som någonting Centern tycker är väldigt bra.
            </seg>
            <seg xml:id="i-9265c0bb5ea61385-0">
              Jag vet inte om vi egentligen behöver ha så mycket synpunkter
              på vilka avtal de fackliga parterna tecknar med sina motparter,
              men det är ändå lite märkligt att Centerpartiet som ju har sagt
              att ingångslönerna bör sänkas med en så där 2025 procent, från
              ungefär 16 000 till 12 000 kronor är nöjda med ett avtal där ingångslönerna
              höjs med ungefär 500 kronor i månaden. Det är lite märkligt. Det
              känns snarast som en flykt från det din partiordförande näringsministern
              har sagt, nämligen att lönerna måste ned.
            </seg>
            <seg xml:id="i-b49470d344d1f172-0">
              Man undrar vad det är för analys som ligger bakom idén att sänkta
              löner skulle vara vägen framåt för Sverige. Har ni någon forskning
              om eller erfarenhet av att det är en framgång i olika länder att
              gå den vägen?
            </seg>
          </u>
          <note type="speaker" xml:id="i-9e7558684bd2984c-0">
            Anf. 53 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-5">
            <seg xml:id="i-8aa5a76e7d28a0dd-0">
              Fru talman! Det är väl belagt i forskning och även i sunt förnuft
              att om priset på någonting ökar minskar efterfrågan. Att exemplet
              Handels, exemplet Volvo och andra exempel där man minskar kostnaden
              för att anställa unga genom ett upplägg där man varvar teori och
              praktik är bra för svensk arbetsmarknad och för Sverige måste
              ju stå utom allt tvivel.
            </seg>
            <seg xml:id="i-420df37d98c7ef83-0">
              Jag kan ställa samma fråga jag ställde till Per Bolund. Du representerar
              ju samma arbetarrörelse som har varit med och slutit detta avtal,
              Fredrik Olovsson. Är det inte bra för Sverige? Är det inte så
              att det är ett bra avtal? Det är bra när det kommer från Handels.
              Kan det inte vara så att förslaget även var bra när det kom från
              Centerpartiet?
            </seg>
          </u>
          <note type="speaker" xml:id="i-dd501bb449897e87-0">
            Anf. 54 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-13">
            <seg xml:id="i-35fa091e35f8feb0-0">
              Fru talman! Detta avtal höjer lönerna med 500 kronor för dem
              som har minst betalt, medan ni vill sänka lönerna med 2025 procent.
              Det är en helt väsensskild utveckling. Det är två helt skilda
              förslag. Jag förstår inte hur Centerpartiet kan säga att detta
              är ungefär vad ni föreslog. Detta höjer lönerna. Ni vill sänka.
              Det är för mig obegripligt.
            </seg>
            <seg xml:id="i-1b47108e208fdb09-0">
              OECD visar i sin forskningsöversikt över effekten av att sänka
              lönerna att det är väldigt motstridiga och oklara effekter, så
              man kan inte rekommendera det som metod för att få till stånd
              fler jobb. Tittar man på olika länder och olika branscher och
              grupper kan man inte se att det finns ett så tydligt samband att
              det går att göra det. Tvärtom finns det stora risker med att sänka
              lönerna att det driver hela ekonomin nedåt och att det finns spridningseffekter
              som gör att lönenivån i hela samhället sjunker på ett sätt som
              inte är bra.
            </seg>
            <seg xml:id="i-787ef81390224ad5-0">
              Detta är dock ett exempel på ett område där politiker egentligen
              inte ska lägga sig i, så man kan undra: Varför lägga så mycket
              energi på den frågan och inte på förslag vi kan rösta om här i
              riksdagen?
            </seg>
          </u>
          <note type="speaker" xml:id="i-8e17389ca8a0314e-0">
            Anf. 55 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-6">
            <seg xml:id="i-a4a039a273880384-0">
              Fru talman! Ungdomsarbetslösheten är en av de absolut viktigaste
              frågorna för svensk politik och därmed för Centerpartiet. Som
              jag har belyst i mitt anförande och i tidigare replikskiften med
              Fredrik Olovsson och Per Bolund har vi en hel palett av förslag,
              från början till slut det handlar om skola, det handlar om gymnasieskola,
              det handlar om högre utbildning och det handlar om företagande.
              Det handlar även om arbetsmarknadens funktion.
            </seg>
            <seg xml:id="i-2a2e70cc55be27a4-0">
              Där ser vi att även Centerpartiet har varit väldigt tydligt.
              Vi skulle aldrig drömma om att lägga oss i en lönebildning när
              det gäller vare sig lagstiftning eller någonting annat. Detta
              är något för arbetsmarknadens parter. Däremot är vi en folkrörelse,
              ett parti och en tankesmedja, och vi har belyst lösningar vi nu
              ser att många andra plockar upp däribland Handels.
            </seg>
            <seg xml:id="i-e2558848bc296328-0">
              Fredrik Olovsson borde lägga mer tid på att fundera på vad vi
              har gjort fel under tolv år med socialdemokratiska regeringar.
              Tyvärr har vi under Alliansen inte lyckats göra allt vi måste
              göra för att sänka ungdomsarbetslösheten och gå vidare.
            </seg>
          </u>
          <note type="speaker" xml:id="i-b62075031caa5bb5-0">
            Anf. 56 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-11">
            <seg xml:id="i-2aa69172399cdb29-0">
              Fru talman! Centerpartiet är ett parti som har pratat väldigt
              mycket om många frågor. Det jag tänkte lyfta upp här är småföretagens
              situation, där Centerpartiet har pratat mycket och ofta.
            </seg>
            <seg xml:id="i-1e24405fd4dbd6cb-0">
              Det är lite intressant nu efter sex år med borgerliga regeringar,
              där Centerpartiet har ingått, och sex år då vi har haft centerpartister
              som har hållit i näringspolitiken. Vad har egentligen effekterna
              blivit för näringsklimatet? Hur ser det ut för småföretagen runt
              om i vårt land?
            </seg>
            <seg xml:id="i-40c77fb88ba6b340-0">
              Det låter ibland, till exempel på Emil Källström, som att det
              har blivit en gyllene ålder för företagande i Sverige med den
              sittande regeringen. Det är en bild som jag känner väldigt lite
              igen mig i när jag är ute och pratar med företagare både här i
              Helsingfors och i resten av landet. De har sett, precis som jag,
              att kostnaderna för att anställa för de små företagen har höjts
              av den här regeringen. Det första man gjorde när man tillträdde
              var ju att ta bort den nedsättning av arbetsgivaravgiften som
              Miljöpartiet hade varit med och genomfört, som gjorde att det
              blev ganska kraftigt ökade kostnader för att anställa människor.
              Det har man inte återfört, utan det står fortfarande kvar på samma
              nivå.
            </seg>
            <seg xml:id="i-1755cc1f0a2329a0-0">
              Miljöpartiet har också föreslagit att man ska göra en ytterligare
              underlättnad för småföretagen genom att ta bort sjuklöneansvaret.
              Det är ett system som skapar osäkerhet hos företagare när de anställer.
              Man vet inte om en anställd kommer att bli sjuk, och då får man
              inte bara ett produktionsbortfall, utan man får dessutom med sjuklöneansvaret
              en kostnad för den anställde som är sjuk. Vi i Miljöpartiet har
              finansierat att ta bort det. Centerpartiet och regeringen har
              valt att ha kvar det fortfarande, att ha kvar det negativa lotteri
              som det innebär för småföretagen.
            </seg>
            <seg xml:id="i-81a86fb37d07e374-0">
              Regelförenklingen är också ett område där vi gjorde en överenskommelse
              med de borgerliga partierna redan för två mandatperioder sedan
              om att vi skulle få ned regelbördan för svenska företag med 25
              procent. Men också där har regeringen misslyckats med att nå det
              mål som vi var överens om.
            </seg>
            <seg xml:id="i-6e1f49bc38a254ea-0">
              Det är djupt bekymmersamt att man på område efter område pratar
              väldigt mycket men åstadkommer väldigt lite.
            </seg>
            <seg xml:id="i-b9af8d71525d003e-0">
              Jag vill fråga Emil Källström: Är du nöjd med hur det ser ut
              för Sveriges småföretagare? Tycker du att regeringen har lyckats
              åstadkomma ett bättre företagsklimat i Sverige?
            </seg>
          </u>
          <note type="speaker" xml:id="i-72f06b025ff81796-0">
            Anf. 57 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-7">
            <seg xml:id="i-7aa0ae690b890504-0">
              Fru talman! Den på Socialdemokraternas partihögkvarter som kom
              på sloganen Stolt men inte nöjd är ett geni. Det är en slogan
              som förtjänar att återvändas om och om igen och inte minst på
              det här området.
            </seg>
            <seg xml:id="i-bd20cfc2b6cab624-0">
              Jag är stolt över att på olika sätt ha varit med och bidragit
              till två valvinster för Alliansen och två mandatperioder, som
              det kommer att bli, med centerpartistiska näringsministrar, för
              det har inneburit att vi för första gången i modern tid har haft
              regeringar som har åstadkommit regelförenklingar och kostnadssänkningar
              för företag. Alla andra regeringar i jämförbara situationer har
              åstadkommit det andra, inklusive de regeringar som Miljöpartiet
              var med och stödde.
            </seg>
            <seg xml:id="i-66aaa135bf38e7bf-0">
              Jag träffar också småföretagare, väldigt många, och de är, precis
              som Per Bolund säger, sunt kritiska till att det inte händer mer.
              Ofta sitter jag och nickar instämmande. Jag driver också på för
              att det ska hända mer på det här området, så jag är absolut inte
              nöjd. Vi ska fortsätta att göra Sverige mer företagsamt, men vi
              kommer inte ifrån det faktum att den här regeringen är den första
              som har börjat ta steg åt rätt håll. Alla andra, oftast socialdemokratiska,
              ibland med Miljöpartiets stöd, har gjort det dyrare och krångligare
              att vara företagare. Det bröt vi, och det är något som vi kommer
              att fortsätta med.
            </seg>
            <seg xml:id="i-b95aa83e54b4baa7-0">
              Vi kommer absolut inte att gå fram med förslag om kilometerskatt
              en skatt på avstånd och antiintellektuella åtgärder som slår mot
              företagande i hela landet. Det löftet kan jag ge å hela Alliansens
              vägnar. En sådan politik kommer vi inte att genomföra, för det
              vore skadligt för svenskt företagsklimat.
            </seg>
          </u>
          <note type="speaker" xml:id="i-644c63b676f2d3a4-0">
            Anf. 58 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-12">
            <seg xml:id="i-00d6e031a3dd5519-0">
              Fru talman! Antiintellektuell var ett roligt ord att använda
              i den andemeningen. Jag tycker att det var ganska mycket i Emil
              Källströms anförande som i den meningen också var ganska antiintellektuellt.
              Det var ju en lång lista på saker som Centerpartiet skulle vilja
              få igenom men som man inte får igenom i regeringen därför att
              man gång på gång viker ned sig, lägger sig och tvingas ge upp
              alla ambitioner. Den listan börjar bli väldigt lång nu. Men nu
              var det några frågor, till exempel ett avgiftssystem för biltrafiken.
              Vi får se hur det går för Centerpartiet att få igenom den politiken
              i regeringen. Men jag tror att väljarna är ganska ointresserade
              av partier i regeringsställning som bara pratar men inte lyckas
              få igenom den politik de pratar om. Då blir man ganska ointressant,
              Emil Källström. Det är i så fall ett ganska ointellektuellt sätt
              att arbeta.
            </seg>
            <seg xml:id="i-826583c461f28289-0">
              Jag är bekymrad över att Emil Källström säger att han är stolt.
              Det är svårt att se hur han kan vara stolt över att så gott som
              inga företag har upplevt att de har fått någon minskad regelbörda.
              När man frågar företagarna är det nästan ingen som säger det.
            </seg>
            <seg xml:id="i-f76148d0006e4596-0">
              Det är svårt att förstå hur man kan vara stolt när man, som första
              åtgärd, har gått in för att höja kostnaderna för att anställa
              för småföretagen. I stället har man genomfört sänkningar av arbetsgivaravgiften
              för unga som framför allt har gått till stora företag. Vad är
              det för småföretagarpolitik, Emil Källström?
            </seg>
          </u>
          <note type="speaker" xml:id="i-5e6793567d285536-0">
            Anf. 59 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-8">
            <seg xml:id="i-2e7ae4d4e1ab410d-0">
              Fru talman! Jag tycker inte alls att det är svårt att vara stolt
              över att på olika sätt få vara del av den regering som för första
              gången har gjort det enklare och billigare att starta och driva
              företag. Alla andra regeringar, oftast socialdemokratiska och
              ibland med Miljöpartiet som stödparti, har gjort det svårare,
              krångligare och dyrare.
            </seg>
            <seg xml:id="i-8a5d97a3cd74a500-0">
              Det här tycker jag inte alls är konstigt att vara stolt över.
              Jag tycker inte heller att det är konstigt att inte vara nöjd
              med det utan att man vill fortsätta. Jag köper heller inte att
              det skulle vara antiintellektuellt att driva förslag som vi ännu
              inte har fått igenom.
            </seg>
            <seg xml:id="i-021742fe48bedce5-0">
              I Centerpartiet har vi en lång lista med saker som vi kan pricka
              av, sådant som vi har initierat och sådant som har blivit verklighet.
              Det handlar om restaurangmoms, det handlar om RUT-avdrag, det
              handlar om miljöbilspremie jag skulle kunna stå här hela eftermiddagen,
              men den gula skylten säger att det får jag inte.
            </seg>
            <seg xml:id="i-c60cbd29f1531832-0">
              Det jag kan lova dig är att vi fortsätter att driva på för ett
              bättre småföretagarklimat i Sverige. Och vi är de första som har
              lyckats, inte så mycket som vi skulle vilja, men vi fortsätter
              med detta.
            </seg>
          </u>
          <note type="speaker" xml:id="i-b138acfceefd2f58-0">
            Anf. 60 ERIK ALMQVIST (SD) replik:
          </note>
          <u xml:id="i-fc46f70050bdf9ee-7" who="unknown">
            <seg xml:id="i-bbf970d44614f92f-0">
              Fru talman! Jag vill tacka Emil Källström för en intressant föredragning
              av lite centeridéer och olika förslag. Däremot förstod jag inte
              alltid riktigt kopplingen till regeringens vårproposition. Var
              det här frågor som Centern försökte få in i vårpropositionen men
              misslyckades med, eller vad var poängen?
            </seg>
            <seg xml:id="i-a11ef7508f7228c0-0">
              Centerpartiet har ju varit det kanske mest drivande partiet bakom
              restaurangmomssänkningen. Vi har sedan den 1 januari i år kunnat
              se en prisökning på restaurangernas nettopriser, som helt saknar
              motstycke i svensk historia, på grund av momssänkningen som har
              gjort det möjligt att öka nettopriserna med någonstans runt 10
              procent, som vi har sett någon mätning visa på, till exempel i
              DN. Med andra ord: Om man hade en förhoppning om att slutpriset
              skulle sänkas i betydande omfattning tror jag inte att vi har
              sett några sådana tendenser hittills.
            </seg>
            <seg xml:id="i-5785d167978b6a7b-0">
              Det fanns ett annat motiv. Det var att man skulle öka marginalerna
              hos krögarna så att de skulle ha mer marginaler, inte till vinst
              i första hand utan för att anställa. Hur har det gått med det?
              Ja, det kanske är svårt att säga i dag. Men vi kan konstatera
              att Hotell- och restaurangfacket nyligen släppte en rapport där
              man menar att arbetslösheten inom den här branschen har ökat kraftigt
              de senaste månaderna.
            </seg>
            <seg xml:id="i-741d25afcb5167b8-0">
              Min fråga till Emil Källström är om du är nöjd med reformen så
              här långt. Har den varit värd 5,4 miljarder? Och hur mycket fel
              ska det egentligen behöva gå för att Centern ska backa från ett
              förslag?
            </seg>
          </u>
          <note type="speaker" xml:id="i-4eb7904aa97ca08f-0">
            Anf. 61 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-9">
            <seg xml:id="i-855943e9dd1fe36b-0">
              Fru talman! Precis som Erik Almqvist själv sade är det fortfarande
              ganska tidigt inne i reformen, så det är nog för tidigt att göra
              några större utvärderingar.
            </seg>
            <seg xml:id="i-da58a07a4be8c026-0">
              När Erik Almqvist säger att reformen har inneburit prisökningar
              och inte prissänkningar tyder det väl på att han äter mer i riksdagens
              egen servering där ju priserna har höjts och mindre på Max där
              de tvärtom har sänkts.
            </seg>
            <seg xml:id="i-613ee31fdc387038-0">
              Jag skulle vilja säga att dina frågor är lite för tidigt ställda.
            </seg>
          </u>
          <note type="speaker" xml:id="i-67719d1e49ca28e1-0">
            Anf. 62 ERIK ALMQVIST (SD) replik:
          </note>
          <u xml:id="i-fc46f70050bdf9ee-8" who="unknown">
            <seg xml:id="i-9a6ae70484852ae1-0">
              Fru talman! Jag levde inte riktigt i föreställningen att restaurangmomsen
              enbart berör riksdagsrestaurangen.
            </seg>
            <seg xml:id="i-2db3278f9b5402fe-0">
              Faktum är att om nettopriserna hade legat kvar efter den 1 januari
              på restauranger runt om i Sverige hade priserna gått ned lika
              mycket som momsen har sänkts. I stället har vi sett en prissänkning
              som uppskattas till ungefär 1 procent på slutpriset. Då har ju
              de övriga 11 procenten legat kvar genom höjda nettopriser, det
              vill säga kraftigt ökade marginaler för krögarna.
            </seg>
            <seg xml:id="i-7af52abb5e2324e0-0">
              Då undrar jag vart de pengarna tog vägen? Ledde de till ökade
              anställningar? Ja, det kanske är svårt att säga, men de enda indikatorer
              som vi har hittills pekar på en ökande arbetslöshet inom branschen.
              Därför tycker jag att det är relevant att redan nu fundera lite
              över den här reformen.
            </seg>
          </u>
          <note type="speaker" xml:id="i-935ab45eef0012a7-0">
            Anf. 63 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-10">
            <seg xml:id="i-99760c524ce52b71-0">
              Fru talman! Ja, det är alltid relevant att fundera över och utvärdera
              alla reformer som man genomför. Men som sagt är det lite tidigt
              inne i den här reformen, så det får vi nog återkomma till.
            </seg>
          </u>
          <note type="speaker" xml:id="i-0389d49951b2231d-0">
            Anf. 64 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-2">
            <seg xml:id="i-8b2f48161ac0f679-0">
              Fru talman! Man behövde tydligen inte vara mer rädd än så om
              5 miljarder.
            </seg>
            <seg xml:id="i-35b8d7a55b9d1058-0">
              För en tid sedan kom en forskningsrapport som visar att de låga
              lönerna i USA var en bidragande orsak till finanskrisen. IMF har
              konstaterat att de kraftigt ökade inkomstskillnaderna var en grundläggande
              orsak till krisen. Människor med låga inkomster tvingas skuldsätta
              sig för att kunna bo och leva, medan rika som bara blir rikare
              söker nya sätt att få avkastning på sitt kapital, vilket i sin
              tur påverkar finansmarknaden. Vi vet dessutom att ett lands arbetsmarknad
              och lönenivå starkt påverkar landets sociala och ekonomiska utveckling.
            </seg>
            <seg xml:id="i-338b9a04b9be9f4c-0">
              Centerpartiet toppar nu budgivningen med hur låga lönerna kan
              bli och lägger fram ett förslag som gör att ingångslönerna på
              arbetsmarknaden ska kunna sjunka med upp till 35 procent, och
              det samtidigt som de vet att ingångslönerna är helt avgörande
              för andra löntagares löneutveckling.
            </seg>
            <seg xml:id="i-b567a897ecf45b4d-0">
              Centerpartiet är i och för sig i gott sällskap. Först ut var
              finansministern som menade att anställda inom Kommunal hade för
              höga lägstalöner; 17 000 var för mycket för en undersköterska.
              Därefter tog Björklund stafettpinnen och föreslog att ingångslönerna
              i kommuner och landsting borde sänkas med 25 procent. Men Centerpartiet
              toppar som sagt ligan och föreslår att en undersköterska ska få
              en lön på ungefär 8 500 kronor i månaden.
            </seg>
            <seg xml:id="i-c37c153914b10526-0">
              Med Centerpartiets förslag skulle en undersköterska behöva jobba
              mer än ett helt år för att få samma inkomst som Centerpartiets
              ordförande Annie Lööf har i månaden i dag. Det är centerpartistisk
              rättvisa. Det är tydligen Centerpartiets nya välfärdsland.
            </seg>
            <seg xml:id="i-dc13d261183caa6d-0">
              Min fråga till Emil Källström blir därför: Hur låga ska lönerna
              bli för att ni ska anse att de är tillräckligt låga? Och varför
              är Annie Lööfs arbete värt så mycket mer än en undersköterskas?
            </seg>
          </u>
          <note type="speaker" xml:id="i-c4ad75f96f7761da-0">
            Anf. 65 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-11">
            <seg xml:id="i-a37cdd0772c85add-0">
              Fru talman! Jag levde i tron att Ulla Andersson hade varit här
              i dag och deltagit i debatten och lyssnat. Många av hennes frågor
              är redan besvarade. Varken Centerpartiet eller någon annan har
              flörtat med tanken att vi ska ge oss in politiskt i lönebildningen.
              Jag vet inte om Vänsterpartiet tycker det, men varken Centerpartiet,
              regeringen eller någon annan jag har hört driver den politiken.
              Därför är det givetvis omöjligt för mig att säga hur låga eller
              höga olika löner ska vara.
            </seg>
            <seg xml:id="i-4204b9f7eac05633-0">
              Vänsterpartiet vill och får ibland vara med i den sammanslutning
              som kallas arbetarrörelsen. Utifrån det vore det intressant att
              höra vad Ulla Andersson tycker om de olika initiativ som har tagits
              för att minska ungdomsarbetslösheten. I debatten har vi hört om
              Volvo och om det senaste handelsavtalet, och det finns andra exempel.
              Vad tycker Vänsterpartiet och Ulla Andersson om dessa initiativ
              från parterna för att möta ungdomsarbetslösheten?
            </seg>
          </u>
          <note type="speaker" xml:id="i-ab75cdd8bb686d4c-0">
            Anf. 66 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-3">
            <seg xml:id="i-6fb20f0e99a5c584-0">
              Fru talman! Det är tydligt att Emil Källström inte har tagit
              del av den debatt som pågått under lång tid där partiledare efter
              partiledare och finansministern deltar i lönerörelsen. Det är
              en helt ny situation i svensk lönerörelse.
            </seg>
            <seg xml:id="i-10cc5b1cf73c351b-0">
              Borg var först ut. För drygt ett år sedan stod han på SKL:s konferens
              och sade att ingångslönerna i kommunerna är för höga. Björklund
              tog sedan stafettpinnen och föreslog att ingångslönerna i kommunerna
              skulle sänkas med 25 procent. Sedan kom Centerpartiet och tyckte
              att 2035 procent var mer rimligt och över hela arbetsmarknaden.
              Det skulle innebära att en undersköterska skulle kunna få så låg
              lön som 8 500 kronor i månaden. Hon skulle alltså behöva jobba
              mer än ett helt år för att få samma lön som din partiordförande
              Annie Lööf har i månaden.
            </seg>
            <seg xml:id="i-cf21e030f2b571ad-0">
              Det är detta som den ekonomiska debatten har handlat om under
              lång tid, och det är inte så konstigt eftersom hela regeringens
              politik går ut på att sätta press på lönerna nedåt. Jobbskatteavdrag,
              försämrad sjukförsäkring och a-kassa och att slå sönder den fackliga
              organiseringen är ett tydligt mönster i er politik.
            </seg>
            <seg xml:id="i-49a5aa1fd500abc1-0">
              Varför ska en undersköterska jobba mer än ett helt år för att
              få samma lön som Annie Lööf får i månaden?
            </seg>
          </u>
          <note type="speaker" xml:id="i-c8088f896c717f29-0">
            Anf. 67 EMIL KÄLLSTRÖM (C) replik:
          </note>
          <u who="emil_kallstrom_82c898" xml:id="i-46535c7a4d07aab5-12">
            <seg xml:id="i-5473a87a026390dc-0">
              Fru talman! Jag fick inget svar på min enda fråga om det inte
              är bra med de initiativ som parterna tar för att sänka och gärna
              även knäcka ungdomsarbetslösheten.
            </seg>
            <seg xml:id="i-3f44c86998cafe09-0">
              Ulla Andersson hävdar att ministrar med flera deltar i lönerörelsen
              bara genom att uttrycka en åsikt eller en tanke. Utifrån det är
              vi alla lika goda kålsupare, inte minst Vänsterpartiet som verkar
              ha väldigt mycket åsikter om vad löner ska ligga på och så vidare.
            </seg>
            <seg xml:id="i-d0cfe8b6a705a662-0">
              De tankar som har framförts av Centerpartiet och Folkpartiet
              om att man ska hitta nya instrument för att kombinera arbete och
              utbildning till en inledningsvis lite lägre lön tas också upp
              av parterna. Det tas upp av fack och arbetsgivare, och det finns
              ett sug efter det bland ungdomar. Är det inte bra? Jag tycker
              det, men frågan är vad Vänsterpartiet tycker. Det får vi inget
              svar på.
            </seg>
          </u>
          <note type="speaker" xml:id="i-9c864cd1aec91b99-0">
            Anf. 68 ERIK ALMQVIST (SD):
          </note>
          <u xml:id="i-fc46f70050bdf9ee-9" who="unknown">
            <seg xml:id="i-50fe51b81fea62f9-0">
              Fru talman! Jag har getts tio minuter för att kommentera regeringens
              budget, men jag måste i ärlighetens namn medge att det hade räckt
              med en halv minut. Antalet satsningar på sysselsättning i regeringens
              budget är nämligen noll. Det är märkligt att satsningar på jobb
              lyser med sin frånvaro med tanke på att vi har en hög och dessutom
              stigande arbetslöshet i dag.
            </seg>
            <seg xml:id="i-805a11a2471ee653-0">
              År 2006 när Alliansen tog över regeringsmakten hade vi enligt
              nuvarande regering massarbetslöshet. Då var arbetslösheten betydligt
              lägre än nu. Låt mig ställa en fråga till Anders Borg, om finansministern
              vågar spekulera en bit in i framtiden: När tror Anders Borg att
              vi kan vara tillbaka på samma nivåer som vi hade 2006? Med andra
              ord, när tror Anders Borg att Sverige kan ha en arbetslöshet som
              närmar sig massarbetslöshet i stället för dagens högre nivåer?
            </seg>
            <seg xml:id="i-1958506fb19073b0-0">
              Arbetslöshet beror delvis på konjunkturläget, men till största
              delen är den strukturell. Regeringen pekar i dag i DN Debatt ut
              två grupper som är särskilt drabbade, ungdomar och invandrare.
            </seg>
            <seg xml:id="i-3ed46cd74b1bbb14-0">
              Vad gäller ungdomsarbetslösheten har det förekommit en hel del
              sifferexercis under den senaste tiden. Det har förekommit siffror
              från 7 procent upp till 25 procent. 25 procent är en vanligt förekommande
              siffra, men många menar att den inkluderar studerande som ju i
              många fall faktiskt vill studera. Handelsminister Ewa Björling
              sade i kammaren för några dagar sedan att den egentliga ungdomsarbetslösheten
              är 7 procent och menade att den alltså skulle vara lägre än arbetslösheten
              i stort. Jag tror att verkligheten ligger någonstans däremellan.
              Vi kan dock konstatera att ungdomsarbetslösheten är oroande hög.
            </seg>
            <seg xml:id="i-7b7846685007cd68-0">
              Bryter vi ned ungdomsarbetslösheten ytterligare finner vi delförklaringar.
              Den mindre delförklaringen är att det har funnits en oförmåga
              att skapa sysselsättning i glesbygd och på mindre orter. Huvudförklaringen
              är dock även här invandringen. När vi bryter ned siffrorna ser
              vi att en hög andel ungdomar har invandrarbakgrund, och det är
              i denna grupp vi hittar den högsta arbetslösheten.
            </seg>
            <seg xml:id="i-0339ade4f84050e5-0">
              Sammanfattningsvis kan man säga att i de två grupper som regeringen
              pekar ut ligger förklaringen till arbetslösheten i den svenska
              invandringspolitiken och till en mindre del i oförmåga att skapa
              jobb i glesbygd och på småorter.
            </seg>
            <seg xml:id="i-d12c52d08bc62e85-0">
              Vad gäller den senare gruppen lyser satsningarna helt med sin
              frånvaro, men vad gäller invandringen läggs stort fokus på att
              få upp sysselsättningen. Sverige har haft massinvandring under
              lång tid. Jag menar att det är ett rimligt begrepp. Om Moderaterna
              och Socialdemokraterna använder begreppet massarbetslöshet som
              ett sätt att beskriva situationen i dag när vi har 400 000 arbetslösa
              menar jag att man kan beskriva det som massinvandring när vi under
              bara 2000-talet har haft en invandring på uppemot miljonen, vilket
              utgör mer än 10 procent av Sveriges befolkning.
            </seg>
            <seg xml:id="i-334bd181f8f15ef8-0">
              Till detta rullar många miljarder årligen. När vi sverigedemokrater
              var nya i riksdagen hade vi en liten förhoppning om att Alliansen
              skulle prioritera om och införa en mer ansvarsfulls invandring
              och på så sätt lösgöra ett visst reformutrymme. Därför föreslog
              vi för Alliansen så sent som för ett år sedan att vi skulle diskutera
              ett femte jobbskatteavdrag för att minska barriären in på arbetsmarknaden.
              Genom en ansvarsfull invandringspolitik kunde vi skapa ett reformutrymme
              som skulle möjliggöra ett nytt jobbskatteavdrag, men regeringen
              tackade hör och häpna nej. Man avvisade alltså sänkt skatt på
              arbete finansierat med en ansvarsfull invandring för att i stället
              finansiera en ansvarslös invandring genom höga skatter på arbete.
            </seg>
            <seg xml:id="i-59d9b01cb4e22cf8-0">
              Är detta den borgerliga arbetslinjen? Jag skulle gärna höra hur
              Anders Borg förklarar denna prioritering för Alliansens väljare.
            </seg>
            <seg xml:id="i-e82df2001f2423b8-0">
              I kölvattnet av massinvandringen, fru talman, har det kommit
              en massarbetslöshet. Det behövs åtgärder. Regeringens huvudsakliga
              åtgärd är diskriminering. För några år sedan införde man instegsjobben.
              Det är en lönesubvention där vi skattebetalare bekostar 80 procent
              av anställningen när man anställer invandrare. I princip göre
              sig svenskar alltså icke besvär.
            </seg>
            <seg xml:id="i-9a10a4aba9bc09a8-0">
              Nu aviserar man planer på nystartszoner som går ut på att man
              sänker skatterna kraftigt i vissa delar av landet, företrädesvis
              i de delar där det är liten andel svenskar.
            </seg>
            <seg xml:id="i-6512345b7289a979-0">
              Vi sverigedemokrater tror inte att diskriminering är en hållbar
              väg för en stabil samhällsutveckling och ber regeringen att tänka
              om.
            </seg>
            <seg xml:id="i-5d3234995e75045c-0">
              År 2008 instiftade man nya regelverk för arbetskraftsinvandringen.
              Fram till 2008 hade vi en behovsprövad arbetskraftsinvandring
              där vi sade att om vi saknar kompetens och arbetskraft inom en
              viss sektor ska vi vara öppna för att människor från andra delar
              av världen ska kunna komma hit och ta de jobben och på så sätt
              bidra till samhället och samtidigt själva få en inkomst. Efter
              2008 har man avskaffat behovsprövningen. Effekten har blivit att
              framför allt den lågutbildade arbetskraften ökar. Det är framför
              allt restaurangbiträden och städare som det har blivit fler av
              och som har kommit till Sverige under de här åren.
            </seg>
            <seg xml:id="i-d0f3804da62c700c-0">
              Med det kommer självklart en undanträngningseffekt. Vi har hög
              arbetslöshet i Sverige. När man ska konkurrera om jobben med hela
              världen blir det så klart en viss undanträngning av den svenska
              potentiella arbetskraften.
            </seg>
            <seg xml:id="i-a306cce8d9c67038-0">
              Arbetsmarknaden fungerar inte så bra. Matchningen är för dålig
              mellan arbetslösa och jobb, och matchningen är för dålig mellan
              utbildning och efterfrågan på arbetsmarknaden. Det bör vara en
              målsättning att se till att fler studerar sådant som leder till
              jobb.
            </seg>
            <seg xml:id="i-e6255b9533c85787-0">
              På grund av avsaknad av jobbpolitik i vårbudgeten tar jag mig
              friheten att backa några månader och kommentera regeringens senaste
              jobbsatsning, det vill säga sänkningen av restaurangmomsen. Det
              skulle ge jobb på krogen. Det tycks vara i linje med regeringens
              jobbpolitik nu för tiden att man prioriterar servicejobb som medför
              att man omfördelar resurser inom ekonomin snarare än att man försöker
              få ekonomin att växa för att på så sätt skapa tillväxt.
            </seg>
            <seg xml:id="i-4ae8f6fc1ca964a5-0">
              Det är högst oklart vad man egentligen ville uppnå. Först pratade
              man om att man skulle skapa 20 000 jobb. De blev drastiskt färre
              och skulle kosta en miljon kronor per år och jobb. Nu verkar man
              inte ha lyckats med det heller. Man pratade om att maten skulle
              bli billigare. Anders Borgs räkmacka på riksdagskaféet är fortfarande
              lika dyr. Inte har restaurangbranschen vuxit. Momssänkningen tycks
              i stället ha haft som effekt att fler restaurangägare får mer
              pengar rakt ned i fickan på riksdagskaféet liksom på andra restauranger
              i landet.
            </seg>
            <seg xml:id="i-a79e0f5cca092881-0">
              Vi efterfrågar större satsningar på välfärden. Vi ser ett ökande
              behov inte minst inom vården. Växande framtida vårdbehov och nya
              vårdmöjligheter kommer att kräva mer resurser. För att kunna matcha
              det behövs framåtsyftande satsningar redan nu.
            </seg>
            <seg xml:id="i-63b6fbfb18457589-0">
              Vi efterfrågar investeringar i infrastruktur och elproduktion,
              inte minst i kärnkraft som är viktig för att vår exportindustri
              ska fungera väl och ha tillgång till billig och pålitlig el. Jag
              vill vara tydlig och säga att Sverigedemokraterna vill att man
              ersätter de gamla reaktorerna med nya. Vi är också öppna för att
              man bygger ut kärnkraften. På så sätt är vi sverigedemokrater
              en garant för en långsiktighet i energipolitiken. Vi kommer att
              ge stöd oavsett block för en bred överenskommelse om en hållbar
              energipolitik där kärnkraften står i centrum för en fortsatt stabil
              och tillförlitlig elproduktion.
            </seg>
            <seg xml:id="i-422f0fcf5123e8a0-0">
              De senaste årens turbulens på finansmarknaderna har lett till
              risker inom finanssektorn. I vårpropositionen slår man fast att
              man kommer att ställa högre krav på bankerna att hålla kapital.
              Det påminner om den krisåtgärd som vidtogs för några år sedan
              då man inrättade en stabilitetsfond, det vill säga en fond som
              skulle fungera som en buffert om bankerna gick alldeles för dåligt.
              Bufferten skulle finansieras av bankerna själva.
            </seg>
            <seg xml:id="i-8e0c92cfc7144c0f-0">
              Vi kan redan nu konstatera att över 20 miljarder har skjutits
              in i fonden från staten, samtidigt som bankerna har haft bonusfest
              och gjort rekordvinster. År 2011 gjorde de fyra storbankerna i
              Sverige 80 miljarder kronor i vinst. Om man slår ut det på hela
              befolkningen motsvarar det 33 600 kronor för en vanlig svensk
              familj. Det är pengar som alltså har gått till ren vinst hos de
              fyra storbankerna. Miljardrullningen till bankerna talar om en
              dåligt fungerande sektor.
            </seg>
            <seg xml:id="i-1d06141af669b097-0">
              Jag vet att finansministern har kommenterat detta många gånger.
              Någon har räknat fram att Anders Borg har kritiserat bankerna
              20 gånger de senaste åren. Det vore intressant att veta om regeringen
              kommer att göra något mer än bara prata om problemet.
            </seg>
            <seg xml:id="i-751726023e7cd682-0">
              Fru talman! Trots att vi ser behoven här och nu missar regeringen
              sin chans att göra fler aktiva insatser de närmaste åren. Genom
              att göra en ansvarslös och internationellt sett extrem invandringspolitik
              ännu mer ansvarslös och ännu mer extrem har regeringen effektivt
              sett till att binda upp allt ekonomiskt reformutrymme. Följaktligen
              ser vi inga satsningar på jobb och tillväxt i årets budget. Finanspolitiken
              står stilla och de strukturinriktade förslagen är knappt nämnvärda.
            </seg>
          </u>
          <note type="speaker" xml:id="i-582a0210e6486a4f-0">
            Anf. 69 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-4">
            <seg xml:id="i-4a083d236ccd1c18-0">
              Fru talman! I dag går ca 8 miljarder av våra skattepengar till
              privata vinster i privata bolag inom vård, skola och omsorg. Det
              motsvarar ca 20 000 anställda. Pengarna går framför allt till
              riskkapitalbolag. Inom handikappomsorgen är det en total dominans
              av riskkapitalbolag; det är inga små gulliga bolag som tar emot
              skattepengarna.
            </seg>
            <seg xml:id="i-c391afab813b30eb-0">
              Såväl sjukvård som äldreomsorg och utbildning har större avkastning
              på eget insatt kapital än näringslivet i övrigt. Omsorgen har
              hela 37 procents avkastning. Det kan jämföras med elbolagen som
              har 12 procent, eller finanssektorn som har ca 18 procent.
            </seg>
            <seg xml:id="i-3e55c0b9c5fdca39-0">
              Därför frågar jag Erik Almqvist: Varför vill Sverigedemokraterna
              ha riskkapitalbolag i välfärden? Varför vill Sverigedemokraterna
              tvinga kommunerna att privatisera inom äldreomsorgen? Vore det
              inte bättre att våra skattepengar går till det de är avsedda för
              och inte ned i riskkapitalisternas plånböcker, det vill säga att
              de går till omsorgen om de äldre så att de äldre får det som de
              har rätt till, till utbildning för våra elever och till att sjuka
              får vård?
            </seg>
          </u>
          <note type="speaker" xml:id="i-5c53f735a8136fec-0">
            Anf. 70 ERIK ALMQVIST (SD) replik:
          </note>
          <u xml:id="i-fc46f70050bdf9ee-10" who="unknown">
            <seg xml:id="i-fa56a7a12bc36a6a-0">
              Fru talman! Det viktigaste för en skattebetalare är nog att få
              valuta för skattemedlen. Om ägandeformen är privat eller offentlig
              är inte det avgörande. Vi sverigedemokrater ser hur man under
              lång tid har tillåtit alltför stora vinster och alltför stora
              marginaler inom flera verksamheter. Det gäller många verksamheter
              där privata företag utför välfärdstjänster. Det är något som vi
              måste strama upp genom bättre regelverk och bättre tillsyn. Tillsynen
              är i dag katastrofal när det till exempel handlar om vård av unga.
              Det måste stramas åt. Det gäller också äldrehem.
            </seg>
            <seg xml:id="i-e7c300232a51a4dd-0">
              Vi har ingen ideologisk dogmatisk hållning i den här frågan.
              Vi sverigedemokrater har aldrig sagt att vi ser ett egenvärde
              i privat ägande, eller för den delen offentligt. Vi har varit
              uppmärksamma på att det tycks ha funnits en del fördelar med att
              driva primärvård i privat regi. Däremot är vi väldigt negativa
              till att lägga ut specialistvård och avancerad sjukhusvård på
              privata aktörer. Ägandeformen fyller olika funktioner i olika
              fall. Den pragmatiska hållningen tycker jag att det är viktigt
              att vi värnar. Där skiljer vi oss från Ulla Anderssons parti som
              alltid vill driva allting offentligt. Helst ska man konfiskera
              även det privata kapitalet. Vi skiljer oss också från alliansregeringen
              som tycks se ett egenvärde i att privatisera för sakens skull.
              Som Ulla Andersson vet har Sverigedemokraterna fällt regeringen
              vid ett par tillfällen när man har försökt sälja ut statliga verksamheter
              då vi inte har tyckt att det har varit fördelaktigt för svenska
              skattebetalare.
            </seg>
          </u>
          <note type="speaker" xml:id="i-e34673a2c16553a8-0">
            Anf. 71 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-5">
            <seg xml:id="i-3df3119a320890cf-0">
              Fru talman! Studieförbundet Näringsliv och Samhälle kom för en
              tid sedan med en rapport. Deras slutsatser om privatiseringarna
              inom välfärden är att de är ideologiskt betingade. Det finns ingenting
              som visar att det blir bättre kvalitet eller bättre effektivitet,
              snarare tvärtom. Det visar sig att de multisjuka äldre har fått
              betala ett väldigt högt pris. Det visar sig att det är färre anställda,
              sämre anställningstrygghet, sämre arbetsvillkor och färre heltider.
              Så blir det när man ska ta ut vinster ur en redan hårt pressad
              verksamhet. Det borde vara lätt att förstå en sådan enkel matematik.
            </seg>
            <seg xml:id="i-09b26222640561a6-0">
              Jag tror inte att det är så många svenska skattebetalare som
              tycker att det är rimligt att 8 miljarder kronor, som de har kämpat
              ihop och som de vill ska gå till omsorg om de äldre, till vård
              av sjuka eller utbildning av unga, i stället går ned i riskkapitalbolagens
              plånböcker. Jag tror att det är väldigt få som tycker det. Därför
              menar jag att vi har ett starkt stöd när vi kräver ett stopp för
              privatiseringen av välfärden. Sverigedemokraterna vill till och
              med genom lagstiftning tvinga kommunerna att privatisera inom
              äldreomsorgen.
            </seg>
          </u>
          <note type="speaker" xml:id="i-9dccb76aacdfeb41-0">
            Anf. 72 ERIK ALMQVIST (SD) replik:
          </note>
          <u xml:id="i-fc46f70050bdf9ee-11" who="unknown">
            <seg xml:id="i-6386969ab0930f46-0">
              Fru talman! Jag håller med Ulla Andersson om att det i stor utsträckning
              är ideologiskt betingat när man har valt att sälja ut välfärden
              eller lägga ut den på entreprenad. Det håller jag med om. Det
              är också vad jag sade i min förra replik. Vi ser inget egenvärde
              i att en verksamhet drivs privat, men vi ser heller ingen självklarhet
              i att en verksamhet fungerar bättre i offentlig regi.
            </seg>
            <seg xml:id="i-0c884ea895589709-0">
              Vi tycker att det finns exempel på när privat driftsform har
              varit bättre inom bland annat primärvården.
            </seg>
            <seg xml:id="i-79ef5010c62f4394-0">
              Men det är inte heller en så svartvit bild inom äldrevården som
              Ulla Andersson vill få det till. När man har mätt kvalitet inom
              äldrevården har man sett att många av de aktörer som har rankats
              högst har varit privata, medan man i bottenskiktet framför allt
              och primärt har funnit de offentliga aktörerna. Det finns alltså
              inget självklart i detta.
            </seg>
            <seg xml:id="i-aef1131cb85e29b9-0">
              Jag tror att det viktigaste för oss som skattebetalare är att
              vi får kvalitet för våra skattemedel. Då krävs det bra regelverk,
              som ser till att den verksamhet som vi köper in är den som vi
              vill ha, och bra uppföljning. Där har det uppenbarligen brustit.
            </seg>
          </u>
          <note type="speaker" xml:id="i-8f69d403c1652255-0">
            Anf. 73 ULLA ANDERSSON (V):
          </note>
          <u who="ulla_andersson_2905f7" xml:id="i-feee7006838f42e8-6">
            <seg xml:id="i-50badc60897e376f-0">
              Fru talman! Vårpropositionen ekar tomt och ihåligt när man bläddrar
              bland bladen. Den är tom på politiska förslag och en uppvisning
              i bristande politisk vilja. Den säger att inte ens med oerhört
              starka offentliga finanser har vi råd att skapa jobb. Jag som
              trodde att det var arbetslöshet som vi inte hade råd med.
            </seg>
            <seg xml:id="i-f9e43e06d0598e10-0">
              Tillväxten sjunker, och arbetslösheten fortsätter stiga. Var
              fjärde ung människa går utan jobb, och andelen långtidsarbetslösa
              har fördubblats på drygt två år.
            </seg>
            <seg xml:id="i-0a7aaa9278f38d31-0">
              I går kunde vi höra i radioprogrammet Kaliber att antalet som
              tvingas söka hjälp hos välgörenhetsorganisationer har ökat kraftigt
              de senaste två tre åren. 1,1 miljon människor lever i relativ
              fattigdom. Då kommer regeringen fram till den geniala slutsatsen
              att den inte ska göra något. Den regering som ena stunden skryter
              vitt och brett om att Sverige är ett av de länder i världen som
              har de starkaste statsfinanserna vill i nästa stund inte använda
              dem ens för att skapa jobb och sysselsättning och pressa ned arbetslösheten.
              Om vi inte ska använda pengarna till att skapa jobb, vad ska vi
              då ha dem till? Ja, just det, det var ju sänkt skatt till riskkapitalister
              som vi skulle satsa på.
            </seg>
            <seg xml:id="i-a72a5cb51cbec2a8-0">
              Ointresset för faktiska jobbåtgärder syns tydligt i denna budget.
              Regeringen väljer att återigen driva en direkt åtstramande finanspolitik
              mitt i en konjunkturavmattning. De offentliga investeringarna
              planeras att minska, likaså den offentliga konsumtionen, liksom
              utgifterna för utbildning och för arbetsmarknad.
            </seg>
            <seg xml:id="i-bf9327eb493a7116-0">
              Regeringen anser dessutom att antalet anställda inom äldreomsorg
              och skola är för stort. Därför ska 18 000 jobb bort. Denna märkliga
              syn på finanspolitiken innebär högre arbetslöshet och lägre bnp
              än vad som annars hade varit möjligt, detta trots att vi har starka
              offentliga finanser och att det finns ett betydande outnyttjat
              reformutrymme i förhållande till överskottsmålet.
            </seg>
            <seg xml:id="i-3f953aea89dae379-0">
              Regeringen planerar i stället stora avbetalningar på statsskulden.
              Detta trots skriande behov av investeringar för starkare konkurrenskraft,
              fler jobb och högre sysselsättning. Borg säger sig inte ha råd
              med jobb när vi har en nettoförmögenhet på 635 miljarder. Jag
              som trodde att syftet med starka offentliga finanser var att värna
              om starka människor, investera för framtiden och framför allt
              att skapa jobb. Men ack vad fel jag hade. Hellre att människor
              kommer i kläm och folk går arbetslösa än att pengarna används.
            </seg>
            <seg xml:id="i-e3eaf696f8ea9921-0">
              Fru talman! Det är lätt att konstatera att Anders Borg och jag
              har olika mål för den ekonomiska politiken. Regeringen är i full
              färd med att bygga ett samhälle där de rikaste kan köpa andra
              människors arbetskraft som om det vore vilken förbrukningsvara
              som helst. De ser oss som äpplen som ska köpas billigt, ätas och
              sedan slängas bort.
            </seg>
            <seg xml:id="i-534109cbb644c13a-0">
              Anders Borg har de senaste sex åren talat om fler jobb och agerat
              för lägre löner. Resultatet är därefter. Vi är nu uppe i 200 000
              långtidsarbetslösa. Ministrarna tävlar just nu med varandra, mitt
              i lönerörelsen, om hur mycket lönerna borde sänkas. Borg var först
              ut i budgivningen. 16 000 kronor i ingångslön i kommunerna var
              för mycket. Björklund hängde på och föreslog sänkt lön med 25
              procent för alla nyanställda i kommuner och landsting. Sedan toppade
              Lööf det hela med att säga att alla ingångslöner på hela arbetsmarknaden
              borde kapas rejält. En undersköterska är inte mer värd än 8 500
              kronor i Centerns välfärdsland.
            </seg>
            <seg xml:id="i-0d8995c466e227d8-0">
              Vi i Vänsterpartiet har andra mål för den ekonomiska politiken.
              Vi vill bygga ett samhälle av och för människor. Vårt mål är inte
              att Sverige ska vara en tummelplats för riskkapitalister utan
              ett land med full sysselsättning, jämlikhet och ett värdigt arbetsliv.
            </seg>
            <seg xml:id="i-59896534547cb889-0">
              Sveriges framgångar har byggt på att människor har fått utrymme
              att växa, inte på att vi har varit så billiga som möjligt. Vi
              vill se arbetsplatser där människor står stadigt nog för att kunna
              säga ifrån de gånger som det behövs. Var och en av oss ska ha
              rätt att gå till trygga jobb och rätt till en egen försörjning.
            </seg>
            <seg xml:id="i-581833f3e0b526e8-0">
              Vi menar att det övergripande problemet är att svensk politik
              har vant sig vid massarbetslöshet. I en modern ekonomi är människors
              arbete den mest värdefulla resurs som vi har.
            </seg>
            <seg xml:id="i-ef36bee240dae268-0">
              De ekonomiska ramverk som Sverige slog fast under 1990-talet
              har avgörande problem i dag. De orsakar arbetslöshet och osynliggör
              värdet av investeringar. Investeringar behandlas konsekvent som
              om de enbart vore en utgift och därför är onödiga, samtidigt som
              arbetslösheten inte synliggörs i ramverket.
            </seg>
            <seg xml:id="i-0b4f01b68f8eb187-0">
              Nya bostäder måste byggas och gamla byggas om för att bli energieffektiva.
              Järnvägarna måste rustas upp, och nya sträckor behöver dras fram,
              inte minst för att vi ska få ett fungerande näringsliv. Vindkraft
              och andra förnybara energikällor behöver utvecklas och byggas
              ut, och vi vill se en aktiv och hållbar industripolitik med en
              riskkapitalfond för hållbar industriell utveckling. Vi vill dessutom
              avsätta särskilda medel för att stödja innovationer och forskning
              och utveckling inom små och medelstora företag.
            </seg>
            <seg xml:id="i-d3f87280d490f08a-0">
              Men det behövs också fler lärare i skolorna, fler utbildade anställda
              i äldreomsorgen och ett tillgängligare samhälle. Återigen: Människors
              arbete är den mest värdefulla resursen i samhället.
            </seg>
            <seg xml:id="i-42645e2804a0b557-0">
              Det enskilt tyngsta skälet till att regeringens politik har ökat
              arbetslösheten är att den inte budgeterar för långsiktiga investeringar.
              Det blir färre anställda i äldreomsorgen och skolan. Men McDonalds
              får några hundratals miljoner. Resultatet av denna linje ser vi
              i dag. Sverige är ett land där närmare 8 procent är arbetslösa,
              där var fjärde ung människa går utan jobb och där sysselsättningen
              sjunker. Men botten är fortfarande inte nådd. Regeringen pressar
              folk allt hårdare att söka jobb som inte finns.
            </seg>
            <seg xml:id="i-39bfc248c4d84804-0">
              Den fackliga organiseringen har satts under stark press. Utbetalningarna
              från a-kassan har halverats sedan 2006, trots att arbetslösheten
              är högre. Cirka sju av tio av dem som är inskrivna på Arbetsförmedlingen
              får ingen ersättning från a-kassan. De får lita till släkt, vänner
              eller socialen. Det är regeringens variant av den svenska modellen.
            </seg>
            <seg xml:id="i-04694d89321e83b9-0">
              Det samhälle som vi vill ha syns i den offentliga budgeten. Därför
              har de 10 procent som är rikast fått mer av regeringen än de 60
              procent som har lägst inkomster. Kvinnor har i dag 62 000 kronor
              mindre i inkomst per år än män. Det är en ökning med 40 procent
              sedan 2006. Andelen ensamstående med barn som lever i långvarig
              fattigdom har nästan fördubblats sedan 2006.
            </seg>
            <seg xml:id="i-4e1635ac662729e4-0">
              Trycket från det obetalda omsorgsarbetet minskade inte direkt
              av att 40 000 välfärdsjobb försvann på tre år och att ytterligare
              18 000 planeras att försvinna eller av att barnomsorgen fortfarande
              inte har öppet när föräldrarna arbetar. Regeringen har dessutom
              beskurit möjligheten att deltidsstämpla, och den så kallade rehabiliteringskedjan
              har snarare kedjat fast kvinnor i fattigdom än gett dem förutsättningar
              att bli friska. Ni har systematiskt försämrat för oss kvinnor.
              Det syns vilket samhälle som ni vill ha.
            </seg>
            <seg xml:id="i-23d2a78c699eca29-0">
              Vänsterpartiets förslag handlar i stället om att förbättra kvinnors
              livsvillkor med rätt till heltid, fler anställda i välfärdssektorn,
              framför allt i äldreomsorgen, höjt underhållsstöd och rätt till
              barnomsorg på obekväm arbetstid.
            </seg>
            <seg xml:id="i-f8078aabeaa5e36c-0">
              Fru talman! Enligt OECD har Sverige intagit en tätposition i
              snabbväxande inkomstklyftor. Den fattigaste tiondelen har fått
              mindre pengar i plånboken, medan den rikaste tiondelen har belönats
              rikligt med drygt 50 000 kronor per år. Det räcker inte. Nu vill
              Borg sänka skatten för riskkapitalisterna. Ju mer de tjänar, desto
              mindre skatt ska de betala. Det är borgerlig fördelningspolitik
              värd namnet. Men för folk i allmänhet är riskkapitalisterna ungefär
              lika populära som djurplågare.
            </seg>
            <seg xml:id="i-f88d57182443cac2-0">
              I högerns Sverige har 1,1 miljon människor petats under den relativa
              fattigdomsgränsen. Framför allt handlar det om kvinnor och barn.
              Det antal människor som lever i långvarig relativ fattigdom har
              fördubblats. Högern har bara ett svar på det, nämligen att bolla
              med ord. Borg menar att de 10 procent fattigaste inte riktigt
              kan räknas. Den moderata socialnämndsordföranden Marianne Ohrlander
              säger att fattigdom per definition inte kan finnas i ett välfärdsland.
              Men frågar du en av alla dem som tvingas leva på drygt 10 000
              kronor i månaden hur de klarar hyra, mat, kläder, kalas, glasögon
              eller semester för sina barn får du svaret att det inte går. Pratar
              du med ett av de 250 000 barn som lever under fattiga förhållanden
              i välfärdslandet kommer du inte att få svaret att fattigdom per
              definition inte är ett problem.
            </seg>
            <seg xml:id="i-a5d31ac85b0bbb13-0">
              Samma kristdemokrater som talar om vikten av familjer har år
              efter år tryckt på knappen för att samhället tydligt ska visa
              att en del barn inte är lika mycket värda som andra. Också föräldrar
              kan förlora jobbet. Också föräldrar kan insjukna.
            </seg>
            <seg xml:id="i-66236cb59d25c702-0">
              Vi kan bygga ett bättre samhälle ett samhälle där vi har råd
              med ett folk i arbete. Investeringar i nya jobb skulle ge ett
              starkare och rikare Sverige. Full sysselsättning är möjlig, men
              inte så länge vi har en regering som är helt fixerad vid att till
              varje pris sänka lönerna och som vägrar att investera trots en
              stor förmögenhet.
            </seg>
            <seg xml:id="i-0d864f908d688211-0">
              Vi måste göra upp med den kortsiktiga tanken att våra liv är
              som äpplen som ska ätas och sedan kastas bort. Vi behöver i stället
              bygga ett samhälle som utgår från att det är människors arbete
              som är den långsiktigt avgörande resursen. Ett samhälle där vi
              inte har råd med arbetslöshet det är vad Vänsterpartiets förslag
              handlar om.
            </seg>
            <seg xml:id="i-16030f8e31757ad9-1">
              (Applåder)
            </seg>
          </u>
          <note xml:id="i-7df7445c0ed63188-0">
            I detta anförande instämde Siv Holma och Jonas Sjöstedt (båda
            V).
          </note>
          <note type="speaker" xml:id="i-15f17d2e7b675bf1-0">
            Anf. 74 Finansminister ANDERS BORG (M) replik:
          </note>
          <u xml:id="i-fc46f70050bdf9ee-12" who="unknown">
            <seg xml:id="i-0d8e07813db329d5-0">
              Fru talman! Ulla Andersson nämnde begreppet orättvisa några gånger
              i sitt anförande. Låt oss fokusera lite på det. Låt oss konstatera
              att Gini-koefficienten vårt kanske bästa mått på inkomstskillnader
              under senare år har ökat i Sverige. 80 procent av ökningen låg
              under den socialdemokratiska och vänsterpartistiska perioden.
              Inkomsten för de 10 procent rikaste har ökat kraftigt. 80 procent
              av ökningen låg under den period då Socialdemokraterna och Vänsterpartiet
              hade makten.
            </seg>
            <seg xml:id="i-e42d78f1ae8f7ffd-0">
              Ulla Andersson nämner att inkomstskillnaderna har ökat snabbare
              i Sverige än i andra OECD-länder. Det är sant. Det är tyvärr sant
              för den period då Ulla Andersson, Vänsterpartiet och Socialdemokraterna
              styrde. Under den period vi har styrt har de ökat långsammare
              än i andra jämförbara EU-länder.
            </seg>
            <seg xml:id="i-a1ff270ef78b5f46-0">
              Detta väcker en fråga. Ju mer inflytande Vänsterpartiet har,
              desto mer orättvisor får vi. Vad beror det på? Låt mig lansera
              fyra rätt uppenbara hypoteser. Den första har med utanförskapet
              att göra. Om man inte har en tydlig arbetslinje fastnar människor
              i utanförskap och i bidragsberoende. Långvarigt bidragsberoende
              urholkar inkomsterna.
            </seg>
            <seg xml:id="i-96d3597a7e60bcc1-0">
              Men det var inte bara detta som gjorde att klyftorna ökade under
              den tid då Ulla Andersson röstade för de socialdemokratiska propositionerna.
              Det var också aktiva åtgärder. Man avskaffade arvs- och gåvoskatten.
              Det är en bra och klok åtgärd en riktig åtgärd! Det var såvitt
              jag förstod på Göran Perssons redovisning den dåvarande partiledaren
              Lars Ohly som fick välja vilken skatt som skulle sänkas. Han valde
              då att sänka arvs- och gåvoskatten, så där har Vänsterpartiet
              ett starkt ansvar.
            </seg>
            <seg xml:id="i-678b98452a9c4af0-0">
              När det gäller utbildning har vi inte haft tillräckligt med krav
              på uppföljning och tydlighet i betygen. Det drabbar den sociala
              rörligheten.
            </seg>
            <seg xml:id="i-d8f69856a8a57368-0">
              Men den grundläggande förklaringen måste ändå vara att med vänsterpolitik
              blir det färre jobb, mindre konkurrenskraft och sämre utbildning.
              Varför, Ulla Andersson, ökar alltid skillnaderna när Vänsterpartiet
              får vara med och bestämma?
            </seg>
          </u>
          <note type="speaker" xml:id="i-b4b844685a08211d-0">
            Anf. 75 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-7">
            <seg xml:id="i-23124c6cab137751-0">
              Fru talman! Vi har en finansminister som verkar påtagligt självgod.
              Han har sänkt skatter för ungefär 100 miljarder. År 2014 räknar
              han med att vara nere i samma massarbetslöshetsnivå som när han
              tillträdde.
            </seg>
            <seg xml:id="i-2ebf17e4a4eaf94e-0">
              Vad har er ekonomiska politik fått för effekter, Anders Borg?
              De 10 procent rikaste har fått lika mycket som de 60 procent som
              har lägst inkomster har fått. Inkomstskillnaden mellan kvinnor
              och män har ökat med 40 procent. Den relativa fattigdomen har
              ökat med 36 procent. 1,1 miljon människor lever på drygt 10 000
              kronor i månaden eller mindre. 250 000 barn lever i fattigdom.
              Detta är resultatet av den politik som du har fört, Anders Borg,
              och det är den vi debatterar och diskuterar här i dag. Är du nöjd
              med resultatet?
            </seg>
            <seg xml:id="i-a5fc2da0b1fa65af-0">
              Samtidigt har vi 8 procents arbetslöshet. Vi har drygt 200 000
              långtidsarbetslösa. Var fjärde ung är utan jobb. Sysselsättningen
              sjunker. Samtidigt har vi ett näringsliv som ropar efter investeringar
              i bland annat järnväg. Och så bläddrar man i vårpropositionen,
              och vad hittar man väl där? Det är tomt inte ett förslag! Där
              finns ingenting för att åtgärda den stora bristen på jobb och
              det faktum att sysselsättningen kraftigt sjunker. Där finns inga
              investeringar och inga förslag för att utjämna inkomstskillnader.
              Och där finns absolut ingenting för att förbättra kvinnors livsvillkor.
            </seg>
            <seg xml:id="i-5613301affbf4c7d-0">
              Det är den politik som du har fört i det här landet, Anders Borg,
              och som du verkar vilja fortsätta att föra. 100 miljarder i skattesänkningar
              och en arbetslöshet som är högre än när du tillträdde är du nöjd?
              Du kanske är både stolt och nöjd.
            </seg>
          </u>
          <note type="speaker" xml:id="i-32c848613c08dd4f-0">
            Anf. 76 Finansminister ANDERS BORG (M) replik:
          </note>
          <u xml:id="i-fc46f70050bdf9ee-13" who="unknown">
            <seg xml:id="i-87ab668262483541-0">
              Fru talman! Jag skulle vilja uppmuntra Ulla Andersson till att
              fortsätta bläddra i vårpropositionen, för då kommer hon fram till
              fördelningsbilagan. I den finns en gedigen statistik över alla
              de olika mått vi har på fördelning. Den kommer att väcka denna
              starka fråga hos Ulla Andersson: Ska man verkligen rösta på Vänsterpartiet
              om man vill ha mindre orättvisor när resultatet av inflytande
              från Vänsterpartiet alltid är ökade orättvisor?
            </seg>
            <seg xml:id="i-135f0107661faf40-0">
              Ta det här med OECD-länderna, som Ulla Andersson själv tar upp
              och nämner! Det är modigt. Det är modigt att göra det när det
              är så tydligt att Gini-koefficienten drog i väg under de socialdemokratiska
              och vänsterpartistiska åren medan den nu har stått still och ökat
              mindre i Sverige än i praktiskt taget alla andra jämförbara länder.
              Under krisen har inkomstskillnaderna i övriga Europa ökat. I Sverige
              har de varit relativt oförändrade.
            </seg>
            <seg xml:id="i-cac8fd992bfa6110-0">
              Denna gedigna genomarbetade fördelningsbilaga kommer att visa
              att samma sak gäller förmögenhetskoncentration, löneskillnader
              mellan män och kvinnor och lönespridningen i ekonomin. Varför,
              Ulla Andersson, blir det alltid mer orättvist när Vänsterpartiet
              får vara med och bestämma?
            </seg>
          </u>
          <note type="speaker" xml:id="i-96e435074b0e7cd4-0">
            Anf. 77 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-8">
            <seg xml:id="i-e1505ac743cec9bb-0">
              Fru talman! Det är intressant, Anders Borg. Men jag kan konstatera
              att mellan 2006 och 2010 ökade Gini-koefficienten med 2,8. När
              ni tillträdde ökade den med 11. I genomsnitt har den ökat med
              4,8 under era regeringsår.
            </seg>
            <seg xml:id="i-18dd18ff1c42a6d9-0">
              Samtidigt kan vi säga att den långvariga relativa fattigdomen
              har ökat i alla hushållstyper. Den har fördubblats. Det handlar
              alltså om dem som lever i fattigdom i fyra år eller mer. Det är
              de, och de som är arbetslösa, som betalar priset för er ekonomiska
              politik. Vi skulle behöva stärka vårt land och skapa jobb och
              sysselsättning, men du har mage att lägga fram en vårproposition
              helt tom på innehåll samtidigt som du skryter med att Sverige
              har världens starkaste statsfinanser.
            </seg>
            <seg xml:id="i-3b76749df95cac03-0">
              Vad ska vi med statsfinanserna till? Är de inte till för att
              skapa jobb och sysselsättning? Jag trodde att det var arbetslöshet
              vi inte hade råd med, men tydligen är det jobb vi inte har råd
              med i det här landet längre.
            </seg>
          </u>
          <note type="speaker" xml:id="i-19c8636cb168b951-0">
            Anf. 78 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-10">
            <seg xml:id="i-ef1a7d4fe2d3cfca-0">
              Fru talman! Jag vill bara städa i diskussionen. De påståenden
              om Gini-koefficienten som Ulla Andersson gör stämmer inte; det
              kan man läsa i diagram 2.1 i inkomstfördelningsbilagan.
            </seg>
            <seg xml:id="i-9e24f354ffd5986b-0">
              Jag citerar ur den, för jag tycker att det är lite irriterande
              när Ulla Andersson beskriver situationen på ett helt oriktigt
              sätt: Med det utvidgade inkomstmåttet har Sverige den lägsta inkomstspridningen
              i OECD-området. Det står på s. 9. Där står också att Sverige är
              det land där lägst andel av befolkningen lever och riskerar att
              leva i ekonomisk utsatthet och social utestängning.
            </seg>
            <seg xml:id="i-84f246df6b8b6e65-0">
              Sverige är inget paradis. Men det är lite bättre i Sverige på
              dessa områden vad beträffar fördelningspolitiken än vad det är
              i jämförbara länder. Det är det som detta visar. Därför är Ulla
              Andersson eländesbeskrivning inte bara orättvis utan också inkorrekt.
            </seg>
            <seg xml:id="i-b2c6c9a525dc961d-0">
              Jag vill emellertid ägna den sista minuten åt att ställa en fråga
              till Ulla Andersson. Finns det för hennes parti en konflikt mellan
              höjda inhemska skattenivåer, som ju partiet förespråkar, och internationell
              skattekonkurrens? Ni vill ju höja bolagsskatten, återinföra förmögenhetsskatten
              och höja skatten för medel- och höginkomsttagare och, naturligtvis,
              alla kapitalskatter. I alla dessa fall ligger Sverige högt i ett
              internationellt perspektiv. Den långsiktiga internationella trenden
              är att skattenivån går ned snarare än upp, åtminstone på kapitalskatterna.
              Sverige är en liten, öppen ekonomi. Skattebaserna kan flytta utomlands.
            </seg>
            <seg xml:id="i-354da04ec9f675b9-0">
              Min fråga till Ulla Andersson är ungefär en sådan som Tomas Ramberg
              i Lördagsintervjun brukar ställa: Är den internationella skattekonkurrensen
              ett problem för genomförandet av Vänsterpartiets skattepolitik?
            </seg>
          </u>
          <note type="speaker" xml:id="i-59d964406d60a767-0">
            Anf. 79 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-9">
            <seg xml:id="i-c24d7a64aa6aac00-0">
              Fru talman! Carl B Hamilton verkar blunda för att det finns 1,1
              miljon människor som lever på ungefär 10 000 kronor i månaden
              i det här landet. Hur tror du att de har det? Hur tror du att
              de klarar hyra, mat och el? Hur tror du att de har råd att låta
              barnen gå på kalas eller delta i fotbollsläger? Tror du att de
              har råd med glasögon till sina barn eller ens semester? Frågar
              du dem säger de: Nej, det har vi inte.
            </seg>
            <seg xml:id="i-4d1c86ca05b157cd-0">
              Det är en verklighet som du har orsakat, Carl B Hamilton. Den
              relativa fattigdomen har ökat med 36 procent under de år som du
              har regerat. Det är väl inte att undra på. Du har raserat arbetslöshetsförsäkringen.
              Sju av tio får inte ens ersättning därifrån fast de är arbetslösa.
              65 000 är utkickade från sjukförsäkringen. Det får effekter. Realinkomsterna
              för arbetslösa och sjuka har sjunkit under era regeringsår.
            </seg>
            <seg xml:id="i-1dde4719399c7093-0">
              All forskning visar att den nordiska välfärdsmodellen, det vill
              säga den modell som vi har valt med relativt höga skatter, en
              stark offentlig sektor och två starka parter på arbetsmarknaden
              har mycket bättre framgång än den anglosaxiska modellen, det vill
              säga den med låglönesektor till exempel.
            </seg>
            <seg xml:id="i-782ee8a44896d04c-0">
              Vi står bakom den politiken, och vi vill att den ska gälla även
              i framtiden. Vi menar att det är viktigt i ett samhälle att inkomstskillnaderna
              är små. Det visar all forskning.
            </seg>
            <seg xml:id="i-6015f6f897af106a-0">
              Men nu ökar de kraftigt. IMF har till exempel kommit fram till
              att de kraftigt ökade inkomstskillnaderna är en orsak till finanskrisen.
              Sänker man skatterna mycket för dem som tjänar mest ökar inkomstskillnaderna.
            </seg>
            <seg xml:id="i-d67b86806b25bc48-0">
              Vi vill i stället höja skatterna för dem som tjänar mest och
              sänka dem för dem som är sjuka och arbetslösa. Det får en mycket
              bättre fördelningspolitisk effekt, och det leder också till större
              efterfrågan i samhället, för de höjda skatterna kan du använda
              till att skapa jobb och sysselsättning och ställa om landet, och
              de människor som med vår politik får en stärkt inkomst det är
              väldigt många kan i stället höja sin konsumtion och på så vis
              bidra till ökad sysselsättning.
            </seg>
          </u>
          <note type="speaker" xml:id="i-2d7fa7eb5a529f53-0">
            Anf. 80 CARL B HAMILTON (FP) replik:
          </note>
          <u who="carl_b_hamilton_f30000" xml:id="i-313f78e1dfee56cc-11">
            <seg xml:id="i-9e9d3e80ac762af4-0">
              Fru talman! Ulla Anderssons parti vill höja de offentliga utgifterna
              det har vi hört många exempel på under Ulla Anderssons anförande,
              Det ska finansieras med höjda skatter.
            </seg>
            <seg xml:id="i-d3bfaf92c8006140-0">
              Min poäng är att er politik är ogenomförbar, eftersom skattebaserna
              i en liten, öppen ekonomi som den svenska flyttar utomlands. Om
              ni skulle höja skatterna på kapital, arbetskraft och så vidare
              så mycket som ni påstår, då kommer företag och människor att flytta
              utomlands, eftersom de inte vill betala de skatterna.
            </seg>
            <seg xml:id="i-40478ca3cab7f94f-0">
              Det finns en rörlighet i skattebaserna. Därför kan man inte ha
              den lättsinniga inställning som ni har, att det går bra att höja
              skatterna hur mycket som helst eftersom folk kommer att stanna
              kvar här och betala de skatterna. Det tror jag inte på. Jag är
              helt övertygad om att det inte är så, och vi ser redan i dag att
              Sverige är utsatt för skattekonkurrens och måste anpassa sina
              skatter, den ena efter den andra.
            </seg>
            <seg xml:id="i-79a83337a8f71516-0">
              Er skattepolitik och därmed er politik för ökade offentliga utgifter
              är ogenomförbar.
            </seg>
          </u>
          <note type="speaker" xml:id="i-6700fd5c247a003c-0">
            Anf. 81 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-10">
            <seg xml:id="i-a9b2aa056dca9901-0">
              Fru talman! Jag konstaterar att Carl B Hamilton fortsätter på
              den politiska linje som har varit Folkpartiets under lång tid,
              det vill säga att skatter enbart är av ondo: Skatter är inget
              för att ställa om samhället i mer miljövänlig riktning, skatter
              är inget för att fördela om inkomster, och skatter är tydligen
              inget vi använder för att anställa människor i vård, skola och
              omsorg. Men skatter finansierar faktiskt de utgifter vi har, och
              den offentliga budgeten säger vilket samhälle vi vill ha.
            </seg>
            <seg xml:id="i-288c150e5b5c9f24-0">
              Vi vill ha ett starkt välfärdssamhälle. Vi vill satsa på att
              ge folk jobb och en ekonomisk trygghet. Vi vill ställa om samhället
              i mer miljövänlig riktning. Därför har vi en annorlunda ekonomisk
              politik än den här regeringen. Vi tror på människans vilja och
              förmåga att arbeta, och därför lägger vi konkreta förslag i den
              riktningen.
            </seg>
            <seg xml:id="i-b9cde7ad64f557e5-0">
              Med vår politik får den som tjänar 28 000 kronor en hundralapp
              mindre i månaden. Jag tror faktiskt att de har råd med det. Jag
              tror också att de gladeligen betalar det, om de vet att det går
              till en bättre demensvård, till fler spår på järnvägen och till
              ökat bostadsbyggande. Jag tror att det är helt rimligt. Däremot
              får du och jag, Carl B Hamilton, kraftigt höjda skatter, och det
              tycker jag att vi ska ha.
            </seg>
          </u>
          <note type="speaker" xml:id="i-0b3291dcbafe0cca-0">
            Anf. 82 ERIK ALMQVIST (SD) replik:
          </note>
          <u xml:id="i-fc46f70050bdf9ee-14" who="unknown">
            <seg xml:id="i-e8fecbf9f4711b76-0">
              Fru talman! Ulla Andersson konstaterar liksom många andra här
              i dag att vi har en stigande arbetslöshet, en arbetslöshet som
              med råge har passerat vad regeringen definierar som massarbetslöshet.
            </seg>
            <seg xml:id="i-66caa376c090a9f6-0">
              Som jag själv redogjorde för i mitt anförande är huvudförklaringen
              att vi har haft en väldigt stor invandring under 2000-talet vi
              pratar om uppåt en miljon personer och inte förmått skapa sysselsättning
              i samma utsträckning.
            </seg>
            <seg xml:id="i-4b6c1e68e2955633-0">
              Det är alltså inget fel på de människor som har kommit hit det
              är inte det jag vill säga. Jag bara säger att det svenska samhället
              inte har klarat av att skapa sysselsättning i samma utsträckning
              som vi samtidigt har öppnat våra dörrar. Det har skapat ett massivt
              utanförskap. Det jag säger är mätbart, och det finns statistik,
              svart på vitt, på det, så det är inga konstigheter.
            </seg>
            <seg xml:id="i-99cd8dd35d89dcc3-0">
              Den första åtgärd man bör vidta, vad är det? Jo, vi måste ha
              invandring som framöver blir mer förmåge- och behovsprövad, så
              att vi ser att de som kommer hit också kan bli en del av samhället
              och få jobb.
            </seg>
            <seg xml:id="i-f3991656ca13aa4d-0">
              Men vi har också ett redan befintligt stort utanförskap i Sverige.
              Då är det viktigt att vi ser till att tröskeln in på arbetsmarknaden
              är så låg som möjligt, så att den som redan är i utanförskap har
              en möjlighet att komma in på arbetsmarknaden.
            </seg>
            <seg xml:id="i-bd55749f3608ea24-0">
              Det är här som mitt parti och Ulla Anderssons parti skiljer sig
              diametralt på båda de punkterna vi är varandras motpoler. Ulla
              Anderssons parti vill göra precis tvärtom. Man vill öka invandringen
              ännu mer, så att vi får ett ännu större utanförskap, samtidigt
              som man vill bygga barriärerna in till arbetsmarknaden ännu högre
              genom att göra det än dyrare att arbeta.
            </seg>
            <seg xml:id="i-698e3fd07f2908ef-0">
              Man kan bara spekulera i vad målsättningen är. Är målsättningen
              att Vänsterpartiet vill göra det så pass olönsamt och svårt att
              bedriva verksamhet i Sverige att alla de privata företagen försvinner
              och det bara blir offentliga aktörer som har råd att verka? Då
              har man på något sätt fått kapitalismen att misslyckas bakvägen,
              och därmed kan det offentliga kliva in på arenan.
            </seg>
            <seg xml:id="i-529da94974f68de7-0">
              Jag skulle vilja veta hur Ulla Andersson ser på det.
            </seg>
          </u>
          <note type="speaker" xml:id="i-ca85ad8a6122e3be-0">
            Anf. 83 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-11">
            <seg xml:id="i-f13835d01c3e2151-0">
              Fru talman! Det är kanske förståeligt att Erik Almqvist inte
              alltid vet vad som händer i den offentliga debatten. Men för några
              år sedan visade det sig att Vänsterpartiet faktiskt hade de näst
              bästa förslagen vad gäller företagande här i Sverige. Vi har en
              rad förslag som förbättrar för företagen: slopat sjuklöneansvar
              för små och medelstora företag, kraftigt förbättrad infrastruktur
              i form av både järnvägar och ökat vägunderhåll och satsning på
              bredband, en hållbar industriutvecklingsfond, satsning på forskning
              och innovation samt forskningsavdrag för små och medelstora företag.
            </seg>
            <seg xml:id="i-e0fbe33cc6dc243d-0">
              Vi menar också att man måste satsa på att bygga bostäder. Bostaden
              är oerhört central för en välfungerande arbetsmarknad men också
              för att bygga bort en bostadsbrist som finns i många delar av
              Sverige.
            </seg>
            <seg xml:id="i-abd7ec694280d664-0">
              Det är åtgärder som skapar både ett bättre samhälle och fler
              jobb. Förutom det tycker vi att vi behöver anställa fler inom
              äldreomsorgen och inom vård och skola.
            </seg>
            <seg xml:id="i-cdd16bf51a3f9764-0">
              Vi satsar alltså på att skapa fler jobb, vilket skapar möjligheter
              för människor att ta ett arbete. Vi slår inte på de arbetslösa.
              Vi tycker inte att det är de arbetslösas fel att det är arbetslöshet,
              utan vi menar att det är ett strukturellt problem.
            </seg>
            <seg xml:id="i-f341279a7c4b4291-0">
              Förutom det kan man konstatera att det finns en strukturell rasism
              i samhället. Jag kan väl säga att Erik Almqvist knappast bidrar
              till att förbättra den debatten. Tänk om ni lade lika mycket kraft
              på att synliggöra den strukturella rasism som ni själva är en
              del av som att bekämpa invandrare!
            </seg>
            <seg xml:id="i-a4973c4842814f59-0">
              Jag är stolt över att vara en del av ett parti som faktiskt står
              upp för en human flyktingpolitik. Jag tycker att vi behöver större
              hjärtan i den här världen. Jag tycker att vi har ett ansvar för
              varandra och faktiskt har behov av varandra. Vi är både starka
              och sköra på en gång, vi människor. Och alla har vi rätt till
              ett värdigt liv.
            </seg>
            <seg xml:id="i-d2b29d571b18057d-0">
              Så jag säger: Välkommen hit! Vi kommer att göra vad vi kan för
              att skapa jobb och sysselsättning i det här landet. Jag hoppas
              att fler står för den politiken.
            </seg>
          </u>
          <note type="speaker" xml:id="i-7980f5ea0483b7ea-0">
            Anf. 84 ERIK ALMQVIST (SD) replik:
          </note>
          <u xml:id="i-fc46f70050bdf9ee-15" who="unknown">
            <seg xml:id="i-05c31791c5310fcc-0">
              Fru talman! När någon som företräder ett svenskfientligt parti
              säger att man är en del av en rasistisk rörelse är det ibland
              nästan så att man får ta det som en komplimang, för i praktiken
              innebär det i till exempel Ulla Anderssons fall att hon står för
              en diskriminering av svenskar på arbetsmarknaden, liksom övriga
              i sjuklövern här i kammaren.
            </seg>
            <seg xml:id="i-0c594efba2175fcc-0">
              Ni står allihop för ett regelverk där den som har en viss bakgrund
              får subventionerad utbildning och så vidare förmåner som den som
              är svensk inte får. Det är vad jag kallar rasism. Om ni sedan
              väljer att kalla något annat rasism är det upp till er.
            </seg>
            <seg xml:id="i-65d75f7cf000294b-0">
              Kontentan av Ulla Anderssons alla reformförslag är att de kostar
              pengar. Det är en expansiv politik. Jag säger inte att alla förslag
              är dåliga, men de måste finansieras. Det är här de höga skatterna
              kommer in. Men vad händer när man ständigt ökar kostnaden för
              att arbeta, ökar skatten på energi så att det blir allt dyrare
              för vår exportnäring att få verksamheten att gå runt?
            </seg>
            <seg xml:id="i-10fa3e7fbe5fc168-0">
              Vad händer när man kombinerar allt detta med ökande invandring?
              Jo, det leder så klart till att ännu fler hamnar i utanförskap
              och behöver komma in men som inte kommer in därför att muren höjs.
            </seg>
          </u>
          <note type="speaker" xml:id="i-115bfc8dca171fca-0">
            Anf. 85 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-12">
            <seg xml:id="i-868aeff767be7166-0">
              Fru talman! Jag kan passa på att tala om att den senaste budgeten
              vi lade fram innebar 125 000 fler jobb och utbildningsplatser.
              Det är en kraftig stimulans av ekonomin och skulle ha gett många
              enskilda människor möjligheter som de inte har i dag.
            </seg>
            <seg xml:id="i-c3d3e308c6af481c-0">
              Vår budget skulle dessutom leda till högre tillväxt. Genom politiska
              förslag kan man faktiskt förändra verkligheten.
            </seg>
            <seg xml:id="i-c485962fceb5dfa7-0">
              Vi driver en politik där löntagare inte ska ställas mot löntagare.
              Arbetare ska inte ställas mot arbetare. De som jobbar i Sverige
              ska ha samma villkor på arbetsmarknaden. Om man jobbar i Polen
              ska man ha samma villkor som gäller där. Det är den politik vi
              för.
            </seg>
            <seg xml:id="i-96a8e8191ba38933-0">
              Jag konstaterar att det finns en strukturell rasism på arbetsmarknaden,
              där människor med invandrarbakgrund utestängs just för att de
              är invandrare. Ni underlättar inte för dem att etablera sig på
              arbetsmarknaden. Man kan ju lägga fram politiska förslag som förbättrar
              situationen. Det försöker vi göra, medan ni i stället försöker
              skuldbelägga människor för att de flyr och tar sig hit och försöker
              skapa ett nytt liv. Jag tycker att de ska få göra det.
            </seg>
          </u>
          <note type="speaker" xml:id="i-9c685eab9a70c3c5-0">
            Anf. 86 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-a403f15dc5047289-4">
            <seg xml:id="i-083b834912864e5e-0">
              Fru talman! Det är två saker i den här debatten som jag reflekterar
              kring. Det ena är de reformer som har genomförts av regeringen
              och som ska komma. Bläcket hinner knappt torka på papperet när
              det är beslutat förrän man från oppositionen vill se resultat.
              Man låter inte reformerna få tid att verka.
            </seg>
            <seg xml:id="i-82054d3afcbcbb00-0">
              Det är ganska stor skillnad mot kommunpolitiken, där man kan
              besluta om ett cykelställ och se ett snabbt resultat. Här har
              vi reformer som tar tid innan de ger effekt. Skolområdet är ett
              tydligt exempel på detta. Där kommer det att ta tid innan vi ser
              effekten. Men det finns inget tålamod hos oppositionen. Självklart
              kanske jag själv skulle ha betett mig likadant om jag hade varit
              i deras kläder och angripit regeringen, men så fungerar det. Det
              tar tid innan saker och ting får verkan. Vi är på rätt väg i många
              delar, men det tar lite tid.
            </seg>
            <seg xml:id="i-e0fd6c2339e54ebf-0">
              Det andra är detta med skatters påverkan. Å ena sidan säger man
              från oppositionens sida att om vi sätter in vissa skatteåtgärder
              och skattetryck på vissa områden miljöskatter och annat så får
              man effekt. Vår skattelinje å andra sidan, med jobbskatteavdrag,
              halverade arbetsgivaravgifter för unga, momssänkning på restaurang
              och andra åtgärder anklagar man däremot för att inte ha någon
              effekt.
            </seg>
            <seg xml:id="i-8afca6a5d5067309-0">
              De styrande skatter som man vill lägga på kilometerskatt, miljöskatter
              och än det ena, än det andra skulle alltså inte ha någon betydelse
              för ekonomin. Det är ett mycket märkligt resonemang från oppositionens
              sida.
            </seg>
            <seg xml:id="i-519b65a5c849d397-0">
              Jag vill lyfta fram några saker som jag tycker är bra och som
              har kommit fram här, och det ska bli väldigt intressant när vi
              får börja genomföra dem i praktiken. Det är bostäder och byggande,
              som bland andra Carl B Hamilton varit inne på. Det känns bra att
              vi tar fram åtgärder för att få loss runt 20 000 lägenheter redan
              i befintligt bestånd. Det gör man genom att höja möjligheten till
              avdrag ganska rejält och att man också ser till att inte sätta
              käppar i hjulet för den som vill hyra ut sin bostadsrätt på olika
              sätt.
            </seg>
            <seg xml:id="i-535e949411923622-0">
              Nybyggnation behövs på olika ställen, men på andra ställen i
              vårt land sitter kommunpolitikerna och funderar på vilket hus
              man ska riva härnäst. Det finns en obalans här.
            </seg>
            <seg xml:id="i-7062f528f352911d-0">
              Bostadsbolagens möjlighet att bygga nytt är något jag har funderat
              mycket på. Här är det mycket ansvar som åvilar den kommun som
              äger bostadsbolagen. Jag har fört den diskussionen hemma i vår
              kommun. Varför kan man inte sälja av en del bestånd? Ofta har
              man ju ganska stora hyresbestånd. Sälj av en del, och använd de
              pengar vi får in till att bygga nytt! Här finns det dock mycket
              låsningar. Man vill äga och bygga mer och vill inte släppa till.
              Här kan kommunerna göra en hel del själva genom att få fart på
              nybyggnationen. Jag är glad över att regeringen nu kommer med
              förslag och att vi kanske får lite mer fart på detta.
            </seg>
            <seg xml:id="i-6d3df6d8b3bd85eb-0">
              När det gäller hälso- och sjukvård är jag också stolt över att
              vi har förkortat kötiderna genom kömiljarden. Det arbetet fortgår
              i samarbete med Sveriges Kommuner och Landsting, där för övrigt
              i stort sett alla riksdagspartier är med och tycker att detta
              är bra. Vi lyckas förkorta kötiderna i vården.
            </seg>
            <seg xml:id="i-89a0a16261d865b1-0">
              Vi skapar fler vårdcentraler. Vi har fler apotek i vårt land
              än tidigare, och du kan i stort sett överallt köpa receptfria
              läkemedel. Det är en förändring som har inneburit mycket.
            </seg>
            <seg xml:id="i-be4d0bc6782b67a1-0">
              Inför värdighetsgarantier i kommunerna! Det finns stimulansmedel
              från staten att få för att göra det. Det handlar om att öka möjligheten
              att skapa mer värdighet i vår äldreomsorg. Jag vill verkligen
              slå ett slag för att man från kommunernas sida nyttjar denna möjlighet
              att få bättre och tydligare fokus på värdighet i den kommunala
              omsorgen.
            </seg>
            <seg xml:id="i-7a19ed827780397c-0">
              En punkt som vi kristdemokrater självklart ser fram emot jag
              hoppas att den kommer 2013, men den är lovad senast 2014 är en
              ytterligare skattesänkning för våra pensionärer. Den nämns i vårpropositionen,
              och vi får se om den dyker upp i budgetpropositionen här i höst
              eller om vi får vänta ett år till. Jag ser fram emot detta.
            </seg>
            <seg xml:id="i-b68f24ce8c88321c-0">
              Vi vill se till att människor inte fastnar i försörjningsstöd.
              Kan vi skapa ett incitament och hyvla ned trösklarna så att man
              ska kunna ta sig ur försörjningsstödet genom att kunna ta en timmes
              jobb här och där eller ett deltidsjobb så vore det oerhört värdefullt.
            </seg>
            <seg xml:id="i-69f458b23c44f42a-0">
              Till sist: Man ska ha koll på läget och koll på ekonomin. Det
              skapar handlingsutrymme och möjligheter att agera handlingskraftigt
              när så behövs.
            </seg>
            <seg xml:id="i-16030f8e31757ad9-2">
              (Applåder)
            </seg>
          </u>
          <note xml:id="i-fba896316359a986-0">
            I detta anförande instämde finansminister Anders Borg (M).
          </note>
          <note type="speaker" xml:id="i-9e04c61a291e7ecb-0">
            Anf. 87 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-14">
            <seg xml:id="i-920d8b8b6d27e7e3-0">
              Fru talman! Det kan inte ha undgått någon att många människor
              har råkat väldigt illa ut av den förändring av sjukförsäkringen
              som ju Kristdemokraterna står bakom. Det är ungefär 65 000 människor
              som har utförsäkrats så här långt.
            </seg>
            <seg xml:id="i-a6703ade75cc1694-0">
              Jag undrar över en skrivning som finns i vårpropositionen och
              som jag antar att ni står bakom. Det står att de här förändringarna,
              bland annat, väntas leda till en stark inkomsttillväxt, särskilt
              för dem med låga inkomster. Jag undrar hur man kan komma till
              en sådan slutsats när vi vet att till exempel fackförbundet Kommunal,
              som har tittat på hur detta har slagit mot deras utförsäkrade
              medlemmar, säger att man förlorar stora summor. För en tredjedel
              handlar det om ungefär 5 000 kronor i månaden eller mer.
            </seg>
            <seg xml:id="i-56eb7f571524630d-0">
              Hur har ni kommit fram till att man skulle tjäna på att bli utförsäkrad
              om man har låga inkomster?
            </seg>
          </u>
          <note type="speaker" xml:id="i-a4354ec25b500efb-0">
            Anf. 88 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-5">
            <seg xml:id="i-2d7780ffe9424f78-0">
              Fru talman! Nu vet jag inte vilka siffror Kommunal har kommit
              fram till.
            </seg>
            <seg xml:id="i-33e07103b55d1043-0">
              Med de förändringar av sjukförsäkringen som har skett har vi
              ju sett att vi får tillbaka människor i arbete på ett helt annat
              sätt än tidigare. Syftet är att alla som kan arbeta ska ha den
              möjligheten, och vi ska hjälpa till med olika åtgärder för att
              komma dithän.
            </seg>
            <seg xml:id="i-6fa882df1bb20ad8-0">
              Med den politik som fördes förut vet vi att man för evigt stängdes
              ute från arbetsmarknaden. Här har vi haft ett mödosamt arbete
              för att vända på den skutan, så att människor ska få en reell
              möjlighet att komma tillbaka. Vi ska hjälpa dem till det.
            </seg>
            <seg xml:id="i-33cd56b62a1de10b-0">
              Det har varit en del luckor i systemet. Dem har vi täppt till
              och försökt förändra. Nu ser vi att ändringarna är på väg åt rätt
              håll. Det är också delar som har med inkomst att göra liksom med
              det möjliga glappet mellan att man hamnar i utförsäkring och att
              man kommer in i Arbetsförmedlingens åtgärder. Detta försöker vi
              nu komma till rätta med. Jag tror att effekten på sikt kommer
              att visa att vi går i rätt riktning.
            </seg>
            <seg xml:id="i-d10dba6421fbb20b-0">
              Från socialdemokratiskt håll finns det inte så mycket annat än
              semantik. Man försöker låta påskina att man genom att ändra ett
              ord i en paragraf ska kunna komma till rätta med problemen. Man
              kan fundera på detta. Socialdemokraterna använder semantik, men
              från regeringens sida arbetar vi aktivt och hårt för att få människor
              tillbaka i arbete om de kan.
            </seg>
          </u>
          <note type="speaker" xml:id="i-248b7f7250442b47-0">
            Anf. 89 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-15">
            <seg xml:id="i-b525b2585451d27a-0">
              Fru talman! Vi socialdemokrater vill ha en sjukförsäkring som
              ger snabb rehabilitering och en ekonomisk trygghet under den tid
              som det tar. Man kan inte sätta administrativa gränser för hur
              länge man ska få vara sjuk i det här landet.
            </seg>
            <seg xml:id="i-536d0f75276f95eb-0">
              Sjukskrivningarna ökar, och utförsäkringarna ökar också. Det
              som jag frågade om fick jag inget svar på: Hur kan man komma till
              slutsatsen att det innebär en särskilt stark inkomsttillväxt för
              dem med låga inkomster när man ändrar sjukförsäkringen på det
              här sättet? Kommunal kan ju visa att de som blir utförsäkrade
              får det sämre. Nästan alla får det sämre, mer än hälften får en
              inkomstminskning på minst 2 500 kronor och en tredjedel får en
              minskning med 5 000 kronor eller mer. Det här står på s. 56 i
              vårpropositionen.
            </seg>
            <seg xml:id="i-3913cd46ceb73bd9-0">
              Jag undrar hur man kan komma fram till den slutsatsen.
            </seg>
          </u>
          <note type="speaker" xml:id="i-ccdc2f8586ed8dd7-0">
            Anf. 90 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-6">
            <seg xml:id="i-6564d05dc990980c-0">
              Fru talman! Administrativa gränser är just till för att sätta
              press på arbetsgivare, på landsting, på rehabilitering och på
              arbetsförmedling när det gäller att komma till rätta med det här
              och hjälpa till. Det är det som är poängen med administrativa
              gränser.
            </seg>
            <seg xml:id="i-beb3fdb0c9512353-0">
              Du vill inte ha sådana gränser, och det förstår jag. Du vill
              inte sätta press på arbetsgivaren. Du vill inte sätta press på
              landstingen, när det gäller rehabiliteringsåtgärder och på Arbetsförmedlingen.
              Jag förstår att du inte vill göra det.
            </seg>
            <seg xml:id="i-6cfb054cd91456d9-0">
              Sedan var det detta med gränser. Det är det vi tar bort. De som
              är för sjuka för att arbeta ska komma tillbaka till sjukförsäkringen.
              Du pratar om de nollklassade, kan jag anta, i det här fallet.
              Vi ser nu till att de ska komma tillbaka i det läget eller att
              de ska komma in i andra åtgärder. Det är det som är poängen med
              de förändringarna.
            </seg>
            <seg xml:id="i-7040f201b930850d-0">
              Men jag noterar att Socialdemokraterna inte vill fokusera på
              att arbetsgivarna har ett rehabiliteringsansvar och att de statliga
              myndigheterna har ett rehabiliteringsansvar när det gäller att
              hjälpa den enskilde. De gränserna vill ni ta bort. Är det att
              hjälpa dem som är i behov av stöd och hjälp?
            </seg>
          </u>
          <note type="speaker" xml:id="i-bd848e1eb5934096-0">
            Anf. 91 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-13">
            <seg xml:id="i-41e904478be41b96-0">
              Fru talman! Anders Sellström tycker i sitt anförande att vi är
              otåliga. Tacka tusan för det, om man nu får säga så i riksdagen,
              när vi ser hur mycket som behöver åtgärdas här i Sverige och när
              vi ser hur arbetslösheten biter sig fast på väldigt höga nivåer.
              Hur skulle vi kunna vara annat än otåliga?
            </seg>
            <seg xml:id="i-57cdc91aacf07861-0">
              Anders Sellström föreslår att vi bara ska sitta med armarna i
              kors och hoppas på att regeringens reformer får effekt någon gång
              i framtiden. Jag tycker inte att det är en politik som vi borde
              föra. Det är inte heller en politik som regeringspartierna borde
              föra.
            </seg>
            <seg xml:id="i-ad053d787df1f97f-0">
              Sedan frågar Anders Sellström varför vi tror att de skattereformer
              vi föreslår skulle fungera när vi kritiserar regeringens för att
              inte fungera. Skillnaden, Anders Sellström, är väl att vi tittar
              på verkligheten.
            </seg>
            <seg xml:id="i-db403eba4046bd19-0">
              Tittar man på verkligheten kan man ju se att arbetslösheten i
              Sverige stiger, trots de reformer som regeringen har infört. Det
              gäller särskilt unga i arbetslöshet. Det är 25 procent av de unga
              som inte har något arbete.
            </seg>
            <seg xml:id="i-ddb1910b4ab1e3ec-0">
              Hur länge tycker Anders Sellström att vi ska vänta innan vi vidtar
              ytterligare åtgärder, innan vi kommer med förslag på reformer
              som verkligen biter? Är det 10 år eller 20 år? Hur länge ska vi
              vänta på att regeringens reformer får den här efterlängtade effekten,
              som vi tyvärr inte kan se?
            </seg>
            <seg xml:id="i-c3e15cf2ea85fa6c-0">
              Vi kan titta på miljöområdet, som Anders Sellström också var
              inne på. När Miljöpartiet styrde miljöpolitiken hade vi styrmedel
              som sänkte utsläppen kraftigt, med 1015 procentenheter, samtidigt
              som vi hade en ekonomisk utveckling under samma tid på över 40
              procent i bnp-ökning.
            </seg>
            <seg xml:id="i-d0a463584bbbd41f-0">
              Här ser vi tvärtom att regeringen väljer att inte använda styrmedel
              som biter. Man tittar inte på verkligheten, utan man har en politik
              som under ett enda år ökar utsläppen med 11 procent. Ska vi vänta
              på att regeringens reform någon gång i framtiden får effekt? Eller
              ska vi kanske genomföra nya reformer som faktiskt ser till att
              utsläppen minskar?
            </seg>
            <seg xml:id="i-d11384586fdd08a4-0">
              Jag vill också passa på att fråga Anders Sellström om fördelningseffekterna
              av regeringens budget. Tittar man i redovisningen av fördelningseffekter
              på s. 12 ser man att den inkomstgrupp som tjänar allra minst i
              Sverige har fått en reell försämring med regeringens politik.
              De har minskat sin reella utveckling med 1,4 procent varje år
              under regeringens tid. Hur länge tycker du att de ska vänta på
              att få en bättre situation, Anders Sellström?
            </seg>
          </u>
          <note type="speaker" xml:id="i-0c45c14b6e34f1a1-0">
            Anf. 92 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-7">
            <seg xml:id="i-dd7118999a099e4a-0">
              Fru talman! Per Bolund! Ditt språkrör brukar vara ute och prata
              om gymnasieskolan och om skolan och om att den inte fungerar.
              Det är knappt att reformen har tagit fart än. Det går inte att
              se hur den kommer att slå.
            </seg>
            <seg xml:id="i-e12b90ccc9e1da68-0">
              Vi tror stenhårt på gymnasiereformen. Vi tror på de förändringar
              som har skett i grundskolan. Men det tar tid innan effekten kommer.
            </seg>
            <seg xml:id="i-974c0a47da6e44e7-0">
              Egentligen är Miljöpartiet, dess språkrör och du, Per Bolund,
              ute och talar om den skola som du stod bakom och om den reform
              som du var med och stod bakom. Det är den ni skäller ut, och det
              är det jag menar. Akta er för att ge er på reformpolitiken, som
              tar tid! Det tar några år innan det börjar ge effekt. Skolans
              område är ett jättebra exempel.
            </seg>
            <seg xml:id="i-c2aae5cde0708f4f-0">
              Sedan gäller det verkligheten. Ni vill sänka lite arbetsgivaravgifter
              för småföretagen. Låt oss säga att ni sänker dem för ett företag
              inom lastbilsnäringen uppe i mina områden som kanske har tio anställda
              och tio lastbilar. Ja, kostnaderna sjunker kanske med 100 000200
              000 i arbetsgivaravgifter per år. Men ni ökar kostnaden med 2,8
              miljoner om företaget har tio lastbilar att köra omkring med.
              Vad är nettot? Företagarna tittar ju på nettot. Vad är nettot
              med Miljöpartiets politik? Det är ökade skattekostnader för företag
              i lastbilsbranschen med tio anställda och tio bilar 2,6 miljoner
              kronor.
            </seg>
            <seg xml:id="i-3a3c40eaa87c6a0f-0">
              Det är inte en politik som gynnar små företag. Det är inte en
              politik som gynnar företag i inlandet som är beroende av att vi
              har bra lastbilstransporter, Per Bolund.
            </seg>
            <seg xml:id="i-4ee5b7ca321eebb0-0">
              Ta det lite lugnt med att gå på reformer, av bland annat den
              här anledningen! Och ta det lite lugnt med den politik där du
              slår dig för bröstet för att du är småföretagsvänlig! Den slår
              undan benen på de småföretag som är tvingade att leva under vissa
              omständigheter och som inte har en hiss ned till en tunnelbana
              som de kan använda sig av.
            </seg>
          </u>
          <note type="speaker" xml:id="i-c9c7f3d4ab6be5e7-0">
            Anf. 93 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-14">
            <seg xml:id="i-93e78515a556d6ea-0">
              Fru talman! Jag noterar att jag inte fick något svar på min fråga.
              Till skillnad från Anders Sellström ska jag vara så pass ärlig
              att jag säger: Ja, med Miljöpartiets politik är det en del företag
              som kommer att få det kärvare det stämmer. De företag som har
              en stor miljöpåverkan kommer inte att få det lättare med Miljöpartiets
              politik. Det är ingenting som vi hymlar med heller.
            </seg>
            <seg xml:id="i-5ce54ab84eb089ff-0">
              Däremot är det många företag, många fler än dem som skulle påverkas
              negativt, som skulle få en positiv utveckling. Så är det just
              för att vi vågar göra satsningar. Vi vågar stimulera den nya ekonomin,
              den som står för en miljövänligare inriktning och den som bygger
              på förnybar energi och energieffektivitet.
            </seg>
            <seg xml:id="i-310cac703384bfc5-0">
              Men Anders Sellström har inte samma hyfs när det gäller att svara
              på min fråga och att vara ärlig med sin politik. Jag frågade om
              fördelningseffekter och den tiondel av befolkningen som tjänar
              minst och som har fått det reellt mycket sämre under den här regeringens
              tid vid makten. Den tiondelen har fått sina intäkter minskade
              med 1,4 procent varje år med regeringens politik.
            </seg>
            <seg xml:id="i-feaeea5c38fc3d33-0">
              Ligger det i linje med Anders Sellströms partis ideologi? Stämmer
              det med er övertygelse? Är det den effekt som ni tycker att regeringens
              politik ska ha?
            </seg>
          </u>
          <note type="speaker" xml:id="i-d3e6f662d648e5d4-0">
            Anf. 94 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-8">
            <seg xml:id="i-7210d728fde9aadc-0">
              Fru talman! Jag hade det på min lista här, men talartiden tog
              slut.
            </seg>
            <seg xml:id="i-cc81462e9ae18085-0">
              Det här visar på en sak: Jobb, jobb, jobb det är det som lyfter
              människor från bidragsberoende och kan få in dem på arbetsmarknaden,
              så att de kan bidra till sin egen försörjning. Det är oerhört
              viktigt.
            </seg>
            <seg xml:id="i-ecea83cc2f275aaf-0">
              Vi skulle kunna vara i en helt annan situation, Per Bolund. Du
              gör precis som köksbordspolitikerna jag talade om, som satt vid
              sina köksbord i Lycksele och fokuserade på ett problem. Vi måste
              jämföra oss med vår omvärld. Hur har det sett ut i vår omvärld?
              Hur använder vi vår ekonomi? Hur håller vi uppe sysselsättningen
              och fart på hjulen?
            </seg>
            <seg xml:id="i-793cc1524d8cc141-0">
              Det har vi lyckats med i Sverige. Vi har inte drastiska nedskärningar
              i välfärdssystemen. Vi har inte drastiska fall i arbetslöshetssiffrorna.
              Vi håller uppe farten, trots att det krackelerar runt om i Europa.
            </seg>
            <seg xml:id="i-1f26a63b277f00ec-0">
              Sverige är enormt exportberoende. Det här måste vi satsa vidare
              på. Och vi måste jobba vidare för att kunna hantera detta, och
              det gör vi bäst genom att ha en ekonomi som är stabil och långsiktig.
            </seg>
          </u>
          <note type="speaker" xml:id="i-c402ad4381049aee-0">
            Anf. 95 ERIK ALMQVIST (SD) replik:
          </note>
          <u xml:id="i-fc46f70050bdf9ee-16" who="unknown">
            <seg xml:id="i-86616a8eb62f1c07-0">
              Fru talman! Anders Sellström kritiserar oppositionen för att
              motsätta sig jobbskatteavdrag. Jag kan bara tala för min del av
              oppositionen. Vi är absolut inte negativa till jobbskatteavdragen.
              Tvärtom var det faktiskt vi som så sent som för ett år sedan erbjöd
              en uppgörelse och en överenskommelse för att finansiera ett femte
              jobbskatteavdrag.
            </seg>
            <seg xml:id="i-8bb2467c6e7d187c-0">
              Det var ni som sade nej till det. Det var ni som föredrog en
              ansvarslös invandringspolitik och också, visade det sig sedan,
              en ökning av vinsterna i restaurangbranschen. Den här senare reformen
              är egentligen ingenting nytt. Den rabatt som är på arbetsgivaravgiften
              för ungdomar i dag var egentligen ett snabbt hopkok när det tidigare
              reformförslaget inte höll. Det tidigare förslaget gick ut på att
              ni ville införa skattelättnader i servicebranschen över lag.
            </seg>
            <seg xml:id="i-417795b30218c77f-0">
              Det här får mig att fundera lite över vad er jobblinje egentligen
              består av.
            </seg>
            <seg xml:id="i-59b2b7e9846ce0fb-0">
              Det tycks som att ni i första hand de senaste åren har velat
              prioritera att det skapas jobb i sektorer som bara omfördelar
              resurser inom ekonomin, inte jobb som får ekonomin att öka och
              på så sätt skapar tillväxt. Det är inte så att vi skapar tillväxt
              av att du och jag lagar mat till varandra. Det är inte därifrån
              tillväxten kommer.
            </seg>
            <seg xml:id="i-6eba6a4e35318ff2-0">
              Det här får mig att undra lite över regeringens jobbpolitik.
              Hur vill ni få ekonomin att växa, mer än bara genom att vi ska
              hjälpa varandra med fler servicetjänster fram och tillbaka?
            </seg>
          </u>
          <note type="speaker" xml:id="i-78d97b4379d3d865-0">
            Anf. 96 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-9">
            <seg xml:id="i-cde136b67ae03b32-0">
              Fru talman! Ja, Erik, tjänstesektorn växer. Den gör det i vårt
              land. Det är den bit som vi måste hitta sätt att stimulera mer
              för att få ännu mer fart.
            </seg>
            <seg xml:id="i-37c27ab250fb9356-0">
              Insatsvarorna i industrin beskattas ju inte alls på samma sätt
              som de insatsvaror som vi kan kalla människor i tjänstesektorn.
              Vi sänker kostnaderna. Det är många unga inom tjänstesektorn.
              En halverad arbetsgivaravgift för dem ligger kvar.
            </seg>
            <seg xml:id="i-27fc0e47e61c2e79-0">
              Vi har sänkt momsen just i restaurangsektorn för att komma till
              rätta med det här. Miljöpartiet är med på den sänkningen. De gillar
              det också. De tycker att det är ett bra förslag och har ingenting
              emot det. Så vi har en bred majoritet för den delen i riksdagen
              när det gäller de här frågorna.
            </seg>
            <seg xml:id="i-c6400d5cbf97aca6-0">
              Hur kan det då skapa ökat välmående, välstånd och tillväxt? Jo,
              därför att man anställer fler. Jag har sett exempel på det hos
              oss i Umeå. Där har företagen inom restaurangbranschen dels sänkt
              priserna så att det blir billigare att äta, dels anställt fler
              personer. Det ser lite olika ut i landet, men hos oss får man
              tyvärr inte tag i arbetskraft. Man hittar inte bartendrar, man
              hittar inte folk på samma sätt, men man söker och man vill utveckla
              branschen.
            </seg>
            <seg xml:id="i-4b86d69ecaf5b11f-0">
              Det skapar sysselsättning. Det skapar tillväxt, och särskilt
              för våra ungdomar är det väldigt bra att komma in på arbetsmarknaden
              på det här sättet. Då gör de här incitamenten, det vill säga halverade
              arbetsgivaravgifter och en sänkning av momsen, att omsättningen
              inom restaurangbranschen ökar. Vi ser att det kommer att ge effekt,
              men som även tidigare talare har sagt är det lite tidigt att utvärdera
              reformen. Vi får tyvärr ge det ett litet tag till, men jag tror
              att det kommer att se väldigt positivt ut i framtiden.
            </seg>
            <seg xml:id="i-0eead6cc85a9a886-0">
              Ge dig därför till tåls, Erik Almqvist!
            </seg>
          </u>
          <note type="speaker" xml:id="i-7b450edaea312f3e-0">
            Anf. 97 ERIK ALMQVIST (SD) replik:
          </note>
          <u xml:id="i-fc46f70050bdf9ee-17" who="unknown">
            <seg xml:id="i-2f4809e35d88c89f-0">
              Fru talman! Jag tvivlar inte en sekund på att skattelättnader
              inom servicesektorn kommer att ge effekter, och det var heller
              inte det jag sade. Jag tror absolut att man kommer att skapa jobb
              inom servicesektorn genom att göra det billigare och lönsammare.
            </seg>
            <seg xml:id="i-3d307f01cfaa6759-0">
              Men som politiker tror jag att man också måste lyfta blicken
              lite. Det är klart att ungdomar i det enskilda fallet blir glada
              över att få jobba på en restaurang, men om vi ska ta oss an något
              slags nationalekonomisk utblick är det ändå så att ekonomin som
              helhet inte växer av att vi stimulerar att utföra servicetjänster
              åt varandra. Det finns andra branscher där det finns brist på
              arbetskraft och som faktiskt skulle skapa riktig tillväxt i grunden,
              till exempel inom skogsnäring och gruvnäring, och vi har brist
              på tekniker och ingenjörer i Sverige.
            </seg>
            <seg xml:id="i-553d21d1dea0541a-0">
              Det är inom de kategorierna och branscherna vi kan skapa riktig
              tillväxt, inte genom att hålla på och omfördela så att jag och
              Anders Sellström står och lagar omeletter till varandra. Det skapar
              inte tillväxt.
            </seg>
          </u>
          <note type="speaker" xml:id="i-c9edb182cdedf615-0">
            Anf. 98 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-10">
            <seg xml:id="i-d418ddff02da2a97-0">
              Fru talman! Om man lägger man ihop allt som produceras i vårt
              land är det ändå det som skapar vår tillväxt. Om Erik Almqvist
              går och bryter benet ökar tillväxten för att han nyttjar sjukvården
              lite till, eller hur?
            </seg>
            <seg xml:id="i-363e97f9a0cd9f6e-0">
              Vi måste också se att tjänstesektorn är en stödsektor till det
              Erik Almqvist var inne på, det vill säga skogsnäring, gruvnäring,
              etcetera. Det investeras och man vill investera enorma pengar
              uppe i norr just i de här sektorerna, men dessa människor måste
              också äta någonting. Det måste finnas stöd och service för att
              klara de bitarna, och det genererar en massa tjänster runt om
              den typ av sektorer Erik Almqvist talar om.
            </seg>
            <seg xml:id="i-5245675fd44c15e8-0">
              Varifrån han får att inte det i sin tur skulle skapa tillväxt
              i vårt land vet jag inte. Det måste vara rent nonsens.
            </seg>
          </u>
          <note type="speaker" xml:id="i-3a8ecdcefd2316f2-0">
            Anf. 99 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-13">
            <seg xml:id="i-2c17b6abf57a1d3b-0">
              Fru talman! Jobb, jobb, jobb säger Anders Sellström men lägger
              inte fram ett enda konkret förslag för att just skapa jobb, trots
              att vi har massarbetslöshet. Det, men framför allt att vi har
              drygt 200 000 långtidsarbetslösa, en ökning med 123 procent sedan
              Kristdemokraterna tillträdde i den här regeringen, är självklart
              en kraftigt bidragande orsak till att allt fler människor tvingas
              söka sig till välfärdsorganisationer för sitt uppehälle. Men det
              är också det faktum att sju av tio arbetslösa som är inskrivna
              på Arbetsförmedlingen inte får ersättning från arbetslöshetsförsäkringen
              och att 65 000 sjukskrivna har kickats ut från sjukförsäkringen.
            </seg>
            <seg xml:id="i-ca2fc61883c16a14-0">
              I går i radioprogrammet Kaliber kunde vi höra många människor
              berätta om sin ekonomiska situation. Vi kunde också höra från
              välfärdsorganisationerna att det var en kraftig ökning av människor
              som sökte sig dit, och den ökningen har framför allt kommit de
              senaste två tre åren. Tidigare gav man en guldkant, som man sade,
              till människor i deras tillvaro, men i dag ser man människor som
              framför allt söker hjälp för det mest basala som hyra, mat och
              el.
            </seg>
            <seg xml:id="i-043f2de00962990a-0">
              Det är det borgerliga Sverige som växer fram. Det är ett land
              där 1,1 miljon människor lever i relativ fattigdom. Vet du hur
              mycket de har att leva på, Anders Sellström? Det kanske du inte
              vet. Men jag kan tala om att det är 10 682 kronor i månaden eller
              mindre. Det är rätt svårt att klara av att leva på det. Enligt
              Konsumentverket behöver en ensamstående mor med ett sjuårigt barn
              7 800 kronor för att överleva, plus pengar till hyra och el. Det
              säger sig självt att det är väldigt svårt att överleva på det.
            </seg>
            <seg xml:id="i-c29df3305920aaa5-0">
              Det här är er politik. Men i stället för att stärka de enskilda
              människorna och lägga fram konkreta förslag för att skapa jobb
              föreslår ni ett avdrag för välgörenhet. Det säger ganska mycket
              om vilka värderingar ni står för.
            </seg>
          </u>
          <note type="speaker" xml:id="i-fbbabbb8fbb297a1-0">
            Anf. 100 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-11">
            <seg xml:id="i-84db37a1f4164f1c-0">
              Fru talman! Jag är stolt över att vi har kommit en bit på väg
              genom att få igenom ett avdrag för gåvor till ideella organisationer.
              Jag hoppas att vi kan komma ännu längre på den vägen. Sverige
              är ett av få länder som inte har den typen av system.
            </seg>
            <seg xml:id="i-530dd5ed9048dda2-0">
              Vi har helt olika sätt att se på samhället. Vi värnar det civila
              samhället. Vi vill se mer av föreningsliv, mer av organisationer
              som jobbar tillsammans för olika saker. Det skäms vi inte för.
              Där har ni och vi helt olika syn på hur samhället ska drivas.
            </seg>
            <seg xml:id="i-628d54329ce8fa0c-0">
              När det gäller a-kassan utgår jag ifrån att Ulla Andersson ställer
              upp på att vi inför en obligatorisk a-kassa. Då får vi alltså
              stöd för det från Ulla Andersson så att vi kan skapa och införa
              en obligatorisk a-kassa i Sverige och därmed kunna få alla att
              omfattas av den. Hur grunderna ska se ut för att komma in i a-kassan
              kan man alltid diskutera, men jag väntar mig att Ulla Andersson
              ställer upp på det här så att vi kan få in det i systemet.
            </seg>
            <seg xml:id="i-264a19d3d0b38399-0">
              Enskilda människor kan alltid hamna i kläm, och därför har vi
              kommunernas försörjningsstöd som den sista punkten som ska hantera
              och hjälpa människor så att de inte faller igenom. Man ska kunna
              bo, äta och ha en hyfsad levnadsnivå. Det finns system som täcker
              upp det, men det allra bästa för att komma vidare är att vi skapar
              incitament för att kunna jobba en timme eller två timmar till,
              kanske deltid, utan att människor tappar hela försörjningsstödet.
              Det är det vi vill titta på nu så att vi kan komma vidare just
              med de problem som Ulla Andersson tar upp i det sammanhanget.
            </seg>
            <seg xml:id="i-98a081b7dc0181a5-0">
              Med en ekonomi utan ordning och reda har vi helt andra situationer
              för de människor som Ulla Andersson talar om och som vi självklart
              ska göra allt för så att de inte får de sämre. I stället ska vi
              försöka göra det bättre genom att skapa incitament till arbete.
            </seg>
          </u>
          <note type="speaker" xml:id="i-fd4097316362e7f4-0">
            Anf. 101 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-14">
            <seg xml:id="i-328e3c73e96b37cd-0">
              Fru talman! Vårt lands statsfinanser är bland världens starkaste.
              Det är jag väldigt glad över. Anders Sellström brukar också vara
              det. Men borde vi då inte använda de pengarna för att värna människor
              och se till att skapa jobb och sysselsättning?
            </seg>
            <seg xml:id="i-5793a5ecb699aa4d-0">
              Det väljer ni att inte göra. Ni har ökat den relativa fattigdomen
              med 36 procent. Ni har ökat inkomstskillnaderna mellan könen med
              40 procent. En man tjänar 62 000 kronor mer per år än vad en kvinna
              gör. Vi har 250 000 barn som lever i fattigdom i det här landet,
              Anders Sellström.
            </seg>
            <seg xml:id="i-01659673a17233ee-0">
              Att överleva på 10 682 kronor i månaden och sedan få höra att
              vi ska försöka göra det lite lättare så att ni får behålla en
              större del av försörjningsstödet om ni får jobb en timme eller
              två tror Anders Sellström att det skapar någon ökad trygghet för
              dessa människor?
            </seg>
            <seg xml:id="i-0ecca8caf63202bf-0">
              Jag trodde att vi hade kommit längre än så. Vänsterpartiet vill
              ha ett starkt välfärdssamhälle. Vi anser faktiskt att vi har ett
              ansvar för varandra. Man ska inte vara utlämnad till godtycklig
              välgörenhet. Man ska inte behöva stå med mössan i hand i ett välfärdssamhälle.
              Det är ett helt annat samhälle än vad vi vill ha.
            </seg>
          </u>
          <note type="speaker" xml:id="i-008b88003760e525-0">
            Anf. 102 ANDERS SELLSTRÖM (KD) replik:
          </note>
          <u who="anders_sellstrom_d0c3af" xml:id="i-a403f15dc5047289-12">
            <seg xml:id="i-fb5a1102414a12c6-0">
              Fru talman! Jag håller med Ulla Andersson i detta, och det är
              därför vi har minskat den faktiska och absoluta fattigdomen. När
              Ulla Andersson stödde Socialdemokraterna som var i regeringsställning
              hade vi en högre faktisk fattigdom än vi har i dag.
            </seg>
            <seg xml:id="i-e7261f735473af5e-0">
              Det är precis som Anders Borg säger: Med vänstern vid styret
              går det åt fel håll. Inkomstskillnaderna ökade, och den faktiska
              fattigdomen var högre. I dag är den lägre. Sedan finns det en
              relativ fattigdom. Den ser ut så att om jag och Ulla Andersson
              sänker våra löner så får, enligt ert sätt att resonera, fler helt
              plötsligt det bättre. Men så är det ju inte.
            </seg>
            <seg xml:id="i-14242b43597951b0-0">
              Den relativa fattigdomen minskar om de som tjänar mycket sänker
              sina löner, eftersom den bygger på ett medelvärde av inkomsterna.
              Men den faktiska fattigdomen i dag är lägre än när Ulla Andersson
              stödde den socialdemokratiska regeringen. Sug på den karamellen
              innan ni påtalar något för oss i den delen!
            </seg>
          </u>
          <note type="speaker" xml:id="i-45786b710d8d51c4-0">
            Anf. 103 Finansminister ANDERS BORG (M):
          </note>
          <u xml:id="i-fc46f70050bdf9ee-18" who="unknown">
            <seg xml:id="i-059c49b4b3513992-0">
              Fru talman! Vi har en besvärlig internationell situation som
              bakgrund till denna debatt. Den präglar fortfarande hela diskussionen
              om ekonomisk politik på alla internationella möten och i de diskussioner
              som förs i IMF, EU-kommissionen och OECD. Grunden är att ett antal
              europeiska länder har alltför stora skulder. Man lyssnade för
              mycket på dem som krävde stimulanser och som argumenterade för
              att det som gjordes var för lite och för sent. Skulderna hänger
              över länderna som en tung börda.
            </seg>
            <seg xml:id="i-116fb2ea2f4af7fe-0">
              I denna tidsperiod står Sverige ut. Sverige står ut därför att
              vi har klarat oss bättre. Det är alldeles tydligt att tillväxten
              har varit högre än i nästan alla jämförbara länder. Det är uppenbart
              att vi har klarat prisstabilitet väldigt nära inflationsmålet
              på 2 procent. Vi har starkare offentliga finanser än nästan alla
              andra länder, och trots att vi har gått igenom en efterfrågechock
              av samma dignitet som depressionen har sysselsättningen i Sverige
              ökat.
            </seg>
            <seg xml:id="i-1e9c2872bb8ba351-0">
              Sysselsättningsgraden i Sverige har med de flesta mått mätt ökat
              och utvecklats starkare än i nästan alla jämförbara länder. Arbetslösheten
              har ökat i Sverige, men den har ökat väsentligt mindre än i de
              flesta andra industriländer. Det är högst påtagligt att den svenska
              modellen, regeringens politik och de omfattande åtgärder som har
              gjorts har dämpat genomslaget för krisen och bevarat Sverige i
              ett starkt läge.
            </seg>
            <seg xml:id="i-2cd9506ec545da52-0">
              Den situation vi nu har präglas av en viss stabilisering av riskerna
              i världsekonomin. Vi ser att den oro vi hade under hösten för
              rena avgrundsscenarier börjar klinga av, men det är samtidigt
              entydigt så att det är större risk för en svagare utveckling än
              för motsatsen. I det läget bygger man skyddsvallar. Man säkrar
              att man har stabilitet, och man säkrar att man inte har oordning
              och oreda. Den ordningen har vi i Sverige.
            </seg>
            <seg xml:id="i-95773b08b62429ee-0">
              Sedan har vi ett lågt resursutnyttjande, och det är klart att
              vi under de kommande åren ska se vad vi kan göra givet att riskbilden
              klingar av. Vi ska dock inte göra det på ett sådant sätt att vi
              tappar våra skyddsvallar och så att det finns en risk att den
              brutala marknaden bryter igenom skyddsvallarna och börjar slita
              isär vårt välfärdssamhälle med nedskärningar och skattehöjningar.
            </seg>
            <seg xml:id="i-40bdcd26c549c883-0">
              Blickar vi framåt är det uppenbart att den stora utmaningen för
              svensk ekonomi är att få ned tillväxthindren och de barriärer
              vi har för unga att komma i arbete. När det gäller unga och invandrare
              är arbetslösheten frapperande hög, och den har varit det under
              lång tid. Detta handlar om att hindren, murarna, barriärerna och
              spärrarna är för omfattande. Avtal, lagar, skatter, bidragssystem
              sammantaget gör de att vi hindrar människor från att komma in.
            </seg>
            <seg xml:id="i-dcdaa41d693648eb-0">
              Vårt utbildningssystem har inte heller gett det stöd och den
              rustning människor behöver. Det är alldeles tydligt att vi här
              har ett behov av att förbättra lärlingssystem, förbättra praktik,
              förbättra svenskundervisning och förbättra systemen så att vi
              får bredare vägar in på arbetsmarknaden.
            </seg>
            <seg xml:id="i-fcc76ccfa537a6f0-0">
              Också tillväxtpolitiken måste förstärkas. Sverige ligger i topp
              när det gäller forsknings- och innovationspolitik, och det är
              alldeles tydligt att vårt företagsklimat är bättre än i de allra
              flesta andra länder. Vi ska dock göra mer. Vi ska accelerera från
              en ledande position. Vi ska ha en infrastrukturpolitik som gör
              att Sverige har en konkurrenskraft som står sig jämfört med de
              allra flesta andra länder också på detta område.
            </seg>
            <seg xml:id="i-3f148a9fd85a317e-0">
              Syftet med tillväxtpolitiken och syftet med de starka offentliga
              finanserna är naturligtvis att bygga välfärd för hela samhället
              men naturligtvis också att ha ett välfärdssamhälle som vårdar
              vår sammanhållning. Sverige ska vara ett land med små inkomstskillnader.
              Sverige ska vara ett land som bygger sammanhållning genom en god
              utbildning för alla och som bygger sammanhållning genom att vi
              inte har privilegier och monopolsituationer som bygger omotiverade
              vinster. Sverige ska vara ett land som hålls samman därför att
              vi har en konkurrenskraft som skapar förutsättningar för jobb,
              entreprenörskap och skapande i vårt land. Vi ska naturligtvis
              också gå vidare med åtgärder på detta område.
            </seg>
            <seg xml:id="i-49eefb25d3e2f9c2-0">
              Detta är regeringens alternativ en kraftfull politik för att
              säkra Sverige med skyddsvallar som gör att vi kan agera om läget
              försämras. Mot det står oppositionen, och det finns en väldigt
              tydlig skiljelinje. Vår analys säger oss att det är barriärerna
              och hindren som är akilleshälen i svensk ekonomi. Trots det föreslår
              oppositionen omfattande och breda skattehöjningar som kommer att
              drabba framför allt unga människor och de invandrare som har bekymmer
              med att komma in på arbetsmarknaden.
            </seg>
            <seg xml:id="i-91ff6dbe38758442-0">
              När man föreslår höjda arbetsgivaravgifter för unga, när man
              vill begränsa RUT och ROT, när man vill återlägga restaurangmomsen,
              när man vill fördubbla värnskatten och när man vill straffbeskatta
              lastbilar ja, då lägger man sammantaget en börda på svensk ekonomi
              som höjer trösklarna in. Dessa resurser ska användas till bidragspolitik
              och Ams-åtgärder. Det är nämligen så att det i det socialdemokratiska
              budgetalternativet läggs tre gånger så mycket på att satsa på
              bidragssystem som på att satsa på utbildning. Då är det klart
              att man återbygger trösklarna.
            </seg>
            <seg xml:id="i-44740b346b12b646-0">
              Det är precis detta vi kommer att se som konsekvens: höjda skatter,
              höjda bidrag, omfattande regleringar. Det kommer att kosta jobb.
              Bara höjningen på skattesidan kommer att på kort sikt slå ut runt
              20 000 jobb för bland annat, men främst, ungdomar.
            </seg>
            <seg xml:id="i-11534083325ccf5b-0">
              Till detta ska läggas Miljöpartiets och Vänsterpartiets politik.
              Den har en väldigt tydlig profil; det är ingen tvekan om det.
              Miljöpartiet tror på bensinskatt, kilometerskatt, elskatter och
              kärnkraftnedläggning. Det är en tung börda för svensk produktion.
              Vänsterpartiet tror på höjda inkomstskatter, höjda fastighetsskatter
              och höjd förmögenhetsskatt. Det är naturligtvis också en ytterligare
              skattebörda för produktionen i Sverige. Sammanlagt är det en balans
              på mellan 25 och 50 miljarder i skattehöjningar.
            </seg>
            <seg xml:id="i-b49a9fb3273bc05d-0">
              Det är klart att detta måste vara huvudfrågan för svensk politik.
              Vi ska ha ett val där man ställer två regeringsalternativ mot
              varandra, där det redovisas vilka prioriteringar man gör och där
              väljarna sedan i demokratisk ordning kan förhålla sig till de
              olika partiernas program och värdera vilka regeringsalternativ
              man har.
            </seg>
            <seg xml:id="i-ff76826d51bfd080-0">
              Nu vet vi att det pågår förhandlingar och samtal mellan de rödgröna
              partierna. Då måste det förr eller senare fram en redovisning.
              Vi har yrken i Sverige där det är tystnadsplikt. Det gäller psykologer,
              det gäller präster, det gäller läkare. Men vi kan inte ha tystnadsplikt
              för politiker! Där finns det en redovisningsskyldighet. Kärnan
              i demokratin är att man berättar för väljarna vad man vill. Man
              får ett väljarmandat, man tar regeringsmakten och man genomför
              det. Det är naturligtvis orimligt med hemlighetsmakeri, stängda
              dörrar, förhandlingar bakom neddragna rullgardiner och en tystnadens
              strategi.
            </seg>
            <seg xml:id="i-81e1d86d9347c2fd-0">
              Här är skiljelinjerna tydliga i svensk politik. Alliansen har
              för avsikt att gå till val med en tydlig politik för jobb och
              tillväxt, och de rödgröna partierna tänker sig att höja skatterna,
              återbygga bidragen och återlägga regleringssystemen. Det är en
              politik som leder till färre jobb, högre arbetslöshet och sämre
              offentliga finanser, fru talman.
            </seg>
            <seg xml:id="i-16030f8e31757ad9-3">
              (Applåder)
            </seg>
          </u>
          <note type="speaker" xml:id="i-941f2478e7dcab60-0">
            Anf. 104 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-16">
            <seg xml:id="i-6aee61a6b26185ba-0">
              Fru talman! Det råder redovisningsskyldighet i politiken, säger
              Anders Borg. Det gäller uppenbarligen inte för partiernas bidrag.
            </seg>
            <seg xml:id="i-80ba2ae0661ad2af-0">
              Det är alldeles uppenbart att vi får vänta till i höst när det
              gäller regeringens förslag till nya jobbreformer. Så här långt
              kommer vi inte att få några sådana besked i vårbudgeten, det är
              alldeles uppenbart. Jag tänker inte uppehålla mig längre vid den
              frågan. Däremot har jag reagerat på de svepande jobbjämförelser
              som Anders Borg gör med andra länder.
            </seg>
            <seg xml:id="i-d4747ae769e3a045-0">
              Anders Borg gillar att jämföra sig med Irland, Portugal, Grekland,
              Spanien och andra kraschade ekonomier. Dem tycker han är relevanta
              att jämföra med Sverige. Vi tycker inte det. Jämför vi jobbutvecklingen
              med andra länder som vi kanske lite oftare brukar jämföra oss
              med blir läget dessutom lite annorlunda. När Anders Borg tog över
              makten hösten 2006 var arbetslösheten lägre i Sverige än i länder
              som Belgien, Finland och Tyskland och faktiskt några till. Nu
              är den högre i Sverige än i just de länderna. Om vi talar om OECD-länder
              utanför Europa har Australien, Japan, Israel, Mexiko och Kanada
              haft ungefär samma sysselsättningsutveckling som Sverige.
            </seg>
            <seg xml:id="i-97ba32f91a5b5350-0">
              Som en pikant detalj kan man säga att Belgien dessutom har varit
              utan en regering en stor del av tiden. Det kan inte riktigt vara
              regeringens ambitionsnivå att bli omkörd av en expeditionsministär.
              Det kan inte vara mycket att jämföra sig med.
            </seg>
            <seg xml:id="i-55968d5a36829939-0">
              Det grundläggande problemet är dock inte att det är hög arbetslöshet
              också i många andra länder och att det ser illa ut i södra Europa.
              Det grundläggande problemet för Sverige är naturligtvis att vi
              har hög arbetslöshet här att vi har 400 000 arbetslösa, att 70
              000 har varit utan jobb i mer än två år och att vi har 30 000
              som Anders Borg har placerat i fas 3. Det är ett misslyckande
              som finns här och som vi måste göra någonting åt nu tycker jag,
              men i Anders Borgs fall är det kanske i höst.
            </seg>
          </u>
          <note type="speaker" xml:id="i-f395c39e18ec89b2-0">
            Anf. 105 Finansminister ANDERS BORG (M) replik:
          </note>
          <u xml:id="i-fc46f70050bdf9ee-19" who="unknown">
            <seg xml:id="i-dbd6adbc0cdbac53-0">
              Fru talman! Vi ska vara tydliga med dessa redovisningar. Vi har
              starkare offentliga finanser, vi har större grad av prisstabilitet,
              starkare tillväxt och bättre sysselsättningsutveckling än de flesta
              jämförbara länder.
            </seg>
            <seg xml:id="i-73f5b6acdc067353-0">
              Det var ingen slumpmässig uppräkning jag gjorde, utan det var
              G7-länderna plus de stora europeiska ekonomierna och våra grannländer
              som är jämförbara, Finland och Danmark. Det är alltså de länder
              vi kan jämföra oss med, och alla dessa länder har haft en lägre
              tillväxt än Sverige. De har också haft en sämre sysselsättningsutveckling,
              om vi gör undantag för Tyskland som har varit jämförbart med Sverige.
            </seg>
            <seg xml:id="i-9e3bc703b3c5bbba-0">
              Men det var inte det som mitt inlägg här handlade om, utan det
              handlade om detta med redovisningsskyldighet. Demokrati handlar
              bland annat om att välja regering. Då skapar man ett regeringsunderlag
              till Sveriges riksdag genom att redovisa för väljarna vad man
              avser att göra.
            </seg>
            <seg xml:id="i-aa13ba3dd72e45f5-0">
              Det är klart att väljarna inser att Socialdemokraterna, trots
              opinionsframgångarna, inte kommer att få 50 procent, utan man
              måste sträva efter en rödgrön majoritetsregering.
            </seg>
            <seg xml:id="i-33362410f18fe82d-0">
              Vad ska man då göra? Ja, man måste i grund och botten berätta
              för väljarna vilka skatter man tänker höja. Är det 25, 35, 45,
              55 miljarder i skattehöjningar som man ska enas om? Hur mycket
              av Socialdemokraternas skattechock mot ungdomar blir det? Hur
              mycket av Miljöpartiets skattebelastning på företagen blir det?
              Och hur mycket av Vänsterpartiets höjningar av fastighetsskatten
              blir det?
            </seg>
            <seg xml:id="i-1d35d73dc2f3b1cc-0">
              Det går inte att ha en tystnadsplikt för politiker. Det kan inte
              vara rimligt att man inte går till väljarna med ett klart och
              redovisat alternativ. Det mest grundläggande kravet i en demokrati
              är att väljarna vet vad de röstar på.
            </seg>
            <seg xml:id="i-8aec188210b80307-0">
              Jag kan förstå om Socialdemokraterna efter den turbulens som
              har varit inte nu kan ge en redovisning, men jag tycker att det
              är helt orimligt att Fredrik Olovsson vägrar att ge besked. Kommer
              det en redovisning av det rödgröna regeringsalternativet före
              valet ja eller nej?
            </seg>
          </u>
          <note type="speaker" xml:id="i-ed645a227027214f-0">
            Anf. 106 FREDRIK OLOVSSON (S) replik:
          </note>
          <u who="fredrik_olovsson_b99dc6" xml:id="i-3681f2c51b63fbc2-17">
            <seg xml:id="i-b87ad47fce79cdea-0">
              Fru talman! När det gäller statsfinanserna är det ingen som argumenterar
              med Anders Borg. Vi har tvärtom, och jag gjorde det alldeles nyss
              från talarstolen, berömt finansministern för att vi har ordning
              och reda i de svenska statsfinanserna, så i den jämförelsen kommer
              Sverige mycket väl ut.
            </seg>
            <seg xml:id="i-cc9945ba523a053b-0">
              Det jag reagerar mot är att Anders Borg också när det gäller
              jobben och arbetslösheten tycker att det går så förskräckligt
              mycket bättre för Sverige än för jämförbara länder. Men det gör
              det ju inte. Som jag precis sade hade Sverige lägre arbetslöshet
              när han tillträdde än länder som Belgien, Tyskland och Finland,
              som nu har kört om oss. Det är inte en särskilt bra utveckling.
              Och, som jag sade, bland länder utanför Europa har Australien,
              Japan, Israel, Mexiko och en del andra länder ungefär samma sysselsättningsutveckling.
              Jobben är alltså den akilleshäl som Anders Borg har i de här jämförelserna.
            </seg>
            <seg xml:id="i-0bd88212b50eb83d-0">
              Jag ger beröm för att statsfinanserna är väl skötta, men när
              det kommer till jobben och sysselsättningen är det ett litet skönmåleri
              som pågår.
            </seg>
          </u>
          <note type="speaker" xml:id="i-a3ae499827a7797a-0">
            Anf. 107 Finansminister ANDERS BORG (M) replik:
          </note>
          <u xml:id="i-fc46f70050bdf9ee-20" who="unknown">
            <seg xml:id="i-6c875c33bf4bcda6-0">
              Fru talman! Det är uppenbart att när det gäller tillväxt, inflation,
              fördelning, sysselsättning, arbetslöshet har Sverige klarat krisen
              bättre än de allra flesta jämförbara länder. Där är statistiken
              helt entydig.
            </seg>
            <seg xml:id="i-bb9c3bb2cf03bf4a-0">
              Men låt oss då diskutera akilleshälen ungdomarna. Här lägger
              Socialdemokraterna på tunga bördor med skattehöjningar. Man ska
              återreglera arbetsmarknaden. Man ska återinföra bidragssystemet,
              bygga upp ännu fler hinder, ännu fler spärrar. Det är klart att
              konsekvensen av detta kommer att bli högre ungdomsarbetslöshet,
              och den måste vi snart få en redovisning för.
            </seg>
            <seg xml:id="i-e08fd069aa4faddb-0">
              Någon gång måste svaret komma. Tänker ni mörka för väljarna?
              Är det neddragna rullgardiner? Är det hemlighetsmakeri eller är
              det en öppen redovisning? Har vi tystnadsplikt eller redovisningsskyldighet
              för politiska alternativ i riksdagsval?
            </seg>
            <seg xml:id="i-8bdd37a10bc1753a-0">
              Min uppfattning är att den här mörkläggningen kan vi inte acceptera,
              utan de rödgröna måste redovisa vad de tänker stå för i valrörelsen.
            </seg>
          </u>
          <note type="speaker" xml:id="i-4d99404c0fe0b86d-0">
            Anf. 108 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-15">
            <seg xml:id="i-13873a0bbf5944bc-0">
              Fru talman! Jag diskuterar ekonomi även med de borgerliga partiernas
              ekonomisk-politiska talespersoner. Innebär det att jag måste göra
              en samlad redovisning av en budget också med dem för att finansministern
              ska vara nöjd, eftersom det är redovisningsskyldighet? Det är
              väl inte så märkligt att vi diskuterar ekonomi med våra kolleger
              i den här salen? Eller, Anders Borg?
            </seg>
            <seg xml:id="i-05d43d7776bc455a-0">
              Jag vill ta upp en annan fråga. När finansministern presenterade
              budgeten pratade han om järnvägsinvesteringar. Anders Borg är
              ju väldigt kreativ när det gäller statistikanvändning. Till exempel
              började Anders Borg, när det blev obekvämt att redovisa hur många
              som är arbetslösa, att prata om sysselsättning i stället. Det
              var ett mycket bekvämare mått att använda för att slippa ta den
              jobbiga diskussionen.
            </seg>
            <seg xml:id="i-2491cbe5e1664c0d-0">
              Det som när regeringen tillträdde var massarbetslöshet har nu
              döpts om och är inte alls massarbetslöshet längre. Då kan man
              hitta ett annat uttryck som passar bättre för regeringens syften.
              I stället för att visa på hur problemen ser ut och ta hand om
              dem väljer Anders Borg att hela tiden använda sig av andra begrepp
              och annan statistik.
            </seg>
            <seg xml:id="i-2b4e711bd954c00f-0">
              På järnvägssidan är det samma sak. Genom att i sin presentation
              välja statistik som passar hävdar Anders Borg att investeringarna
              har ökat. Men då måste man också vara tydlig med hur man väljer
              ut statistiken, Anders Borg, annars vilseleder man ju allmänheten.
              Anders Borg tittar till exempel bara på investeringar, och de
              investeringar som han redovisar beslutades under den förra, rödgröna
              regeringen. Det handlar om Citybanan i Helsingfors, Citytunneln,
              Botniabanan och andra tunga investeringar som ligger till grund
              för det.
            </seg>
            <seg xml:id="i-7332558f15a2190d-0">
              När det i stället gäller drift och underhåll ligger Sverige under
              EU-snittet. När det gäller investeringar i järnvägsnätet är vi
              bland dem som satsar minst. Vore det inte ärligt att också redovisa
              detta i stället för att bara lyfta ut ett litet utsnitt ur statistiken?
            </seg>
            <seg xml:id="i-2a719f4e6ad44ee8-0">
              Anders Borg redovisar också siffror bara fram till 2009. Det
              är väldigt smart, för siffrorna från 2010 och framåt visar att
              investeringarna i järnvägsnätet sjunker kraftigt. Trafikverket
              har visat att de kommer att halveras 20102013. Hur stämmer det
              med ärligheten, Anders Borg, att inte redovisa siffrorna på längre
              sikt?
            </seg>
          </u>
          <note type="speaker" xml:id="i-8b5e53d304cac7c5-0">
            Anf. 109 Finansminister ANDERS BORG (M) replik:
          </note>
          <u xml:id="i-fc46f70050bdf9ee-21" who="unknown">
            <seg xml:id="i-34275944c62b3a7e-0">
              Fru talman! Om det här är det besked som vi får från de rödgröna,
              att de precis som Alliansen kommer att redovisa utgifter och skatter,
              ett klart politiskt alternativ, är jag nöjd. Men det är ju inte
              det svar vi ska få, utan väljarna ska nöja sig med att ni sitter
              och förhandlar, samtalar och har regelbundna partiledarmöten som
              naturligtvis syftar till att bilda en gemensam regering.
            </seg>
            <seg xml:id="i-b83d6e79d0749858-0">
              Ska Miljöpartiet återgå till att vara ett stödparti? Ska man
              inte längre förhandla om den ekonomiska politiken med en socialdemokratisk
              regering eller ingå i en socialdemokratisk regering? Tänker ni
              er att bilda en regering tillsammans, att vinna majoritet i riksdagsvalet
              för den politiken, då måste det redovisas. Strategin som ni nu
              har, att nå framgång genom att vara tysta, att inte berätta för
              väljarna, är naturligtvis inte rimligt i en demokrati. Skatter
              och utgifter är det som man tar ställning till när man går till
              val i demokratier, och då måste Miljöpartiet och de rödgröna på
              ett ärligt och öppet sätt redovisa detta för väljarna.
            </seg>
            <seg xml:id="i-0740d081a6e71282-0">
              Låt oss titta på statistiken för infrastrukturinvesteringar.
              Nu har vi ju en väldigt god grund för det. Dels har KI gjort en
              särskild redovisning av dem i sin konjunkturrapport, dels har
              vi med anledning av att man har påtalat detta från Finanspolitiska
              rådet lagt en särskild bilaga om realkapitalstocken. Den visar
              att Sverige står sig väl. Vi har det längsta järnvägsnätet per
              capita av industriländerna. Vi har det femte eller sjätte modernaste
              järnvägssystemet. Vi ligger väldigt högt när det gäller investeringar
              i förhållande till jämförbara länder. Det finns länder som ligger
              högre, de som helst enkelt inte har ett infrastruktursystem, men
              jämför vi oss med Danmark, Finland eller andra likartade länder
              står vi oss väldigt väl. Det är också tydligt att som andel av
              bnp har investeringarna accelererat under nuvarande regeringsperiod.
            </seg>
            <seg xml:id="i-58f8a6a45c73e8b8-0">
              I höst ska vi lägga fram en ny infrastrukturproposition. Då har
              vi goda förutsättningar att inte minst på järnvägssidan göra viktiga
              investeringar.
            </seg>
          </u>
          <note type="speaker" xml:id="i-6d1a7b01e14a5257-0">
            Anf. 110 PER BOLUND (MP) replik:
          </note>
          <u who="per_bolund_61c5be" xml:id="i-d57e79a4cfab2282-16">
            <seg xml:id="i-a1a54a2894d3e980-0">
              Fru talman! Nu verkar det som att det börjar bli vilka siffror
              som helst här. Nu pratar Anders Borg om att vi har det längsta
              järnvägsnätet. Ja, men hur mycket är det som är alliansregeringens
              förtjänst att vi har det längsta järnvägsnätet? Det har väl ingenting
              med er politik att göra över huvud taget. Snarare borde det bekymra
              Anders Borg, eftersom satsningarna på järnväg per kilometer järnväg
              är lägre i Sverige än i de allra flesta andra länder. Det är väl
              också en intressant siffra som Anders Borg kanske inte borde hålla
              borta från medierna och allmänheten. Om man ska tala om järnvägsinvesteringar
              måste man i rimlighetens namn redovisa hela bilden, Anders Borg.
            </seg>
            <seg xml:id="i-740d0ce0c528638d-0">
              När det gäller infrastrukturinvesteringarna och arbetslösheten
              väljer och vrakar Anders Borg. Han plockar bara fram det bästa
              som understryker hans bild men väljer att inte tala om det som
              är bekymrande, till exempel att arbetslösheten faktiskt stiger
              och att det som Anders Borg kallade för massarbetslöshet när han
              tillträdde nu inte alls är det längre. Det är sådant som är lite
              bekymmersamt och som lite grann ifrågasätter trovärdigheten i
              den politik som Anders Borg för. Det tycker jag att Anders Borg
              också skulle vara bekymrad över, och kanske skulle han välja att
              lite mer noggrant redovisa hela bilden och inte bara delar av
              den.
            </seg>
          </u>
          <note type="speaker" xml:id="i-818c57b1aba54f17-0">
            Anf. 111 Finansminister ANDERS BORG (M) replik:
          </note>
          <u xml:id="i-fc46f70050bdf9ee-22" who="unknown">
            <seg xml:id="i-12e7b52b766bacd0-0">
              Fru talman! Det här blir väldigt tydligt. KI och Finansdepartementet
              har gjort grundliga genomgångar av svenskt realkapital. Båda kommer
              till samma slutsats. De är väldigt lika i bedömningarna. De landar
              i att Sverige har en stark investering i realkapital och att vi
              har utvecklat det under senare år. Det är den tydliga slutsatsen.
              Då försöker Per Bolund göra det till att vi snedredovisar statistiken.
              När offentliga myndigheter grundligt går igenom frågorna handlar
              det om att man siffertricksar. Men det är väl så Miljöpartiet
              ser på det. När den egna verklighetsbilden krockar med statistiken
              kallar man det för siffertricks.
            </seg>
            <seg xml:id="i-8d47533c5cd90928-0">
              Men hur blir det med tystnadsstrategin? Accepterar Miljöpartiet
              att det ska införas tystnadsplikt för ett regeringsalternativ,
              eller tänker man vara ärlig mot väljarna och öppet redovisa skatter
              och utgifter? Finns det en mörkläggningsstrategi som Miljöpartiet
              är en del av, eller är man beredd att öppet redovisa?
            </seg>
          </u>
          <note type="speaker" xml:id="i-26bf5af302959bd7-0">
            Anf. 112 ERIK ALMQVIST (SD) replik:
          </note>
          <u xml:id="i-fc46f70050bdf9ee-23" who="unknown">
            <seg xml:id="i-df6843831a9835fb-0">
              Fru talman! Anders Borg riktade sig mot oppositionen och sade
              att oppositionen vill höja det totala skattetrycket kraftigt.
              Det var måhända en legitim kritik mot den rödgröna oppositionen,
              men för mig som representerar den andra delen av oppositionen
              är det inte alls giltigt. Jag vill minnas att vi i tidigare budgetar
              har budgeterat för till och med ett något lägre skattetryck än
              regeringen, men jag låter det vara osagt.
            </seg>
            <seg xml:id="i-71f9dac466d20035-0">
              Vad gäller just skatt på arbete föreslog vi som sagt för så sent
              som ett år sedan en uppgörelse med regeringen för att kunna genomföra
              ett femte jobbskatteavdrag. Vi föreslog ett upplägg där vi genom
              att införa nya regelverk för anhöriginvandring tillgodoser att
              den som kommer till Sverige har en bättre förmåga och förutsättning
              att kunna bli en del av samhället. Därigenom skulle vi spara en
              del medel som vi kunde använda till att i alla fall delfinansiera
              ett femte jobbskatteavdrag.
            </seg>
            <seg xml:id="i-e2dd88b2aeca3901-0">
              Tyvärr fick vi ingen respons över huvud taget från regeringen,
              och ni visade i handling senare under året att ni prioriterade
              en betydligt mer kostsam invandring finansierad med högre skatt
              på arbete före att sänka skatten på arbete finansierat med en
              mer ansvarsfull invandring. I och med att vi inte fick någon respons
              den gången skulle jag vilja höra hur Anders Borg resonerade när
              detta beslut fattades.
            </seg>
            <seg xml:id="i-518d01cebbd9b82b-0">
              Jag ställde en fråga i mitt anförande om nivån på arbetslösheten.
              Vågar Anders Borg spekulera en bit in i framtiden och säga när
              han tror att vi i Sverige kan ha en arbetslöshet som är på den
              massarbetslöshetsnivå som vi hade när regeringen tog över rodret?
            </seg>
          </u>
          <note type="speaker" xml:id="i-a6a53e76de20ce5b-0">
            Anf. 113 Finansminister ANDERS BORG (M) replik:
          </note>
          <u xml:id="i-fc46f70050bdf9ee-24" who="unknown">
            <seg xml:id="i-58e8652e33ec367f-0">
              Fru talman! Sverigedemokraterna har en politik som bygger på
              att man ska stänga människor ute från Sverige och att man ska
              stänga in dem som har kommit hit i olika bidragssystem. Det är
              en grundskillnad mellan oss.
            </seg>
            <seg xml:id="i-9ae2d99dbb70cfe4-0">
              När vi diskuterar att det finns bekymmer med att vi har hög arbetslöshet
              bland invandrare är det inget argument för att stänga gränserna
              utan ett argument för att förbättra integrationspolitiken och
              få en mer välfungerande arbetsmarknad.
            </seg>
            <seg xml:id="i-0f2ddf9a57f28914-0">
              Sverigedemokraterna säger att vi ska återgå till den gamla bidragspolitiken
              ihop med de rödgröna, att vi ska återgå till omfattande regelbördor
              på arbetsmarknaden och att vi ska montera ned de utbildningsinsatser
              vi gör för att de som kommer hit ska lära sig svenska och komma
              in och jobba.
            </seg>
            <seg xml:id="i-298bbe90d12b695f-0">
              Den samlade effekten av den politiken skulle vara att vi stänger
              inne fler människor i bidragssystemen och att vi därigenom får
              färre som arbetar. Det skulle naturligtvis betyda att det var
              färre av dem som invandrar till Sverige som skulle kunna få ett
              arbete.
            </seg>
            <seg xml:id="i-3937bf072612e4a1-0">
              Det är en politik jag inte delar, utan jag tror att Sverige långsiktigt
              har vunnit på att ha en öppenhet. Jag tror också att vi kan få
              en ännu bättre fungerande arbetsmarknad genom att se till att
              de som kommer till Sverige snabbare integreras med hjälp av tydligare
              krav på att man deltar i svenskutbildning, tydligare krav på att
              man är på arbetsmarknaden, mer stöd som gör att man kommer in
              och en samlat minskad regelbörda.
            </seg>
            <seg xml:id="i-77855a2498eb9acc-0">
              Här har vi en grundskillnad, och det är därför Sverigedemokraternas
              kalkyler inte går ihop. Man sparar inte pengar, för invandringspolitiken
              kan inte stramas upp på det sätt som Sverigedemokraterna säger,
              och man underskattar kostnaderna för att man låser fast inte minst
              många invandrare i bidragsberoende.
            </seg>
            <seg xml:id="i-79951deaa956f42e-0">
              Det är klart att det är skillnad mot hur läget på arbetsmarknaden
              var 20022006. Då ökade sysselsättningen marginellt trots stark
              tillväxt. Arbetslösheten steg, och utanförskapet ökade. Nu har
              sysselsättningen ökat kraftigt trots den värsta krisen sedan depressionen.
              Vi har haft en tydlig minskning av utanförskapet med de flesta
              mått mätt, framför allt i det som vi kanske normalt sett tittar
              på. Här har politiken varit väsentligt mer framgångsrik än under
              förra mandatperioden.
            </seg>
          </u>
          <note type="speaker" xml:id="i-07f682665939f3da-0">
            Anf. 114 ERIK ALMQVIST (SD) replik:
          </note>
          <u xml:id="i-fc46f70050bdf9ee-25" who="unknown">
            <seg xml:id="i-64b0e61318f77024-0">
              Fru talman! Finansministern säger att det nya regelverk för anhöriginvandring
              som vi föreslog inte skulle vara genomförbart. Låt mig påminna
              om att man i såväl Danmark som Kanada har genomfört liknande regelverk
              där man försöker pröva förmågan hos den som söker uppehållstillstånd
              som anhörig att kunna bli en del av samhället, nå försörjning
              och så vidare med en mängd olika åtgärder. Det har fungerat väl
              och inneburit stora besparingar för statskassan. Jag ser därför
              inte alls varför det skulle vara omöjligt för Sverige som har
              den kanske mest frikostiga anhöriginvandringen i västvärlden att
              genomföra åtminstone lite restriktioner och en uppstramning av
              politiken i enlighet med andra länder.
            </seg>
            <seg xml:id="i-a631f48c45ba2f13-0">
              Vi har en stor invandring som år efter år bidrar till ett omfattande
              och växande utanförskap. Folkpartiet hade ett mått på detta. Man
              mätte från början av 90-talet till början av 2000-talet, och man
              såg hur de segregerade områdena ökade och ökade. Om man ser att
              detta pågår år efter år förstår jag inte hur man samtidigt inte
              kan se någon som helst koppling mellan invandring och utanförskap.
              Varför behövs i så fall instegsjobb, nystartsjobb och alla reformer
              som inriktar sig på just invandrare om vi inte har detta problem?
            </seg>
          </u>
          <note type="speaker" xml:id="i-f4571a062bbad3f2-0">
            Anf. 115 Finansminister ANDERS BORG (M) replik:
          </note>
          <u xml:id="i-fc46f70050bdf9ee-26" who="unknown">
            <seg xml:id="i-b348fbe3b8a91fff-0">
              Fru talman! Jag vill inte att vi ska högre krav på människor
              som vill komma till Sverige i den meningen att vi ska sortera
              dem som har flyktingbehov utifrån vad de har för utbildning eller
              möjlighet att arbeta i Sverige. Är man flykting och har ett hjälpbehov
              ska vi naturligtvis ta vårt humanitära ansvar.
            </seg>
            <seg xml:id="i-b7d6c695278caba0-0">
              När det gäller arbetskraftsinvandringen tycker jag också att
              det är uppenbart att breda regler som gör det enkelt att komma
              till Sverige är bra för Sverige och bidrar till högre tillväxt.
              Rörlighet är helt enkelt bra.
            </seg>
            <seg xml:id="i-c4dec89c2c397ccc-0">
              Det som gör mig bekymrad med Sverigedemokraterna är inte bara
              att man vill stänga människor ute utan att man också vill stänga
              dem inne.
            </seg>
            <seg xml:id="i-1bccc1dcaf435394-0">
              Erik Almqvist kommer inte tillbaka till den beskrivning jag ger
              med höjda bidrag, mer omfattande reglering och sämre utbildningsmöjligheter.
              Betyder inte det att ännu fler människor som kommit till Sverige
              stängs ute från arbetsmarknaden? Är det inte ett av de problem
              som Sverigedemokraterna pekar på som den egna sverigedemokratiska
              politiken faktiskt skulle förvärra genom att man gör att arbetsmarknaden
              skulle fungera sämre?
            </seg>
          </u>
          <note type="speaker" xml:id="i-bc6771515e36e7b6-0">
            Anf. 116 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-15">
            <seg xml:id="i-306207a75a619617-0">
              Fru talman! Anders Borg kunde ha sagt till Per Bolund att Konjunkturinstitutet
              har bedömt att det behövs järnvägsinvesteringar på ungefär 10
              miljarder per år för att möta den ökade mängden järnvägstransporter.
              Nu fick jag säga det i stället.
            </seg>
            <seg xml:id="i-1cade8ccb2fbfda2-0">
              År 2006 var det 7 procents arbetslöshet, Anders Borg. Det kallade
              du massarbetslöshet. År 2014 planerar du för 7 procents arbetslöshet.
              100 miljarder i skattesänkningar har tydligen inte lett till någon
              förbättring i den statistiken. På två år har andelen långtidsarbetslösa
              ökat med 123 procent. Det är 45 000 fler arbetslösa än när ni
              tillträdde, och 78 000 färre sysselsätta. Var fjärde ung går utan
              arbete, vilket är 22 000 fler än 2006.
            </seg>
            <seg xml:id="i-142d84aa4ec95b89-0">
              Samtidigt lägger ni fram en vårproposition där både de offentliga
              investeringarna och den offentliga konsumtionen sjunker. Ni planerar
              för 18 000 färre anställda i äldreomsorg och skola precis som
              om de var för många i dag och de ska läggas till de 40 000 som
              redan har försvunnit.
            </seg>
            <seg xml:id="i-7a420d142454ace2-0">
              Vi har otroligt starka finanser. Vi har en nettoförmögenhet på
              635 miljarder. Du planerar för att betala av på statsskulden med
              ungefär 370 miljarder under denna prognosperioden, Anders Borg.
              Samtidigt har du tydligen inte råd att lägga fram ett enda förslag
              för att skapa jobb och sysselsättning i vårt land.
            </seg>
            <seg xml:id="i-335d750ff498e14b-0">
              Vad är syftet med starka statsfinanser om vi inte har råd att
              hålla ett folk i arbete? Är det inte viktigast av allt att ta
              vara på människors förmåga och vilja att delta i samhällsbygget?
              Rätten till arbete är grundläggande, och därmed blir er vårproposition
              ganska förskräckande. Ni konstaterar att det blir sämre inom varje
              område när det gäller jobb och sysselsättning men har ändå mage
              att inte lägga fram ett enda förslag.
            </seg>
            <seg xml:id="i-77d5c6310439871c-0">
              Ni skriver till och med att år 2020 kommer vi att ha en sysselsättningsgrad
              på 67 procent och en arbetslöshet på 5 procent. Är det full sysselsättning
              i ett borgerligt Sverige?
            </seg>
          </u>
          <note type="speaker" xml:id="i-ecec3d2e95e66365-0">
            Anf. 117 Finansminister ANDERS BORG (M) replik:
          </note>
          <u xml:id="i-fc46f70050bdf9ee-27" who="unknown">
            <seg xml:id="i-f598a0ac304c9c95-0">
              Fru talman! Låt mig vara tydlig, Ulla Andersson. Jag ser inget
              problem med järnvägsinvesteringar. Vi har en kapacitetsutredning
              från Trafikverket som pekar på ett antal viktiga järnvägsinvesteringar.
              Jag är dock inte beredd att genomföra dem förrän vi gjort en samlad
              budgetprövning där även forskning och innovation kan vägas in
              och vi ser ett ekonomiskt läge som tillåter denna typ av investeringar.
              Det är ju uppenbart att järnvägsinvesteringar är bra för tillväxten.
            </seg>
            <seg xml:id="i-71541bd6952179da-0">
              Ulla Andersson och jag blev lite avbrutna i vår debatt tidigare
              om Gini-koefficienten, inkomstspridning och Vänsterpartiets grundläggande
              inriktning, så jag vill passa på att redogöra för resultatet nu
              när jag har räknat igenom siffrorna som för första gången redovisas
              i den fördelningspolitiska bilagan.
            </seg>
            <seg xml:id="i-7b3cda0703552478-0">
              Gini-koefficienten ökade med 3 procent 20062010. Det var beklagligt
              men mycket mindre än i de flesta andra länder. År 20022006 ökade
              den med 11 procent. Det är såvitt jag kan bedöma nästan fyra gånger
              så mycket. År 19982006 ökade Gini-koeffecienten med 17 procent,
              vilket är såvitt jag förstår fem gånger så mycket.
            </seg>
            <seg xml:id="i-732538d5cba3995e-0">
              Hur kommer det sig att de ekonomiska skillnaderna ökar så kraftigt
              varje gång Vänsterpartiet får vara med och styra? Har det något
              att göra med att ni inte har någon riktig jobbpolitik, att ni
              nedprioriterar arbetslinjen och att man i Vänsterpartiet och Socialdemokraternas
              Sverige kan ha stark tillväxt men stigande arbetslöshet samtidigt?
              Är det grundorsaken? Om man inte ser att de välståndsskapande
              krafterna måste få spelrum och om man inte ser värdet av företagare,
              innovationer och att människor arbetar växer orättvisorna.
            </seg>
            <seg xml:id="i-b3a39910cfaa2665-0">
              Hur kommer det sig, Ulla Andersson, att inkomstskillnaderna ökade
              med 17 procent när ni styrde 19982006?
            </seg>
          </u>
          <note type="speaker" xml:id="i-8ae4779b9302147d-0">
            Anf. 118 ULLA ANDERSSON (V) replik:
          </note>
          <u who="ulla_andersson_2905f7" xml:id="i-feee7006838f42e8-16">
            <seg xml:id="i-49e1c57681327dd2-0">
              Fru talman! Och när du styrde, Anders Borg, ökade inkomstskillnaderna
              på ett år med 11 procent.
            </seg>
            <seg xml:id="i-d5af038a8c2284ed-0">
              Jag märker att du inte vill diskutera det som jag tog upp. Jag
              frågade om jobb och sysselsättning. Vår alternativa budget visar
              på 125 000 fler jobb och utbildningsplatser och en starkare ekonomisk
              tillväxt. Det går att göra skillnad med politik om man har förslag
              och om man har den politiska viljan.
            </seg>
            <seg xml:id="i-584000b97d758bd4-0">
              Regeringen har stora ekonomiska möjligheter i vårpropositionen,
              men man använder inte dem. Man anser tydligen inte att vi har
              råd att skapa jobb. Det tycker jag är oroväckande. Det finns inte
              ett enda konkret jobbförslag trots att näringslivet skriker efter
              infrastrukturinvesteringar, trots att unga lämnar gymnasieskolan
              utan betyg och trots att det är 58 000 färre sysselsatta i kommuner
              och landsting. Det finns stora behov, inte minst inom bostadssektorn.
              Ni väljer att inte investera. Det är en grundläggande ekonomisk
              teori att investera i lågkonjunktur för att upprätthålla efterfrågan
              i ekonomin, och när ekonomin stärks drar man tillbaka investeringarna.
            </seg>
          </u>
          <note type="speaker" xml:id="i-2a064dd0635f5e5c-0">
            Anf. 119 Finansminister ANDERS BORG (M) replik:
          </note>
          <u xml:id="i-fc46f70050bdf9ee-28" who="unknown">
            <seg xml:id="i-f2a838dd5bcf70b1-0">
              Fru talman! Nu var jag ju väldigt tydlig i redovisningen. År
              2006 låg Gini-koefficienten på 0,287 och 2010 på 0,297. Det är
              en ökning med 3 procent. År 1998 låg Gini-koefficienten på 0,245.
              Till 2006 hade den ökat till 0,287. Det är 17 procent 3 procent
              och 17 procent. Vilken ökning är störst?
            </seg>
            <seg xml:id="i-602032c55356b622-0">
              Jag kan inte göra någon annan bedömning än att det är när Vänsterpartiet
              styr som inkomstskillnaderna ökar. Jag kan inte göra någon annan
              bedömning än att det beror på att ni inte har någon arbetslinje,
              att ni inte har några välståndsskapande krafter och att ni inte
              ser till att företagarna får ett spelrum. Därigenom bygger ni
              klyftor genom att låsa fast människor i utanförskap.
            </seg>
          </u>
          <note xml:id="i-343abb8efe2fbd1f-0">
            Överläggningen var härmed avslutad.
          </note>
          <note xml:id="i-7df7f6770668c6ea-0">
            Propositionen bordlades.
          </note>
          <note xml:id="i-8253525e1f781fb3-0">
            2 § Justering av protokoll
          </note>
          <note xml:id="i-17643640eef72145-0">
            Justerades protokollet för den 10 april.
          </note>
          <note xml:id="i-a3a04f092136732b-0">
            3 § Hänvisning av ärenden till utskott
          </note>
          <note xml:id="i-088ae0741a72e1fb-0">
            Föredrogs och hänvisades
          </note>
          <note xml:id="i-be6e78f996023c1d-0">
            4 § Bordläggning
          </note>
          <note xml:id="i-cbacf1fca2337ab7-0">
            Anmäldes och bordlades
          </note>
          <note xml:id="i-6ea46ef8d1e975e8-0">
            5 § Anmälan om interpellationer
          </note>
          <note xml:id="i-5b02b7e97b0e7077-0">
            Anmäldes att följande interpellationer framställts
          </note>
          <note xml:id="i-8a3b667f85fc5bcd-0">
            den 16 april
          </note>
          <note xml:id="i-983f2d4e734233f7-0">
            Börje Vestlund
          </note>
          <note xml:id="i-dc36033e909958ed-0">
            Sven-Erik Bucht
          </note>
          <note xml:id="i-5aedd5f575311392-0">
            Interpellationerna redovisas i bilaga som fogats till riksdagens
            snabbprotokoll tisdagen den 24 april.
          </note>
          <note xml:id="i-3f6d0696821fec1d-0">
            6 § Anmälan om frågor för skriftliga svar
          </note>
          <note xml:id="i-02fe9939f18e3a34-0">
            Anmäldes att följande frågor för skriftliga svar framställts
          </note>
          <note xml:id="i-8fedd104090cd44f-0">
            den 13 april
          </note>
          <note xml:id="i-2cdebb4c8b7dca56-0">
            Krister Örnfjäder
          </note>
          <note xml:id="i-2cdebb4c8b7dca56-1">
            Krister Örnfjäder
          </note>
          <note xml:id="i-2cdebb4c8b7dca56-2">
            Krister Örnfjäder
          </note>
          <note xml:id="i-5f7cd0752a8e8796-0">
            Tomas Eneroth
          </note>
          <note xml:id="i-181b27741636087a-0">
            Jan Ertsborn
          </note>
          <note xml:id="i-8a3b667f85fc5bcd-1">
            den 16 april
          </note>
          <note xml:id="i-3d42192471806a98-0">
            Christina Oskarsson
          </note>
          <note xml:id="i-73be3c19a917f2de-0">
            Mattias Karlsson
          </note>
          <note xml:id="i-fc42ac32e2dfe855-0">
            Frågorna 2011/12:521523 redovisas i bilaga som fogats till riksdagens
            snabbprotokoll tisdagen den 17 april.
          </note>
          <note xml:id="i-0d8ab83ac46307b0-0">
            Övriga frågor redovisas i bilaga som fogats till riksdagens snabbprotokoll
            tisdagen den 24 april.
          </note>
          <note xml:id="i-bab59f54e3d3f4bb-0">
            7 § Kammaren åtskildes kl. 17.02.
          </note>
          <note xml:id="i-a7b5030ccf74b6ee-0">
            Förhandlingarna leddes
          </note>
          <note xml:id="i-71f5936f3d2d5c43-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
