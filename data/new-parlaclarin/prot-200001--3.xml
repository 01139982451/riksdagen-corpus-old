<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2000</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200001--3</head>
          <docDate when="2000-01-01">2000-01-01</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            -------------------------------------------------------------------
          </note>
          <note>
            1 § Ny riksdagsledamot, m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från Riksskatteverket inkommit bevis
            om att Lennart Axelsson (s),
          </note>
          <note>
            Nora, utsetts till ny ledamot av riksdagen fr.om. den
          </note>
          <note>
            19 september 2000 sedan Hans Karlsson (s) avsagt sig sitt uppdrag
            som riksdagsledamot. Från Riksskatteverket har också inkommit
            protokoll angående utseende av ersättare.
          </note>
          <note>
            Valprövningsnämnden har denna dag granskat beviset för den nya
            ledamoten och protokollet angående ersättare och därvid funnit
            att de blivit utfärdade i enlighet med 19 kap. 11 § vallagen.
          </note>
          <note>
            Helsingfors den 19 september 2000
          </note>
          <note>
            Lars Tottie/
          </note>
          <note>
            Kerstin Siverby
          </note>
          <note>
            2 § Debatt med anledning av budgetpropositionen
          </note>
          <note>
            Finansministern överlämnade regeringens proposition
          </note>
          <note>
            2000/01:1 med förslag till statsbudget för budgetåret 2001, reviderad
            finansplan, budgetpolitiska mål, ändrade anslag för budgetåret
            2000, skattefrågor m.m.
          </note>
          <note>
            Anf. 1 Finansminister BOSSE RING-
          </note>
          <note>
            HOLM (s):
          </note>
          <note>
            Fru talman! Ärade ledamöter och åhörare! Det är med stor stolthet
            som jag i dag kan presentera en budget som kännetecknas av reformer
            och ett fortsatt ansvar för en balanserad ekonomisk utveckling.
            Inflationen är låg. Räntorna är låga. De offentliga finanserna
            uppvisar betydande överskott. Redan nästa år har nettoskulden
            försvunnit. Vår ekonomi växer i år med nära 4 % och förväntas
            öka nästan lika mycket nästa år. Målet om 4 % arbetslöshet, som
            sattes upp för fyra år sedan, är så gott som nått. I dagens situation
            har vi utrymme både för att öka utgifterna och att sänka skatterna,
            och ändå kan vi betala av mer på statsskulden än vi tidigare hade
            planerat.
          </note>
          <note>
            Ja, det är så vi politiker oftast brukar beskriva verkligheten,
            och det är naturligtvis en riktig beskrivning. Men det finns också
            en annan verklighet som vanliga människor upplever och som inte
            alltid fångas upp av siffrorna i en statsbudget. Den verkligheten
            kan ligga här i Helsingfors, i något område som exempelvis Rinkeby.
            Den kan också ligga i andra områden i vårt land där det sedan
            länge växer så att det knakar.
          </note>
          <note>
            Men den kan också ligga i ett område med mindre orter, exempelvis
            Valdemarsvik i Östergötland. Jag såg häromdagen i en av våra kvällstidningar
            ett reportage om att arbetslösheten där hade gått från 9 %
          </note>
          <note>
            år 1994 till att i dag vara lägre än 1 %. Det var egentligen
            bara Gnosjö som kunde konkurrera med Valdemarsvik.
          </note>
          <note>
            I ett radhusområde i Valdemarsvik bor trebarnspappan och verkstadsarbetaren
            Sven-Olov. I tidningen berättar han att han var arbetslös för
            fem år sedan, liksom många av sina bekanta, men nu har han fått
            jobb. Han konstaterar i dag att det finns hur mycket jobb som
            helst. Maskinerna går dygnet runt, säger han.
          </note>
          <note>
            Hans granne i samma område, musikläraren Arne, ser också den
            positiva utvecklingen. Han säger: Företagen anställer folk. Man
            hör inte längre talas om arbetslösa. Kunskapslyftet har nog betytt
            en hel del.
          </note>
          <note>
            För Thomas, som driver en krog i Valdemarsviks skärgård, innebär
            uppgången också att kunderna strömmar till. Han säger att han
            har haft sin bästa sommar sedan år 1987.
          </note>
          <note>
            Så skulle jag kunna fortsätta att räkna upp vittnesmål om en
            verklighet som är uppgångens och framtidstrons Sverige - människor
            som kommit in på den utbildning de har önskat eller fått det där
            jobbet som inte fanns för fem sex år sedan, vanliga människor
            som varit med och tagit Sverige ur krisen och som nu kan se att
            deras uppoffringar har gett resultat.
          </note>
          <note>
            Men det finns naturligtvis också en annan bild -
          </note>
          <note>
            av orättvisor, av människor som kämpar med ekonomiska problem
            - som vi som politiker ska möta. Det finns inte bara den ena bilden;
            det finns också den andra bilden. Det är naturligtvis en sporre
            för oss, när det nu går bättre för svensk ekonomi, att också möta
            orättviseproblemen, möta de människor som fortfarande har en alldeles
            för låg ekonomisk nivå att leva på.
          </note>
          <note>
            Det är inte regeringen som ger människor nya jobb och bättre
            utbildning. Men med rätt politik möts inte längre människors vilja
            till utbildning, jobb och utveckling av en verklighet som på 90-talet,
            då företagen avskedade och då möjligheterna till utbildning inte
            var lika bra som i dag.
          </note>
          <note>
            För att också ett framtida Sverige ska stå starkt krävs därför
            att vi investerar i framtiden. I budgetpropositionen står barnen
            och barnfamiljerna i centrum för politiken. Att just satsa mer
            pengar på skolan är en sådan viktig framtidsinvestering. På samma
            sätt som vården under de närmaste åren tillförs 9 miljarder kronor
            kommer nu skolan att få kanske det dubbla åren framöver, och nivån
            på det statliga stödet till skolan kommer att växa upp till 5
            miljarder kronor.
          </note>
          <note>
            Det kommer att ge kommunerna möjlighet att anställa bortåt 15
            000 lärare, skolpsykologer, kuratorer och annan personal som behövs
            i skolan för att förstärka inte minst grundskolan, som kanske
            var det område under 90-talet som mest såg personal- och lärartätheten
            minska.
          </note>
          <note>
            Vi fullföljer naturligtvis också de reformer från vårpropositionen
            som vi presenterade om barnbidragshöjningar. För andra året i
            rad höjer vi barnbidragen. Det är en hundralapp mer i månaden
            i plånboken för barnfamiljen i radhusområdet i Valdemarsvik, och
            också för alla andra barnfamiljer. Maxtaxereformen påbörjas nu,
            samtidigt som skolan, vården och omsorgen får mer pengar. Biståndet
            höjs. Offensiven för tillväxt, jämställdhet, rättvisa och full
            sysselsättning fullföljs. Nästa år har vi en reformdagordning
            om 18 miljarder kronor. Vem hade trott det på
          </note>
          <note>
            90-talet?
          </note>
          <note>
            På den socialdemokratiska reformdagordningen finns också fortsatta
            insatser för landets pensionärer, med inriktning framför allt
            på de sämst ställda. Det handlar om höjda bostadstillägg, vilket
            ger en halv miljon pensionärer bättre förutsättningar att klara
            sin ekonomi. Men det handlar också om att 1,7 miljoner pensionärer
            får sänkt skatt genom de höjda grundavdrag som föreslås. Året
            därpå, år 2002, kan landets
          </note>
          <note>
            ATP-pensionärer också räkna med ytterligare en uppräkning av
            pensionen jämfört med i dag.
          </note>
          <note>
            Alla dessa reformer är möjliga tack vare att vi har kunnat lyfta
            landet från en djup krissituation till dagens goda ekonomiska
            läge. Avgörande för hur väl vi kommer att lyckas i framtiden är
            framför allt hur vi i dag och de kommande åren kan bidra till
            att skapa ännu fler arbetstillfällen.
          </note>
          <note>
            Såväl den ideologiska som den ekonomiska grunden för regeringens
            politik har varit och är jobben.
          </note>
          <note>
            När vi 1996 satte upp målet att halvera arbetslösheten, från
            8 % till 4 %, var det många som betvivlade möjligheten att nå
            det resultatet. Det var många här i kammaren som utgjöt sin tveksamhet
            och sade att det där var ett fullkomligt omöjligt och orealistiskt
            mål.
          </note>
          <note>
            Men vi kan nu se att vi är på väg att nå målet och att vi kan
            gå vidare mot den fulla sysselsättning som naturligtvis är den
            socialdemokratiska regeringens mål.
          </note>
          <note>
            Samtidigt ska vi vara ödmjuka och inte förivra oss. Det handlar
            också om att vi har en ekonomisk tillväxt som är beroende av vad
            som händer i vår omvärld, internationellt, och vi är även beroende
            av vad som händer här hemma när det gäller löners och prisers
            utveckling och mycket annat. Därför gäller det att inte göra om
            de ekonomisk-politiska misstag som vi kan se på sina håll ute
            i världen och som vi själva i vårt land kanske har ödesdigra erfarenheter
            av.
          </note>
          <note>
            Det är viktigt att inte ha sådana utgiftsökningar eller sådana
            skattesänkningar som kan äventyra den goda ekonomiska utvecklingen.
            Det är därför vi föreslår en ökad avbetalningstakt på den offentliga
            skulden. Det är därför vi föreslår att överskottsmålet nästa år
            höjs från 2 % till 2,5 % av bruttonationalprodukten.
          </note>
          <note>
            Men även efter en sådan ambitionshöjning, med ett höjt överskottsmål,
            finns det utrymme för att genomföra skattesänkningar. På samma
            sätt som de mest utsatta grupperna kompenseras för flera av de
            åtgärder som genomfördes under budgetsaneringen genom exempelvis
            höjning av ersättningsnivåerna till
          </note>
          <note>
            80 %, höjda pensioner, barnbidrag och annat, finns det utrymme
            att kompensera för de skattehöjningar som framför allt har drabbat
            löntagare med låga eller medelstora inkomster.
          </note>
          <note>
            Den 1 januari i år sänktes inkomstskatten så att en fjärdedel
            av egenavgifterna kompenserades samtidigt som den s.k. brytpunkten
            höjdes. Den andel av befolkningen som betalar statlig skatt minskade
            därmed från 19 % till 18 %. För en normalinkomsttagare exempelvis
            i radhusområdet i Valdemarsvik och andra ställen i landet innebär
            det en skattesänkning på mellan 200 kr och 300 kr per månad.
          </note>
          <note>
            Vi tar nu nästa steg i skattereformen. Det innebär att hälften
            av egenavgifterna kommer att kunna kompenseras samtidigt som vi
            räknar med att det höjda grundavdraget i kombination med egenavgiftskompensationen
            gör att andelen som betalar statlig skatt nästa år sjunker till
            16 %. Vi kommer då närmare det mål som vi har satt upp om att
            högst 15 % av befolkningen ska betala statlig skatt.
          </note>
          <note>
            Utöver mer pengar i plånboken medför en kompensation för egenavgifterna
            att det lönar sig mer att jobba, därför att vi sänker marginaleffekterna.
            Tillsammans med vårt maxtaxeförslag och den höjda brytpunkten
            för den slutliga skatten ökar det företagens och arbetsgivarnas
            möjligheter att få mer arbetskraft. Vi kan på så sätt undvika
            det som är den ekonomiska politikens gissel, att vi kan hamna
            i en situation där vi har arbetskraftsbrist som gör att vi driver
            på löneutvecklingen och efter hand också får inflationstendenser.
          </note>
          <note>
            Vi tar i budgetpropositionen ett fortsatt steg när det gäller
            den s.k. gröna skatteväxlingen. Den omfattar i det förslag som
            nu föreligger 3,3 miljarder kronor. Det är inget nytt, egentligen.
            Redan i samband med skattereformen i början av 90-talet tog Sverige
            under den dåvarande socialdemokratiska regeringen som ett av de
            första länderna i världen de första stegen mot en grön skatteväxling,
            även om det inte kallades så på den tiden.
          </note>
          <note>
            När vi nu tar nästa steg är vi övertygade om att det kan bidra
            både till att vi kan få en bättre livsmiljö för våra barn och
            barnbarn i framtiden och att vi kan utforma den på sådant sätt
            att den bidrar till ökad sysselsättning.
          </note>
          <note>
            Självfallet ska inte en skatteväxling äventyra industrins internationella
            konkurrenskraft. Då skulle den leda till både sämre miljö och
            ökad arbetslöshet.
          </note>
          <note>
            Därför har vi också utformat den gröna skatteväxlingen på ett
            sådant sätt att tillverkningsindustrin inte drabbas av ökade kostnader
            och får en försämrad konkurrenskraft.
          </note>
          <note>
            Vi lägger också i budgetpropositionen fram förslag om ändringar
            i fastighetsskatten. Vi föreslår att marknadsvärdet åter ska styra
            taxeringsvärdena.
          </note>
          <note>
            Samtidigt föreslår vi att fastighetsskatten på småhus sänks från
            dagens 1,5 % till 1,2 % och att gränsen för förmögenhetsskatten
            höjs till 1 miljon kronor för ensamstående och till 1,5 miljoner
            kronor för sammanboende.
          </note>
          <note>
            Den ekonomiska politik som lett till lägre räntor har kraftigt
            minskat boendekostnaden för småhusboende. Bara kostnaden efter
            skatteavdrag för ett femårigt villalån på 500 000 kr har sedan
            regeringsskiftet
          </note>
          <note>
            1994 minskat med ca 1 700 kr per månad. I många storstadsområden
            är miljonlån inget ovanligt bostadslån. Då handlar det om en minskad
            räntekostnad på över 3 000 kr per månad. Det är det stora tillskottet
            till bostadspolitiken för att sänka den andel som boendekostnaden
            tar av inkomsterna.
          </note>
          <note>
            De som bor i hyreshus har inte fått lika stor del av dessa lägre
            räntor. Det är därför som regeringen nu också föreslår att fastighetsskatten
            på hyreshus sänks ännu mer. Från 1,5 %, som var den ursprungliga
            nivån, till 0,7 %. Nu har hyresgäströrelsen ett stort ansvar för
            att bevaka att den här skattesänkningen verkligen fullt ut kommer
            hyresgästerna till godo.
          </note>
          <note>
            Resultatet för dessa förändringar inom fastighetsområdet är att
            de allra flesta hyresgäster och bostadsrättsinnehavare kommer
            att få lägre boendekostnader.
          </note>
          <note>
            Bland småhusägarna kommer ungefär hälften att få sänkt skatt,
            medan den andra hälften får höjd skatt.
          </note>
          <note>
            De som vinner mest på de nu föreslagna förändringarna är de som
            bor på mindre orter och i glesbygdsområden, där priserna legat
            stilla eller ökat mycket lite under senare tid.
          </note>
          <note>
            Högre blir fastighetsskatten främst för dem som bor i tillväxtregioner
            som storstäderna. Men det gäller att komma ihåg att ett normalt
            villahushåll i Helsingfors och Göteborg i genomsnitt får mer än
            dubbelt så mycket i inkomstskattesänkning som de får i skattehöjning
            på fastigheten. Det är naturligtvis just därför vi kan fortsätta
            att sänka skatterna. Egenavgifterna och det höjda grundavdraget
            gör att vi ändå kan se till att de allra flesta människor får
            en ökad hushållsinkomst nästa år.
          </note>
          <note>
            Kvar finns naturligtvis problem när det gäller personer med låga
            inkomster och de som bor i områden som är attraktiva och har haft
            en snabb ökning av fastigheternas taxeringsvärde. Därför kommer
            vi att utarbeta en begränsningsregel som innebär att uttaget av
            fastighetsskatt under vissa förutsättningar begränsas till en
            del av hushållsinkomsten. Inriktningen är att hushåll med normala
            inkomst- och förmögenhetsförhållanden inte ska betala mer än 6
            % av hushållsinkomsten i fastighetsskatt. De nya reglerna ska
            kunna träda i kraft redan den 1 januari 2001. Även om vi kommer
            att återkomma senare till kammaren med ett förslag finns det möjlighet
            att utforma förslaget så att det träder i kraft retroaktivt från
            årsskiftet
          </note>
          <note>
            2001.
          </note>
          <note>
            Det här är huvuddragen i den budget som regeringen i dag lägger
            fram. Det är en reformbudget där barnen står i centrum genom allt
            från en stor skolsatsning och lägre avgifter i barnomsorgen till
            föräldraförsäkring under längre tid, höjda barnbidrag och avbetalning
            på statsskulden.
          </note>
          <note>
            Men det är också en budget där pensionärerna, främst de sämst
            ställda, får dela uppgången i ekonomin genom höjda bostadstillägg,
            mer pengar till vården och skattesänkningar genom höjda grundavdrag
            och, vilket många pensionärer är oerhört angelägna om, en stor
            satsning på resurser till polisen som får miljardbelopp de kommande
            åren.
          </note>
          <note>
            Genom olika inkomstskattesänkningar ger vi dessutom tillbaka
            pengar till de löntagare som var med och betalade under de svåra
            åren på 90-talet.
          </note>
          <note>
            Budgeten är ett resultat av ett samarbete mellan den socialdemokratiska
            regeringen och dess samarbetspartier Vänsterpartiet och Miljöpartiet.
            Jag vill därför rikta ett varmt tack till dessa båda partier för
            ett gott samarbete i de förhandlingar som vi har genomfört. Visst
            har vi ibland haft olika uppfattningar om skattesatser, avgiftsnivåer
            och annat. Men så är det i en förhandling. Det viktiga är att
            vi har kunnat enas om en budget som i sin helhet ger en mycket
            bra grund för en fortsatt utveckling av Sverige och som är en
            bra start för 2000-talets svenska ekonomi.
          </note>
          <note>
            (Applåder)
          </note>
          <note type="speaker">
            Anf. 2 GUNNAR HÖKMARK (m):
          </note>
          <u who="gunnar_hokmark_124d6c" xml:id="i-dec61cf68759df05">
            <seg>
              Fru talman! Den första meningen i budgeten säger att detta är
              en budget för framtiden. Jag vill gärna säga att det brukar budgetar
              vara - annars är de inga budgetar.
            </seg>
            <seg>
              Men, det här är inte en reformbudget där barnen står i centrum,
              som finansministern just sade, utan det här är en utgiftsbudget
              där det offentliga står i centrum. Snarare än drömmen om framtiden
              är det drömmen tillbaka till 70-talet som präglar denna budget.
            </seg>
            <seg>
              Inför alla de problem och utmaningar som Sverige möter, ett tudelat
              samhälle, arbetslöshet samtidigt som vi har växande arbetskraftsbrist,
              internationaliseringen, globaliseringen, kunskapssamhällets nya
              krav, väljer regeringen att göra bara en sak när det går som bäst
              för Sverige, nämligen att "sticka huvudet i konjunkturen" och
              inte göra någonting av det som är viktigt i den tid vi nu lever
              i.
            </seg>
            <seg>
              Vi lever i ett samhälle som alltmer kännetecknas av att det är
              den enskildes kunskap och kompetens som betyder alltmer. Det är
              ett glädjebudskap. Det innebär egentligen att ingen längre är
              riktigt utbytbar mot någon annan. Vi kan alla göra skillnad. Det
              är i de samhällen som bäst kan erbjuda sina medborgare frihet
              för deras drömmar och frihet att skapa som kommer att vara de
              samhällen som ger den största tryggheten i en föränderlig tid.
              Vi lever i en värld där internationaliseringen och den globala
              ekonomin ställer nya krav och skapar nya möjligheter. Tillsammans
              med den utveckling som kunskapssamhället innebär växer det fram
              en ny ekonomi som är gränslös och där de geografiska avstånden
              betyder allt mindre och omedelbarheten och tiden alltmer. När
              människorna, handeln, forskningen, utvecklingen och företagen
              blir alltmer rörliga, blir också skattebaserna alltmer rörliga.
              Det gör också att valet står mellan starka skattebaser eller höga
              skattesatser.
            </seg>
            <seg>
              Inför allt det som sker i vår tid och i vårt samhälle finns egentligen
              bara den gamla 70-talspolitiken.
            </seg>
            <seg>
              Trots att vi nu mitt i högkonjunkturen har de bästa förutsättningarna
              att öppna de fantastiska möjligheter som kan göra Sverige till
              ett ledande välfärdsland, väljer regeringen 70-talspolitiken i
              stället för reformpolitiken inför framtiden.
            </seg>
            <seg>
              Vi borde göra Sverige till ett samhälle friare än andra länder,
              öppnare än andra för vad den enskilda människan vill och kan genom
              att bryta upp från föreställningen om att allt ska lyda under
              den politiska överhetens makt och att allt inom kollektivet är
              utbytbart med varandra. Det finns t.ex. ingenting så individuellt
              som skolan. Varenda elev borde åtminstone någon gång per dag få
              känna att hon är den enda som är som hon i hela världen och att
              det är fantastiskt - om hon är dyslektiker eller ej, om hon är
              muslim eller kristen, om hon bor i Rinkeby, Rosengård eller i
              Hässelby gård, om hon är ett under i matte eller ligger under
              i kemi. Det finns ingenting som är så personligt som vården. Varenda
              patient borde få känna varenda stund att det är hon som är patienten
              som väljer sin läkare, som har rätt att få välja vård i tid.
            </seg>
            <seg>
              Men det finns ingenting av detta.
            </seg>
            <seg>
              Vi borde vara ledande när det gäller att reformera kunskapssamhällets
              viktigaste samhällsområden.
            </seg>
            <seg>
              Skolan skulle kunna vara en bas för en utveckling av det moderna
              utbildningssamhället, dvs. läraren är en del av den nya ekonomin
              utan byråkratins gränser men med kunskapens alla möjligheter.
              Sjukvården skulle kunna vara en öppen del i ett samhälle med ett
              näringsliv som blir ledande i den medicinska utvecklingen, som
              är på väg att förändra samhället och världen ännu mer än vad vi
              för några år sedan kunna drömma om att informationstekniken kunde
              göra.
            </seg>
            <seg>
              Arbetsmarknaden kan öppna upp samhället för alla dem som i dag
              både saknar jobb och fotfäste i samhället, men det finns inga
              reformer inom detta område.
            </seg>
            <seg>
              Vi borde göra oss främst och ledande i konkurrensen om företagande
              och kunskap. Men då kan vi inte ha skatter som driver företag
              och företagsägande utomlands. Skatterna straffar utbildning och
              kompetens och motverkar att fler söker sig till akademisk utbildning
              och till den akademiska världen. Det är skatter på sparande och
              investeringar som gör att sparande och investeringar flyttar utomlands.
              Inga av dessa problem och utmaningar finns med i budgeten.
            </seg>
            <seg>
              Fru talman! Det som blir avgörande för välfärden och människors
              trygghet i framtiden kommer inte längre att främst vara de svenska
              företagens konkurrenskraft utan Sveriges konkurrenskraft om företagande
              och kunskap. Det kräver reformer. Vi ser redan i dag, alltifrån
              företag som flyttar ut till alkohol som köps i utlandet och svenska
              åkerier som flaggar ut, att reformer krävs.
            </seg>
            <seg>
              Sverige borde nu påbörja en skattepolitisk reformpolitik som
              leder till ett lägre skattetryck än vad många andra länder har.
              För att utvecklingen ska vara mer dynamisk i vårt land, för att
              jobben ska växa snabbare, för att vi ska vara bättre än andra,
              krävs att vi avvecklar den överbeskattning som drabbar företagande,
              sparande och investeringar och som minskar utbudet i ekonomin.
              Det kräver också en mycket bredare ansats än så.
            </seg>
            <seg>
              Vi moderater presenterade för några veckor sedan ett förslag
              till en stor inkomstskattepolitisk reform. Vi vill att det utrymme
              som återhållsamhet med offentliga utgifter skapar tillsammans
              med en växande ekonomi ska användas för att sänka skatterna. Svenska
              låginkomsttagare ska ha en bättre trygghet än vad de har i dag.
              Utgångspunkten för vår skattereform är att man ska kunna leva
              på sin lön. I ett modernt samhälle ska människor känna både oberoende
              och trygghet.
            </seg>
            <seg>
              Människor med höga inkomster ska inte beskattas så att de flyr
              landet. Kunskapssamhället ställer andra krav än vad industrisamhället
              gjorde. Det måste löna sig att utbilda sig. Det ska alltid vara
              möjligt att arbeta mer eller mindre när man så vill, men det ska
              alltid löna sig att arbeta. Därför vill vi införa ett grundavdrag
              på 50 000 per person. Vi vill ha ett förvärvsavdrag som gör att
              bara 85 % av arbetsinkomsten beskattas. Det ska alltid löna sig
              att arbeta. Vi vill avveckla den statliga inkomstskatten. Så rustar
              vi
            </seg>
            <seg>
              Sverige för att stå främst i den globala ekonomin.
            </seg>
            <seg>
              Men i den budget som regeringen har presenterat har vänsterblocket
              glömt, eller förträngt, globaliseringens konsekvenser för rörliga
              skattebaser. Den allra största delen av det utrymme som nu finns
              för att sänka skatter väljer ni att använda för att öka amorteringarna
              ännu mera, trots att vi har ett minskande statsskuldsproblem men
              ett växande strukturproblem i den globala ekonomin.
            </seg>
            <seg>
              Internationella valutafonden pekade på i sin rapport om Sverige
              att nu är tillfället för Sverige att hålla igen på utgifterna,
              sänka skatterna och skapa bättre förutsättningar för långsiktig
              tillväxt. OECD har understrukit behovet av sänkta skatter för
              att få fram fler och nya jobb för dem som i dag står utanför arbetsmarknaden.
              Det handlar om förändringar av en helt annan omfattning än de
              förslag ni lägger fram i dag.
            </seg>
            <seg>
              Vänsterblockets inre motsättningar blockerar alla de reformer
              som nu behövs. Ni höjer skatterna på boende i våra överhettade
              tillväxtregioner i stället för att sänka fastighetsskatten i hela
              landet. Tillsammans med det faktum att ni inte gör någonting åt
              problemen med våra vägar innebär att ni ytterligare stryper tillväxten
              i de regioner i landet som är av avgörande vikt för tillväxten
              i hela landet. Ni höjer dieselskatten och försvårar vardagen för
              hundratusentals människor i vårt avlånga land. I stället för att
              sänka skatterna så att låginkomsttagarna får en rejäl del av sin
              inkomst skyddad från skatt nöjer ni er med en ytterligare kompensation
              för egenavgifterna på 200 kr. Den framväxande arbetskraftsbristen
              möter ni genom fortsatta samtal om att alla ska arbeta mindre.
              Ni kan inte ens förmå er att sänka alkoholskatten - som leder
              till minskade skatteinkomster.
            </seg>
            <seg>
              Sänkt och höjd fastighetsskatt, höjda energiskatter, gödselskatter
              som går tillbaka till jordbruksnäringen som kompensation för höjd
              dieselskatt och
            </seg>
            <seg>
              200 kr i kompensation för egenavgifterna är er politik för att
              möta den nya ekonomin. Det imponerar inte.
            </seg>
            <seg>
              Men mer än så orkar ni inte med. Vänsterblocket är fångat av
              sina inre motsättningar. Ett parti är företagarfientligt. Ett
              annat parti är tillväxtfientligt. Båda partierna är Europafientliga,
              och båda partierna är populister. Jag citerar delvis finansministern
              själv, som alldeles nyss själv tackade för det goda samarbetet,
              som anser att vi kan få större välstånd genom att arbeta mindre.
            </seg>
            <seg>
              Det som förenar er är att ni motarbetar de reformer som gör att
              människor kan bestämma mer själva.
            </seg>
            <seg>
              Då drabbas de som allra mest behöver valfriheten.
            </seg>
            <seg>
              Det är pojken med dyslexi. Det är den gamla damen med starr.
              Det är mannen som väntar på sin hörapparat. Ni vill hellre ha
              kollektiva köer än att låta människor individuellt bestämma. Det
              drabbar människor.
            </seg>
            <seg>
              När ni söker upprätta den politiska överhetens makt över människors
              välfärd genom ökade bidrag i stället för att minska beroende av
              bidrag, orkar ni inte med stödet till dem som behöver det offentliga
              stödet allra mest.
            </seg>
            <seg>
              Änkorna har ni i Miljöpartiet och Vänsterpartiet svikit. Jag
              tycker att det är på sin plats att vi i dag får höra en förklaring
              - det behövs inte från Ringholm -
            </seg>
            <seg>
              från Vänsterpartiet, som har lovat att göra någonting åt detta.
            </seg>
            <seg>
              De handikappade får inte det stöd som de behöver, och de sämst
              ställda pensionärerna får fortsätta att stå tillbaka.
            </seg>
            <seg>
              Skälet till att vi inte ser några reformer är enkelt.
            </seg>
            <seg>
              Ni är emot de reformer som rubbar den politiska maktens överhet
              och som öppnar för det som är framtidens möjligheter, på samma
              sätt som ni alltid har varit emot de reformer som skapar förändringar
              och ökat utrymme för människor själva att bestämma.
            </seg>
            <seg>
              Ni var emot personalkooperativa daghem. Ni var emot föräldrakooperativa
              daghem. Ni var emot trefamiljssystem. Sedan var ni emot privata
              daghem.
            </seg>
            <seg>
              Sedan var ni emot privat sjukvård, och ni var emot förmedlingsföretag
              och skrivbyråer. Sedan var ni emot rekryteringsföretag och bekämpade
              privata arbetsförmedlingar. Ni var emot fristående skolor, och
              ni var emot skolpeng. Ni motarbetade den fria radion. Ni var emot
              fristående TV-kanaler. Ni var emot avregleringen av telemarknaden.
              Ni var emot att privatisera Telia.
            </seg>
            <seg>
              Ni har varit emot reform efter reform som har gett människor
              nya möjligheter och som har gett Sverige växtkraft. Ni motarbetar
              alla de samhällsförändringar som ger den enskilda människan kraft
              att bestämma över vardagen. Och nu är ni emot företagande inom
              sjukvården och företagande inom skolan. Ni lägger en budget där
              det viktigaste syftet är att gå tillbaka till
            </seg>
            <seg>
              70-talets drömmar, att stärka kollektivets makt över välfärden,
              i stället för att sänka skatterna och ge människor en ökad makt
              över välfärden.
            </seg>
            <seg>
              Bosse Ringholm är den politiker som mer än någon annan har gett
              motboken ett ansikte. Den här budgeten är en enda stor motbok.
            </seg>
            <seg>
              Därför står vi nu, när vi närmar oss ett val, inför två helt
              skilda politiska linjer. Å ena sida är det ett vänsterblock, som
              trots högkonjunkturen inte kan dölja att det inte är regeringsdugligt,
              eftersom det inte kan samla sig till de reformer som framtiden
              kräver, och därför hellre ökar de offentliga utgifterna som svar
              på varje nytt problem. Å andra sidan är det en borgerlig politik,
              som vill reformera för att ge medborgarna i hela vårt land både
              större frihet och trygghet i en tid av förändringar.
            </seg>
            <seg>
              Det är de alternativen som står emot varandra.
            </seg>
            <seg>
              Med den budget som regeringen har presenterat tror jag att de
              alternativen är tydligare än någonsin. Det kommer vi att visa
              under den motionsperiod och de debatter som nu följer.
            </seg>
            <seg>
              (Applåder)
            </seg>
          </u>
          <note type="speaker">
            Anf. 3 LARS BÄCKSTRÖM (v):
          </note>
          <u who="lars_backstrom_b20f8c" xml:id="i-87bd67ebddd354ad">
            <seg>
              Fru talman! Jag kan börja med att hålla med Gunnar Hökmark om
              en sak, och det är att den här budgeten naturligtvis kunde vara
              bättre. Det är kanske udda att någon som står bakom budgeten håller
              med om det. Men jag tror att alla inser att precis så är det.
            </seg>
            <seg>
              Jag tror t.o.m. att Bosse Ringholm kan tänka att den kunde vara
              bättre.
            </seg>
            <seg>
              Budgeten är ju resultatet av en överenskommelse mellan tre partier,
              en kompromiss, och då får ingen precis som han vill. Man får ju
              inte ens precis som man vill i det egna partiet alltid. Så är
              det, och så ska det väl vara i en demokrati. Man ska lyssna på
              varandra - det är väl bra. Utifrån ett sådant perspektiv tycker
              jag att den här budgeten är mycket bra.
            </seg>
            <seg>
              Det finns de i medierna som koncentrerar sig på att utse vem
              som vann och vem som förlorade. Jag tror att det för tanken fel
              för politiken. Politik får inte förvandlas till det som de håller
              på med i TV, de s.k.
            </seg>
            <seg>
              dokusåporna Baren och Big Brother, där man ska ge poäng, votera
              ut någon osv. Så ska inte politik vara.
            </seg>
            <seg>
              Tänk på alternativen! Vad vore alternativet till den här uppgörelsen?
              Jo, det vore en budget utan majoritet och med politisk instabilitet.
              Eller också vore det en budget som är förankrad högerut - det
              är värt att tänka på för alla dem som tycker att samarbetet bör
              brytas. Det skulle inte vara svara mot det uppdrag som väljarna
              gav oss i förra valet. Det uppdraget var en långsiktig vänstersamverkan,
              inte högersamverkan. Det är en samverkan för trygghet, uthållig
              tillväxt och solidaritet.
            </seg>
            <seg>
              Man behöver ändå inte stänga dörren helt för allt vad den borgerliga
              oppositionen säger. Vi hörde att
            </seg>
            <seg>
              Gunnar Hökmark här visade på punkter där vi på vänstersidan nog
              har fått ompröva våra ståndpunkter.
            </seg>
            <seg>
              Vi har nog gjort våra misstag, och det ska vi ta på oss.
            </seg>
            <seg>
              Vi ska inte stänga dörrarna kategoriskt.
            </seg>
            <seg>
              Men då ska vi ha en borgerlig opposition som är villig att vara
              lite ödmjuk och lyssnande och som erkänner att allt inte är elände,
              elände, elände och motbok. Det öppnar inte några vägar till att
              lyssna, utan det stänger dörrarna och blockerar det politiska
              samtalet. Låt oss vara lite mer ödmjuka. Debatten får visa om
              vi har en sådan opposition i de kommande talen eller i replikerna
              från Gunnar Hökmark.
            </seg>
            <seg>
              Det är sant att Sverige går bättre och bättre dag för dag. Men
              vi politiker ska nog inte berömma oss för allt. Det är inte i
              grunden vi som skapar det här, utan det är löntagare och företagare
              ute i samhället.
            </seg>
            <seg>
              Vi ska också vara ödmjuka och erkänna att tillväxten har skapat
              ökade klyftor mellan regioner och mellan inkomstgrupper.
            </seg>
            <seg>
              Vi ska också vara ärliga och erkänna att det inte är många ute
              på sjukhusen som har känt av de goda tiderna. I Västra Götaland
              har man på sjukhusen inte alls känt av de goda tiderna, Gunnar
              Hökmark. Man har inte känt av det i äldreboendet och inte i klassrummen.
              Det får vi i Vänsterpartiet vara ödmjuka och erkänna.
            </seg>
            <seg>
              Med fler i arbete kommer klyftorna att minska.
            </seg>
            <seg>
              Men vi behöver också politiska beslut som vågar fördela tillväxten
              så att den kommer alla till del. Först då kan vi återställa det
              förtroende som behövs, det sociala kontrakt som behövs, för en
              uthållig tillväxt.
            </seg>
            <seg>
              Det förtroendet är naggat, och vi behöver återställa det.
            </seg>
            <seg>
              Vi ska inte förhäva oss - det här är ingen strålande reformbudget
              och alla goda gåvors givare - men med den här budgeten börjar
              vi renovera i folkhemmet. Det är vackert så. Vi amorterar på våra
              gemensamma skulder.
            </seg>
            <seg>
              Det är rätt fantastiskt. Förr sade borgarna alltid:
            </seg>
            <seg>
              Skulden är det stora hotet. Nu säger de: Skulden är inte så allvarlig;
              sänk skatten i stället. Argumenten kan växla, bara man får sänka
              skatten.
            </seg>
            <seg>
              Nu gör vi det. Vi sänker lite skatter också, Gunnar
            </seg>
            <seg>
              Hökmark. Var ärlig! Tänk på mannen som kom till
            </seg>
            <seg>
              Åmål och sade "alltid något". Vi sänker skatterna.
            </seg>
            <seg>
              Vi sänker skatterna med uppemot 30-34 miljarder om vi ser på
              nationalräkenskaperna. Det är den sanna bilden. Vi amorterar på
              skulderna. Finansministern är så blygsam att han säger att vi
              amorterar med 2½ %.
            </seg>
            <seg>
              Det är sant; så kan man uttrycka saken. Man kan också uttrycka
              det så att vi amorterar med 3½ %. Om man har satt ett utgiftstak
              som är fast och sedan sätter ett sparmål, kan det som blir över
              och som inte går till sänkt skatt bara användas till amortering.
            </seg>
            <seg>
              I teorin har vi ett sparmål på 2½ %, men i verkligheten kommer
              det att vara 3½ %, ungefär
            </seg>
            <seg>
              70 miljarder. Det är inte lite pengar.
            </seg>
            <seg>
              Vi klarar av mycket, men den icke-socialistiska oppositionen
              är kritisk. Och skam vore det annars!
            </seg>
            <seg>
              Ta en så enkel sak som fördelningspolitiken, om man nu är så
              kritisk. Vore det inte på tiden att samtliga oppositionspartier
              i dagens debatt, eller åtminstone i de kommande motionerna, redovisar
              fördelningseffekterna av sina förslag och då redovisar allting,
              inte bara framsidan, dvs. skattesänkningen, utan också baksidan,
              dvs. hur man ska finansiera alla de sänkta skatterna?
            </seg>
            <seg>
              Vi hörde debatten mellan Bo Lundgren och Göran
            </seg>
            <seg>
              Persson, och där försökte Bo Lundgren äntligen lyfta fram fördelningspolitiken.
              Han sade att med det moderata skatteförslaget minskar faktiskt
              skillnaderna mellan de högst betalda och de lägst betalda.
            </seg>
            <seg>
              Nu börjar kritiken bita. Nu börjar man förstå att det finns något
              som heter fördelningspolitik. Men det är väl inte så svårt att
              presentera en hyfsad fördelningsprofil om man kan vräka ut hur
              mycket som helst på skattesänkningar. Att borgarna har misslyckats
              med detta är nästan en prestation. Svårigheten är ju att presentera
              en bra fördelningspolitik när man har finansierat det. De finansierar
              det med mängder av neddragningar.
            </seg>
            <seg>
              Det är inte svårt att vara försäljare om man bara kan gå ned
              i pris. Det är klart att jag kan sälja mer då.
            </seg>
            <seg>
              Men om jag samtidigt går ned i kvalitet blir det betydligt svårare.
            </seg>
            <seg>
              Varje normal kund värderar pris och kvalitet. Vad väljer man
              när man åker på semester - trestjärnigt hotell med helpension
              eller ospecificerad flygstol någonstans? Man går inte bara efter
              priset om man är en förståndig resenär.
            </seg>
            <seg>
              Det är farliga resor som borgarna bjuder oss, för det är ospecificerad
              inkvartering någon helt annanstans än i ett socialt folkhem. Det
              är det man ska akta sig för.
            </seg>
            <seg>
              Har ni tänkt på att det oftast är de högavlönade, som faktiskt
              har råd, som klagar över de höga skatterna, medan många som har
              lite betalar - det är klart att de inte tycker att det är kul
              att betala skatt, för det är inte kul - utan större klagan? Hur
              kan det komma sig att den som borde klaga inte klagar och den
              som har råd klagar? Hur kan det komma sig?
            </seg>
            <seg>
              Jo, den som har mycket vet att han har råd att betala tillägg
              när han kommer fram för att kunna köpa det han vill ha. Men den
              som har lite vet att han får se över sina slantar. Han får gå
              ihop solidariskt med andra för att klara sig. Det är så enkelt
              det är. Den som har lite vet, utan att ha gått en enda nationalekonomisk
              kurs på de fina akademierna, att Milton Friedman - den nyliberale
              ekonomen - har rätt. Det finns inga gratisluncher. De vet att
              välfärden måste betalas, och då vet de att det är ganska klokt
              att göra det solidariskt tillsammans. Det blir billigare och effektivare
              och man får mer för pengarna. Det är en väldigt enkel princip.
              Det är därför vi slår vakt om den generella välfärdspolitiken.
            </seg>
            <seg>
              Borgarna säger att man kanske inte behöver sänka skatten just
              nu, för nu går det faktiskt bra. Förr sade de att man måste sänka
              skatten för att få fart på Sverige. Nu är det fart på Sverige.
              Nu måste man hitta nya argument. Vi kommer att tappa fart i framtiden,
              säger de nu. Men har ni tänkt på en sak? Vi fick fart på Sverige
              trots att vi höjde skatterna rekordmycket
            </seg>
            <seg>
              1994. Det skedde inte tack vare skattehöjningen. Så dumma är
              inte vi i Vänstern att vi tror att höjd skatt ger fler jobb. Men
              vi inser också att borgarna har fel när de säger att sänkt skatt
              ger fler jobb. Det är inte så enkla samband i politik att man
              trycker på en knapp och så händer det man vill. Men vi fick ned
              underskotten och räntorna, och med det som grund ökar antalet
              jobb och produktiviteten växer. Det är bra, det.
            </seg>
            <seg>
              Det är så bra, fru talman, när verkligheten får vederlägga teorierna.
              Det blir så oerhört mycket enklare att diskutera då. Nu kan vi
              diskutera mer komplicerade saker än dessa teorier. Det är faktiskt
              hur vi ska få statens inkomster och utgifter att gå ihop på ett
              bra sätt.
            </seg>
            <seg>
              Budgetsystemet gör att det mesta kring utgifterna bestäms redan
              på våren. Gränserna för statens utgifter bestäms inte av inkomsterna,
              som i en normal hushållsekonomi, utan av ett utgiftstak som man
              lade fast för tre år sedan och som spikades ännu en gång i våras.
              Det här är ett system som gör vårt gemensamma arbete både enklare
              och mer komplicerat.
            </seg>
            <seg>
              Vi kan inte använda ökade inkomster till ökade utgifter utan
              bara till amorteringar eller till sänkt skatt. Så får vi stuva
              om under taket. Men redan nu klarar vi av att stärka tandvården,
              återinföra kontaktdagar, stärka skolan, stärka arbetsmiljön och
              stärka naturvården. Och fler satsningar mindre i pengar, men viktiga
              för jämställdheten. Redan i våras gick det mer till pensioner
              och barnbidrag. Redan i våras gick det mer till kommunerna.
            </seg>
            <seg>
              Inför höstbudgeten ville vi i Vänstern satsa mer på skolan för
              2001 och vänta lite grann med åren därefter. Vi har ju ett budgetsystem
              som gör att vi tar långsiktiga saker på våren och kortsiktiga
              på hösten. Vi vill ha respekt för budgetsystemet. Vi är ordningsamma
              människor, vi i Vänstern. Vad hände då?
            </seg>
            <seg>
              Det finns de, fru talman, som säger att Vänstern är ett överbudsparti
              som alltid ligger över. Men i denna fråga fick vi högre bud från
              regeringen. Vi gick raskt från att vara ett överbudsparti till
              att vara ett underbudsparti. När vi sade 1 miljard sade regeringen
              5.
            </seg>
            <seg>
              Fru talman! Ibland är det faktiskt glädjande att bli omkörd till
              vänster. Det strider inte ens mot gängse trafikregler. Jag vill
              inte kalla s-politikerna överbudspolitiker på grund av detta.
              Det var okej för oss att socialdemokraterna vågade släppa sin
              stela hållning i denna del av budgetprocessen så att vi inte tvingades
              vänta till nästa vår. Det är bra att ha mera flexibla socialdemokrater,
              som vi nu har.
            </seg>
            <seg>
              Skolan behöver dessa pengar. Frågan man kanske borde ställa sig
              är om skolan inte behöver dessa pengar lite snabbare än om fem
              år. Jag har hört att
            </seg>
            <seg>
              Bosse Ringholm ska ut till Rinkeby och presentera budgeten. Jag
              har varit lärare i grundskolan i tio år,
            </seg>
            <seg>
              Bosse Ringholm. Eleverna kan ibland ställa väldigt raka frågor.
              Det finns risk för att någon elev kommer att säga så här: "Det
              är ju bra, finansministern, men jag har slutat skolan om fem år.
              Vi har problem i skolan nu. Skulle det inte vara bättre om vi
              fick pengarna lite snabbare?". Det finns risk för att de ställer
              sådana frågor.
            </seg>
            <seg>
              Kanske skulle man då kunna nöja sig med lite mindre pengar, för
              det är ju nu problemen finns. Om man åtgärdar dem med en gång
              har man kanske en bättre miljö om fem år och behöver inte så mycket
              pengar. Det kan vara en klok politik. Nu vet jag inte riktigt
              om jag håller på att bli överbuds- eller underbudspolitiker. Det
              får vi väl se.
            </seg>
            <seg>
              Men jag tror inte att ett bra svar till eleverna är att det beror
              på utgiftstaket. Då kommer eleverna att säga så här: "Ni sänkte
              ju skatten med 34 miljarder, så då hade ni väl pengar? Ni amorterar
              ju 70-80 miljarder". Elever är ofta så raka och enkla. Vi förstår
              mer poängen med utgiftstak, men elever är ibland mer trubbiga.
            </seg>
            <seg>
              Vi har klarat av att möblera folkhemmet tämligen rimligt under
              de tak vi har. Men, fru talman, det finns tak som måste höjas
              om vi på allvar ska slå vakt om vår generella välfärdsmodell.
              Göran Persson pekade ut några saker på LO-kongressen. Förbättrad
              arbetsskadeförsäkring och höjt tak i a-kassan var några punkter.
              När vi i Vänsterpartiet hörde talet var det någon i våra korridorer
              som sade att vi kanske skulle försöka värva statsministern till
              vår förhandlingsgrupp inför vårens förhandlingar.
            </seg>
            <seg>
              Men skämt åsido - vi ska vara allvarliga - tycker jag att statsministerns
              tal kan ses som en öppning för mer samarbete inom arbetarrörelsen
              och mellan våra partier. En sådan utveckling tror jag är gynnsam
              för hela vänstern, för det är alltid borgerligheten som stärks
              när vänstern strider inbördes. Vi borde kunna stå enade på några
              punkter. Vi borde kunna stå enade också med LO, TCO och SACO om
              att vi måste höja taket i a-kassan, och det mer än i 100 dagar.
              Vi måste höja taket i sjukförsäkringen om vi på allvar ska tala
              om att vi har en generell välfärdspolitik. Där kan vi stå enade
              med LO, TCO och SACO. Vi måste reformera arbetsskadeförsäkringen.
              Det är en genuin jämställdhetsfråga. Det är kvinnorna som hårdast
              drabbas av den urholkade arbetsskadeförsäkringen.
            </seg>
            <seg>
              När vi är klara med de reformerna minskar vi behovet av privata
              försäkringar och marknadslösningar.
            </seg>
            <seg>
              Vi ska inte behöva sprätta blå kuvert eller paket och sedan välja
              rätt fond och bolag för varje del i vår generella välfärd. När
              man betalar hög skatt, och det gör man i Sverige, har också alla
              rätt att kräva just en generell välfärd.
            </seg>
            <seg>
              Men vi klarar ju nu att sänka skatterna. Vi sänker inkomstskatten.
              Vi tar bort en fjärdedel av de eländiga egenavgifterna - ett resultat
              av samverkan högerut.
            </seg>
            <seg>
              Vi lindrar skatten på boendet. Vad vi nu gör är lindringar som
              hoppeligen löser de värsta akuta problemen.
            </seg>
            <seg>
              Här ska jag vara ödmjuk, fru talman. Jag ska erkänna att jag
              känner ett mått av osäkerhet när det gäller de sammanlagda effekterna
              av förmögenhetsskatt och fastighetsskatt för en del hushåll. Kan
              vi i enighet - jag vill understryka att det ska vara enighet
            </seg>
            <seg>
              - inom majoriteten och kanske tillsammans med oppositionen finna
              bättre lösningar är jag glad för det, men då får vi ha en konstruktiv
              samtalston.
            </seg>
            <seg>
              På sikt måste vi nog ha ett helt nytt system. Jag tror att vi
              ska ta bort fastighetsskatten helt på hyreshus. Det är faktiskt
              en trippelbeskattning på hyreshusen. Jag tror att vi ska göra
              om fastighetsskatten till en schablonintäkt under kapital. Det
              är lite tekniskt snårigt, men så var det förr. Det tror jag kommer
              att göra systemen bättre.
            </seg>
            <seg>
              Skatteväxlingen som vi nu gör är kanske ingen riktig skatteväxling
              enligt grundboken, men det är en bra miljöanpassning av skattesystemet.
              Somliga, inklusive finansministern, tycks säga att det blev lite
              för mycket. Andra tycker liksom miljöpartisterna, fast de nu säger
              att det är deras eget förslag, att det blev lite för lite. Vi
              i Vänsterpartiet tycker att det blev lite lagom generellt sett.
              Det tycker vi är bra. Vem det var som vann får andra bedöma. Jag
              tycker att miljön vinner på det.
            </seg>
            <seg>
              Så blir det höjd skatt på el och koldioxid, men vi tar undan
              bensinen. De tror jag är förståndigt, för
            </seg>
            <seg>
              Sverige är långt och ibland krånglig att resa i. Så höjs dieselskatten
              med 10 öre. Skatten kommer fortfarande att ligga mycket under
              skatten på bensin, men jag kan förstå oron med tanke på att priserna
              i sig har stigit med flera kronor. Men grundproblemet är nog mer
              en marknad som inte fungerar än tio öre i höjd skatt. Det kan
              ju inte vara en tioöring i höjd skatt i januari som har resulterat
              i att priserna har stigit med ett par kronor nu i höst. Nej, vi
              förstår att det inte är så. Men jag tror att vi behöver göra någonting
              för den här näringen, se över dess villkor, se över konkurrensen
              och se över prissystemen. De enskilda små åkarna kläms nu i ett
              skruvstäd. De större åkerierna tycks klara sig hyfsat. Det är
              nog alldeles riktigt att vi behöver göra något för de mindre företagen
              i den här branschen, så som vi nu har gjort för lantbruksnäringen.
              Det är mycket bra insatser. Det tog tid, men nu är vi överens
              med regeringen om att göra de här viktiga positiva insatserna
              för lantbruksnäringen. Det är bra.
            </seg>
            <seg>
              Fru talman! Jag ska slutligen kommentera arbetstidsfrågan. Vi
              i Vänstern har inte nått någonstans när det gäller formella riksdagsbeslut.
              Det kanske kan ses som ett nederlag. Det är nog ett nederlag för
              oss i
            </seg>
            <seg>
              Vänstern, men framför allt är det ett nederlag för alla dem som
              hoppas på och behöver en kortare arbetsdag. Men, fru talman, ändock
              rör det på sig, för att travestera ett gammalt känt uttryck. Det
              rör på sig. Nu är tre partier överens om att det behövs en lagstiftning
              om arbetstidsförkortningen ska komma alla till del.
            </seg>
            <seg>
              Två huvudorganisationer, LO och TCO, är överens om att det behövs
              lagstiftning för att man ska få en arbetstidsreform, och alla
              inser att det behövs något mer än en extra semestervecka. I det
              här avseendet är vi på väg åt rätt håll, och ingen part, inget
              parti, ingen huvudorganisation kan diktera sin lösning för de
              andra. Vi lever inte längre i ett sådant samhälle där en part
              dikterar, men vi ska finna en lösning. Den här reformen behövs,
              och vi kommer att klara av den.
            </seg>
            <seg>
              Alla vi tre partier som är överens ska söka samförstånd med arbetsmarknadens
              parter för att finna formerna för en arbetstidsreform, och det
              kommer vi att göra.
            </seg>
            <seg>
              Fru talman! Vi är tre partier som ännu en gång har visat att
              vi förmår att samarbeta trots att vi kan ha skilda åsikter i vissa
              frågor. Det är styrkan i vårt samarbete. Vi har visat i Vänstern
              att vi kan ta ansvar, att vi vill gå vidare och att vi törs ta
              strid när det behövs, och vi står för solidaritet, jämställdhet
              och rättvisa.
            </seg>
            <seg>
              Den här budgeten är ett steg åt rätt håll, och vi ska ta fler.
            </seg>
            <seg>
              (Applåder)
            </seg>
          </u>
          <note type="speaker">
            Anf. 4 MATS ODELL (kd):
          </note>
          <u who="mats_odell_a0fade" xml:id="i-4b083bdf08745218" next="cont">
            <seg>
              Fru talman! Finansministern upprepade alldeles nyss gång på gång
              att barnen står i centrum i den här budgeten. Lite misstänksam
              blir man när man redan på s. 28 i finansplanen hittar maxtaxan
              under rubriken
            </seg>
            <seg>
              "En offensiv för full sysselsättning".
            </seg>
            <seg>
              Det finns naturligtvis all anledning att glädja sig åt att Sveriges
              ekonomi just nu utvecklas lika bra som genomsnittet av OECD-länderna,
              men ju mer man läser i dagens budgetproposition desto tydligare
              blir det att det första generalfelet med regeringens politik är
              att regeringen vill bestämma över medborgarnas vardag så mycket
              som möjligt, i stort och i smått.
            </seg>
            <seg>
              Ursprungligen var ju arbetarrörelsen inriktad på att befria medborgarna
              från beroende och överhet, men i dag är ganska många fastsurrade
              i ett beroende av den politiska överheten. Nu ger Persson och
              Ringholm på nåder alla barn 100 kr mer i månaden. Men betänk,
              när ni med mössan i hand tacksamt tar emot det här bidraget, att
              herrarna först har piskat in inte mindre än 54 % i skatt på värdet
              av allt arbete, alla varor och alla tjänster! Jag förstår att
              väljarna börjar tröttna.
            </seg>
            <seg>
              Valfrihet och möjligheter till personligt ansvarstagande står
              inte högt i kurs. Att myndigförklara medborgarna och i Internetåldern
              låta dem själva få ett ökat ansvar för sina liv stämmer inte med
              budgetförfattarnas ideologi.
            </seg>
            <seg>
              (forts.)
            </seg>
          </u>
          <note>
            Ajournering
          </note>
          <note>
            På grund av ett tekniskt fel beslutade talmannen kl. 9.58 att
            ajournera förhandlingarna till kl. 10.15.
          </note>
          <u who="mats_odell_a0fade" prev="cont">
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 10.15.
          </note>
          <note>
            2 § (forts.) Debatt med anledning av budgetpropositionen
          </note>
          <note type="speaker">
            Anf. 5 TALMANNEN:
          </note>
          <u xml:id="i-3a1ff5537a147c2d" who="unknown">
            <seg>
              Jag vill meddela att det beträffande ljudavbrottet var fråga
              om en kortslutning som man nu lyckats länka sig förbi.
            </seg>
            <seg>
              Mats Odell har nu ordet för fortsatt anförande.
            </seg>
            <seg>
              Varsågod!
            </seg>
          </u>
          <note type="speaker">
            Anf. 6 MATS ODELL (kd):
          </note>
          <u who="mats_odell_a0fade" xml:id="i-60874048e250ac07">
            <seg>
              Fru talman! Tack för det; livet är fullt av överraskningar. Vi
              ser hur sårbart vårt samhälle är.
            </seg>
            <seg>
              Jag var nyss inne på detta med att regeringen väldigt gärna vill
              bestämma över oss som medborgare och över våra liv. Det är en
              ganska verklighetsfrämmande budget som lagts på riksdagens bord
              i dag.
            </seg>
            <seg>
              Den drabbar ganska många medborgare ganska hårt, trots de goda
              tiderna.
            </seg>
            <seg>
              Fastighetsskatten höjs nu rejält för stora grupper av villaägare
              med låga inkomster. Inte minst för pensionärer som har arbetat
              idogt och som har amorterat på sina skulder och levt sparsamt.
              Uppriktigt sagt är jag mycket häpen över att ni som kallar er
              arbetarpartier med er fastighetstaxeringschock nu är beredda att
              praktiskt taget röka ut vanliga familjer ur storstadsregionernas
              radhusområden. Med er politik måste man snart vara IT-miljonär
              för att kunna bo kvar. Övriga, Lars Bäckström, får väl söka sig
              en ospecificerad inkvartering någonstans. Bostadskön här i Helsingfors
              är ju sådan att det lär ta ungefär 50 år att hitta någonting.
            </seg>
            <seg>
              Med dieselskattehöjningen slår regeringen medvetet mot lantbruket
              och åkerinäringen, två redan hårt prövade näringar.
            </seg>
            <seg>
              I familjepolitiken permanentas bristen på valfrihet och respekt
              för föräldrarnas egna val. Den politiska överheten tror sig veta
              bättre än föräldrarna vad som är bäst för barnen.
            </seg>
            <seg>
              Nästa generalfel med den här budgeten är att globaliseringen
              inte tycks existera för regeringen och dess samarbetspartier.
              Globaliseringens eventuella existens ska ju nu utredas - i stället
              för att hanteras.
            </seg>
            <seg>
              Hela industrivärlden är nu mitt uppe i en stark högkonjunktur,
              så det är inte konstigt att pengarna forsar in i den svenska statskassan,
              med världens högsta skattesatser på världens bredaste skattebaser
              och med världens effektivaste skattmasar.
            </seg>
            <seg>
              Men regeringen blundar så det svartnar för ögonen inför globaliseringens
              utmaningar och inför vådan av att ha västvärldens mest konjunkturkänsliga
              statsfinanser. Man vidtar bara minsta möjliga åtgärder. Därmed
              missar man ännu en gång chansen att i en god konjunktur göra något
              tydligt för att Sverige ska bli framgångsrikt i globaliseringens
              tuffa kamp.
            </seg>
            <seg>
              Låt mig ta några konkreta exempel.
            </seg>
            <seg>
              Finansministern noterar mycket riktigt att en del av de svenska
              hushållen nu lagligt kan föra med sig en större ranson av vin
              hem från utlandet. Men till skillnad från bl.a. Riksskatteverket
              och oss kristdemokrater oroar han sig inte alls för att svenska
              hushåll i år placerar ca 400 miljarder kronor av sitt sparkapital
              obeskattat i utlandet. Vår snart unika förmögenhetsskatt och dubbelbeskattning
              driver kapitalet ur landet - utom för 17 av de allra rikaste aktiemiljardärerna,
              som har fått amnesti av regeringen. Regeringen gör bara en marginell
              justering av förmögenhetsskatten.
            </seg>
            <seg>
              Man fick nästan, Lars Bäckström, intrycket att
            </seg>
            <seg>
              Vänsterpartiet är berett att gå snabbare fram och att gå längre
              med sänkningen av förmögenhetsskatten än vad regeringen vill.
              Den här lilla justeringen kommer knappast att vända strömmen av
              kapital tillbaka till
            </seg>
            <seg>
              Sverige. Denna trend oroar Riksskatteverket ganska mycket - alltså
              att vi snabbt kommer att få allvarliga välfärdseffekter - men
              regeringens ideologiska skygglappar skymmer sikten.
            </seg>
            <seg>
              Dubbelbeskattningen av just svenska företagsinvesteringar leder
              också till att utländska köpare kan betala dubbelt så mycket som
              en svensk köpare och ändå få samma avkastning på sin investering
              efter skatt. Med en sådan politik är det mycket osäkert om det
              kommer att finnas särskilt många företag i svensk ägo i framtiden.
              46 större företag har flyttat sedan år
            </seg>
            <seg>
              1997. Regeringen bedriver här en verklighetsfrämmande politik
              som Sverige inte har råd med.
            </seg>
            <seg>
              Tänk er själva! I det långa loppet blir det ohållbart när antalet
              mycket gamla nu snabbt ökar, barnafödandet minskar och politiken
              samtidigt leder till att kapitalet flyr landet och företagen köps
              upp av utlandet.
            </seg>
            <seg>
              Detta leder till ökad otrygghet när dagens högkonjunktur blir
              lågkonjunktur igen. Det finns alltså starka skäl att försöka förbättra
              företagarklimatet.
            </seg>
            <seg>
              Men här är regeringen väldigt långsam.
            </seg>
            <seg>
              Redan för två år sedan lade Småföretagsdelegationen fram 81 konkreta
              förslag för att röja upp i den djungel av regler och byråkrati
              som håller på att förkväva svenska småföretagare i dag. Men en
              färsk rapport visar att regeringen hittills bara hunnit genomföra
              knappt en tredjedel av förslagen, trots det gigantiska superdepartementet,
              som fortfarande tycks gå på tomgång. Det finns alltså starka skäl
              för att försöka förbättra företagsklimatet. Även på detta område
              bedrivs en verklighetsfrämmande politik långt från de svenska
              familjeföretagarnas vardag.
            </seg>
            <seg>
              Tror regeringen att de svenska åkarna sitter i sina långtradare
              och nöjesåker? Tror Miljöpartiet att de kör några extra varv om
              dieselpriset inte går upp?
            </seg>
            <seg>
              Kan Bosse Ringholm vara så snäll och förklara den bärande tanken
              bakom hur ett högt dieselpris ska kunna minska de svenska vägtransporterna?
              Vi kan väl inte dra ut järnvägsspår till avverkningsplatserna
              i skogen!
            </seg>
            <seg>
              Det enda rätta för både lantbruket, åkerinäringen och miljön
              är att följa Kristdemokraternas förslag om en sänkning av skatten
              på den helt svavelfria svenska miljödieseln, samtidigt som dessa
              näringars extra skatteryggsäckar helt lyfts av. Vi noterar att
              socialdemokraterna nu sent omsider när det gäller gödselskatterna,
              kompensation för senarelagda utbetalningar av EU-stöd går Kristdemokraterna
              till mötes. Men när det gäller att kompensera för den höjning
              av dieselskatten som i dag läggs på riksdagens bord som ett förslag
              har regeringen ännu inga förslag. Det är ganska naturligt. Här
              tycks regeringen vara splittrad och förvirrad; man både gasar
              och bromsar samtidigt. Hur ska ni ha det? Är det bra att dieselskatten
              går upp, eller är det bra att ni nu kompenserar effekterna för
              detta? En större förvirring över hur de ekonomiska instrumenten
              ska användas än detta är svår att tänka sig.
            </seg>
            <seg>
              Fru talman! Det är bekymmersamt att rättssamhället tillåts i
              praktiken fortsätta att förfalla. Påslagen till polisen och åklagarna
              täcker knappt ens de svarta hål som har uppstått. De växande vardagsbrotten
              avskrivs i praktiken direkt på polisstationerna. Konjunkturen
              är god, men rättsväsendet är delvis satt ur funktion. Omfattningen
              av skolans kris uppgår nu till att gälla alltfler. Senast i går
              kom en ny larmrapport.
            </seg>
            <seg>
              Regeringens aviserade åtgärder kommer för sent för många barn.
              Regeringens verklighetsfrämmande politik på skolans område har
              redan drabbat alldeles för många barn.
            </seg>
            <seg>
              I äldreomsorgen, där många pensionärer faktiskt skinnas av skyhöga
              taxor är det tydligen inte lika bråttom som på dagis med en maxtaxa.
              Pensionärerna hamnar som vanligt i strykklass. En liten förbättring
              av bostadsbidragen sker, men pensionärerna får nästan ingen del
              av de skattesänkningar som föreslås -
            </seg>
            <seg>
              28 kr i månaden för de lyckligt lottade. Det är bara dagens löntagare
              som kompenseras för inbetalda egenavgifter. Konfiskationen av
              änkepensionerna återställs inte, trots upprepade löften från Vänsterpartiet.
            </seg>
            <seg>
              Nej, Sverige behöver snarast en ny riksdagsmajoritet och en ny
              regering som tydligt vill myndigförklara medborgarna och anförtro
              dem mer ansvar för sina egna resurser, som vill ge Sveriges i
              grunden goda förutsättningar för att klara inför framtiden en
              rejäl chans. Den offentliga sektorns funktioner som rättsväsendet,
              en fungerande skola, en värdig vård av våra gamla och sjuka, måste
              tillförsäkras bättre möjligheter än hittills att fungera. Det
              handlar inte bara om pengar, det handlar om mycket mer. Här har
              regeringen ännu en gång misslyckats. Kristdemokraterna kommer
              den 5 oktober att lägga fram sitt alternativ till regeringens
              budgetproposition.
            </seg>
            <seg>
              (Applåder)
            </seg>
          </u>
          <note type="speaker">
            Anf. 7 LENA EK (c):
          </note>
          <u who="lena_ek_354385" xml:id="i-8e035024fbe58f1e">
            <seg>
              Fru talman! Ledamöter, åhörare och tittare! Finansministern säger
              att han presenterar en reformbudget. Det är inte sant. Det spenderas
              pengar, men reform betyder förändring. Det här är en budget som
              bevarar gamla strukturer och som dessutom är fördelningspolitiskt
              sned. De reformer som föreslås - 12
            </seg>
            <seg>
              minuter om dagen i minskad arbetstid om några år och 20 kr i
              månaden i sänkt arbetsgivaravgift - är inga stora reformer. Det
              är fel ord för att beskriva detta.
            </seg>
            <seg>
              Många människor tycker att de lever ett liv utan livskvalitet,
              utan grundtrygghet och utan möjlighet till självbestämmande i
              sin egen vardag.
            </seg>
            <seg>
              I onsdags ringde Maria till mig. Hon har precis slutat studera,
              med bra betyg. Hon har läst på högskola. Hon är ung och hon letar
              nu efter arbete. Men
            </seg>
            <seg>
              Maria har blivit kär, och det är väl jättehärligt att vara ung
              och kär. Men hon har också blivit gravid och ska ha en bebis snart.
              Nu har hon tittat på hur hon ska klara sig. Den föräldraförsäkring
              som vi har i dag ger henne 60 kr om dagen därför att hon är ung,
              hon är studerande och inte lyckats kvalificera sig för fast arbete
              än. Försök tänka er in i hur det är att försöka klara sig själv
              och en liten bebis på den summan. Hon är inte ensam. Många familjer
              runtom i Sverige i dag har det svårt och upptäcker att det ibland
              är omöjligt att få pengarna att räcka och att få vardagen att
              gå runt. Välkommen till verkligheten!
            </seg>
            <seg>
              I helgen publicerades en undersökning som säger att 30 % av de
              aborter som görs i Sverige sker av ekonomiska skäl. Tänk er in
              i det en stund!
            </seg>
            <seg>
              Innan jul publicerades statistik som visade att ensamstående
              föräldrar är överrepresenterade i socialbidragsstatistiken. Undra
              på det! Välkommen till verkligheten!
            </seg>
            <seg>
              Regeringens egen uppföljning av arbetet med barnkonventionen
              som kom i förrgår visar att nästan
            </seg>
            <seg>
              260 000 barn nu finns i familjer som lever i den här situationen.
            </seg>
            <seg>
              Hur ser livskvalitet och grundtrygghet ut i de här familjerna?
              Hur mycket makt kan de ha över sin vardag?
            </seg>
            <seg>
              Vi i Centerpartiet har länge sagt att föräldraförsäkringen, som
              den är nu, inte fungerar. Den lämnar grupper utanför, och den
              släpper ansvaret för dem som bäst behöver vår hjälp. Vi har först
              föreslagit vårdnadsersättning och sedan gått vidare och utvidgat
              det till att bli ännu bättre, ett s.k. barnkonto: en modell som
              ska ge barnfamiljerna mer tid med sina barn
            </seg>
            <seg>
              - det vet vi att de behöver; mera pengar - det vet vi att de
              behöver; större valfrihet - det vet vi att de behöver.
            </seg>
            <seg>
              Jag är jätteglad att de andra borgerliga partierna i den principiella
              överenskommelsen om familjepolitiken har köpt vår tanke på barnkonto,
              är beredda att gå vidare på den vägen. Det känns som en framgång
              efter år av arbete med de här frågorna. Det behövs verkligen en
              familjepolitisk reform i dag.
            </seg>
            <seg>
              Vad väljer då socialdemokraterna att satsa reformutrymmet på
              inom familjepolitiken? Maxtaxan - ett förslag som ger föräldrar
              med låg avgift i barnomsorgen samma låga avgift, men ger föräldrar
              som tjänar mycket pengar stora avdrag med lättnader på 1 000
            </seg>
            <seg>
              kr, 2 000 kr, 3 000 kr i månaden. Det minskar valfriheten, men
              det här förslaget stämmer in i regeringens ambitioner att styra
              och tillrättalägga. Det är samma ambition som makarna Myrdal hade
              på 30-talet. Då liksom nu bygger socialdemokratisk familjepolitik
              på att samhället vet bättre än föräldrarna vad deras barn behöver.
              För många är det klart jätteskönt att få en sänkning i avgifterna
              till barnomsorgen, men att lotsa igenom den förändringen med argument
              som handlar om arbetsmarknaden tycker jag känns besvärande.
            </seg>
            <seg>
              Det är väl barnen som ska sättas först och familjerna i grunden
              för barnens trygga uppväxt.
            </seg>
            <seg>
              Tittar man runt knuten på folkhemsbygget finns det skamfläckar
              som borde ha åtgärdats för länge sedan. Varför har antalet sjukskrivningstimmar
              ökat med över 30 % på ett år? Varför har 85 % av antalet långtidssjukskrivna
              inte fått någon rehabilitering alls?
            </seg>
            <seg>
              Varför växer vårdköerna? Varför kan väntetiden för en gråstarrsoperation
              vara ända upp till 192 veckor?
            </seg>
            <seg>
              Varför fungerar inte bostadsmarknaden? Varför får pensionärer
              ständigt höjda sjukvårdskostnader? Varför säger finansplanen ingenting
              om företag, företagande och de människor som driver företag?
            </seg>
            <seg>
              Varför tar vi inte vara på människor som Khalenja, en kvinna
              från Iran, utbildad gymnasielärare? Hon kom hit för tio år sedan,
              till ett land som behöver kunniga och duktiga gymnasielärare.
              Men hon fick inte hjälp att komplettera sin utbildning för att
              utöva sitt yrke här. I stället fick hon genomgå arbetsmarknadsutbildning.
              I dag är hon inne på sin tredje arbetsmarknadsutbildning, den
              här gången till undersköterska. Hon har varit arbetslös i tio
              år. Varför tar vi inte hand om sådana här människor?
            </seg>
            <seg>
              Centerpartiets rättesnöre är alla människors lika rätt och lika
              värde. Det är därför som vi tycker att det är rimligt att alla
              människor i hela Sverige ska kunna känna grundtrygghet, veta att
              skolan fungerar, att sjukvården är bra, att pensionerna kommer,
              att kommunikationerna fungerar och att vi ska kunna välja var
              vi vill bo i det här landet och ha en garanterad grundservice
              där.
            </seg>
            <seg>
              I livskvalitet ingår både grundtrygghet och frihetskänsla. Centerpartiet
              anser att vi måste ha ett gemensamt finansierat trygghetssystem,
              ett trygghetssystem som fungerar i dag med våra villkor.
            </seg>
            <seg>
              Det folkhem som min föräldrar och farföräldrar var med och byggde
              fick grunden av Per Albin Hansson och Axel Pehrsson Bramstorp,
              väggarna av Gunnar Hedlund och Tage Erlander, taket av Olof Palme,
              kretsloppet av Thorbjörn Fälldin och möjligheten att betala skulderna
              av Persson och Johansson. Det huset räcker inte i dag. Våra barn
              är för olika. Vår arbetsmarknad behöver flexibilitet. Vi pressas
              av konkurrens från alla håll. Våra pensionärer är många fler och
              det föds för få barn.
            </seg>
            <seg>
              Centerpartiets grundinställning innebär att vanliga människor
              faktiskt ska ha makt över sin egen vardag och själva kunna styra
              sina liv. Det förutsätter både verktygen och utrymmet att vara
              fri. Det förutsätter skola, sjukvård och omsorg men också valfrihet
              och pengar över i plånboken.
            </seg>
            <seg>
              Det budgetförslag som vi har fått presenterat för oss i dag har
              helt andra perspektiv. Det är en budget som försvarar det system
              som byggdes på 40-talet.
            </seg>
            <seg>
              Den bygger på systemet, inte på människan. Den försvarar kollektivet,
              inte individen. Nu borde det vara tid att modernisera trygghetssystemen
              så att de utgår från dig och mig och inte från hur reglerna ska
              bevaras.
            </seg>
            <seg>
              Den enskilt viktigaste framtidsfrågan och den enda vägen till
              verklig social utjämning och tillväxt i landet är utbildning.
              En skola som ger alla tillräckliga kunskaper borde stå högst på
              varje partis dagordning.
            </seg>
            <seg>
              Men så är det inte. Skolan fungerar inte i dag, det vet vi. Undantag
              finns och eldsjälar finns, men mer än var tionde elev lämnar högstadiet
              utan att ens vara behörig att söka till gymnasiet. Dessa elever
              är utslagna och satta åt sidan redan i den åldern. Det är vi i
              denna kammare som har ansvaret. Det viktigaste som vi kan ge våra
              barn och ungdomar är en bra utbildning som grund inför livets
              fortsatta äventyr.
            </seg>
            <seg>
              I våras föreslog vi i Centerpartiet en jättesatsning på skolan.
              Det handlade om pengar, nytt arbetssätt och nya metoder. Nu verkar
              pengarna ha kommit fram, och det är jättebra, men pengar är inte
              allt.
            </seg>
            <seg>
              Stålar utan styrning löser inte många problem, som jag hörde
              häromdagen. För att skolan ska fungera behövs det framför allt
              ledarskap, nya tankar och det viktigaste av allt: en tilltro till
              elevernas möjligheter och lärarnas förmåga att skapa en skola
              som ger våra barn godkända kunskaper.
            </seg>
            <seg>
              När näringsministern ska göra en IT-satsning gör han en lina
              till kommunerna. När skolministern ska satsa på skolan ger hon
              pengarna till Skolverket. Det visar också inställningen i budgeten.
            </seg>
            <seg>
              Vi i Centerpartiet säger i stället: Avskaffa den nioåriga grundskolan!
              Häng inte upp er på systemen!
            </seg>
            <seg>
              Sluta upp med att försvara dem, de är inte systemen som är det
              viktiga. Vissa barn är kanske klara med det som de behöver redan
              efter åttonde årskursen.
            </seg>
            <seg>
              Andra barn kan behöva årskurserna nio, tio och kanske årskurs
              elva på sig för att få grundläggande och nödvändiga kunskaper
              med sig ut i livet. Det kan ju bero på så mycket - ett annat språk
              från barndomen, svårare att lära sig teoretiska ämnen, kris i
              familjen som stjäl ett år eller en allvarlig sjukdom som också
              kan drabba barn ibland.
            </seg>
            <seg>
              Se barnet och den unga människan ur hans eller hennes behov!
              Systemet är bara en pappersprodukt.
            </seg>
            <seg>
              Det är barnen och ungdomarna som är verkliga, det är de som ska
              ha handlingsutrymme.
            </seg>
            <seg>
              Nu ligger det också ett förslag till ny forskningsorganisation
              på vårt bord här i kammaren. Mycket är bra. Men hur ser regeringen
              på studenterna, de som ska forska? Det är ju så ironiskt att systemet
              för dessa unga människors löner i många fall är konstruerade som
              stipendier i stället för som forskartjänster. Det innebär att
              de unga människorna inte får del av trygghetssystemen - föräldrapeng,
              sjukpenning och pension. Det blir mycket svårare och krångligare
              för dem. Och varför? Jo, högskolorna har inte råd att betala arbetsgivaravgifter
              för riktiga tjänster. Människorna får ta smällen för systemets
              skull, och det kan inte vara rätt.
            </seg>
            <seg>
              På samma sätt blir jag orolig när det gäller diskussionen om
              friskolorna. Människor behöver kunna göra ett val. Inte bara de
              som har mycket pengar utan alla människor behöver kunna välja
              mellan olika skolformer och olika sjukvårdsformer.
            </seg>
            <seg>
              Vi måste öppna fönstren i folkhemmet och släppa in luft, ljus
              och valfrihet inom de gemensamt finansierade trygghetssystemen.
              I dag finns det pengar för att göra det. Finns viljan?
            </seg>
            <seg>
              Finansministern har tydligen läst kvällstidningarna i helgen
              i vilka det stod om min hemkommun där jag slutade som kommunalråd
              för att börja i riksdagen. Massor med människor har gemensamt
              verkligen lagt ned sin själ i att förändra Valdemarsviks kommun.
              Det är många som har slutit upp, alltifrån arbetslösa till företagare,
              till politiker, till bankdirektörer, till polisen, till lärare.
              Allihop har ställt upp för att visa att vi ska klara vår hembygd.
              Och det är inte tack vare regeringens insatser, utan trots dessa.
              Vi fick bli stödområde, men sedan har det hängt på enskilda initiativ.
            </seg>
            <seg>
              Jag är förstås jätteglad över att mina vänner hemma nu har arbete
              och att arbetslösheten är så låg som den är, under 1 %. Men Maria
              bor också där. Jag känner henne och vet hur hon har det. Där finns
              pensionärerna, kvinnor som har jobbat hemma och som har låg eller
              ingen ATP. Där finns småföretagarna, lantbrukarna, som har stoppat
              in sina löner i företaget i stället för att ta ut dem i pensionsgrundande
              inkomst. De har nu ett elände att klara sig.
            </seg>
            <seg>
              Där finns vägar som ser ut som puckelpister.
            </seg>
            <seg>
              Postkontoret försvinner. Vad händer med apoteket, försäkringskassan
              och all annan statlig grundservice?
            </seg>
            <seg>
              Där finns lantbrukarna som har svårt att klara sin ekonomi och
              som skulle behöva få hela ryggsäcken bortlyft. Där finns småföretagarna
              som undrar varför de inte nämns i finansplanen.
            </seg>
            <seg>
              Där finns alla kulturintresserade människor som har sett hur
              anslagen har dragits ned på Riksutställningar, på Riksteatern
              och på Länsmusiken - de enda instanser som för ut kultur till
              människor i hela landet. Och där finns ungdomar som undrar varför
              de inte får samma chans som andra att jobba med datorer och skaffa
              sig kunskap.
            </seg>
            <seg>
              En av anledningarna till att det har gått så bra i den kommunen
              är att vi mycket tidigt lade ned ett fiberoptiskt nät i centrum
              som har kunnat klara kommunen och de företag som finns där. Men
              utanför finns det andra som inte har fått chansen. Ute på en ö
              i skärgården bor två datakonsulter som vill göra allt för att
              kunna driva ett ganska stort företag därifrån.
            </seg>
            <seg>
              De behöver en bra lina. Bredband är kört för deras del. De försöker
              att få en uppkoppling genom ISDN, dvs. genom att dubbelkoppla
              gamla koppartrådar som redan finns i telefonlinjerna. De fick
              ett brev från
            </seg>
            <seg>
              Telia - och detta är en ö där mobiltelefoner inte fungerar, där
              man fick vänta i tio år på AXE, alltså snabbkoppling av telefoner
              och bättre växlar, och där man inte nu kan använda sina datorer
              - där det stod:
            </seg>
            <seg>
              Ni får inte ens en offert på de här tjänsterna. Men vi hoppas
              att ni i övrigt är nöjda med Telias sortiment och utbud av tjänster.
            </seg>
            <seg>
              Där finns Maja, som är keramiker och som skulle vilja jobba hemma
              och som skulle kunna jobba med
            </seg>
            <seg>
              IT på halvtid och ägna den andra delen åt det som hon vill egentligen.
              Hon får inte en lina dragen. Hon får inte heller ens en offert.
              De bor inte i glesbygd, de bor ganska nära till.
            </seg>
            <seg>
              Så här ser det ut. Och det är det som gör att vi är så kritiska
              mot regeringens regionalpolitik. Den finns ju inte.
            </seg>
            <seg>
              Det som vi har gjort är att vi tagit till vara enskilda människors
              engagemang och slitit fram EU-pengar.
            </seg>
            <seg>
              Men slut gärna upp runt regionalpolitik, Bosse
            </seg>
            <seg>
              Ringholm, och välkommen ned till oss så ska vi åka runt i skärgården
              och på våra puckelpister. Då ska jag visa hur verkligheten ser
              ut.
            </seg>
            <seg>
              Efter att ha varit med och lagt grunden till den goda ekonomiska
              utveckling som vi ser i Sverige nu, vill vi i Centerpartiet gå
              vidare med reformer som ger ökad livskvalitet, grundtrygghet och
              självbestämmande för vanliga människor. Det var därför som vi
              var med och tog ansvar för budgeten och de reformer som vi ser
              resultatet av i dag. Det var inte för att få en politik av toppstyrning,
              detaljreglering och löftespolitik. Att se dagens budgetalternativ
              ger för mig, som ansvarig i Centerpartiet för den ekonomiska politiken,
              väldigt delade känslor, måste jag säga. Jag är också glad att
              ekonomin går bra, men vi måste ju ha reformer för framtiden.
            </seg>
            <seg>
              Det här känns ungefär som en av våra högskoleförbundsmedlemmar
              sade i går kväll när vi satt och jobbade med materialet: Det är
              som att se min rektor susa ned för en mycket brant backe på min
              cykel.
            </seg>
            <seg>
              Vi vill bygga om och renovera folkhemmet, och vi i Centerpartiet
              vill göra det med en ny regering.
            </seg>
            <seg>
              (Applåder)
            </seg>
          </u>
          <note type="speaker">
            Anf. 8 KARIN PILSÄTER (fp):
          </note>
          <u who="karin_pilsater_65b4b1" xml:id="i-eee9ee16d80447ba">
            <seg>
              Fru talman! Det går bra för Sverige. Det går nästan lika bra
              för Sverige som det gör för Finland, Irland, Spanien och Portugal.
              Och det är bra, jättebra.
            </seg>
            <seg>
              Det här är ett resultat av att vi har en internationellt sett
              mycket god konjunktur och att vi har genomfört en lång rad reformer
              under de senaste tio åren.
            </seg>
            <seg>
              Därför kan jag förstå att det är lätt att beskäftigt slå sig
              för bröstet över vad som tidigare har åstadkommits av regeringen
              själv, av andra politiker, men framför allt av människor runtom
              i vårt land. Det kan vara frestande att försöka ta åt sig äran
              av den goda internationella konjunkturen, OS-medaljer i lerduveskytte
              eller det vackra höstvädret. Och det kan kännas mer angeläget
              att förtjust låta sig fotograferas med de olika entreprenörerna
              för att se om det kan stänka lite guldglans. Men det är inte vår
              uppgift som politiker, för vår uppgift är att se till att förutsättningar
              för ett framtida välstånd och framtida dynamik skapas nu. Och
              det är vår uppgift att oavsett vilka förutsättningar det är, vare
              sig det gäller väder eller
            </seg>
            <seg>
              OS-medaljer, se till att göra det bästa möjliga av situationen.
              Det är vår uppgift att skapa spelregler för dem som skapar välståndet,
              inte att vara ute och spela själva.
            </seg>
            <seg>
              Fru talman! Finansministern inledde förut med att säga att det
              här är en budget för framtiden. För alla som inte har hunnit läsa
              den finns det ju en snabbversion av den i Dagens Nyheter i dag.
              Men det intressanta är, om man tittar i innehållsförteckningen,
              att det finns ett kapitel som faktiskt handlar om framtiden, som
              heter politiken på lång sikt. Men bläddrar man fram till det kapitlet
              så ser man att de tydligen inte hade någonting att skriva i budgeten,
              för det saknas.
            </seg>
            <seg>
              Oroväckande nog är det inte bara det kapitlet som saknas, utan
              det verkar också som om Socialdemokraterna inte har lärt sig någonting
              av historien. Dels är de inte alls stolta över det som de har
              gjort och som har medverkat till att vi har så god utveckling
              nu, utan de förklarar det alltid som något nödvändigt ont.
            </seg>
            <seg>
              Men då får ju människor ett helt felaktigt intryck.
            </seg>
            <seg>
              Det är inte bara det som är allvarligt, utan också att de verkar
              intala sig själva att det stämmer att det var ett nödvändigt ont
              och att vi, nu när det går bra, kan återgå till att styra landet
              på det sätt som ledde till överhettning, krasch och arbetslöshet.
              I och för sig, och det är ju lite betryggande, ser det ut som
              om det är mest socialdemokratisk retorik och att förslagen bara
              finns i debattartiklar, inte i propositioner. De flesta utfärdade
              löftena har ju inte gjort några särskilt djupa avtryck i den här
              budgeten.
            </seg>
            <seg>
              Socialdemokraterna säger att det här är det bästa sedan 60-talet.
              Moderaterna talar om att det här är tillbaka till 70-talet. Jag
              vet inte riktigt vilket som är vilket. Själv minns jag 80-talet,
              och det var inte roligt.
            </seg>
            <seg>
              Nu talar ni bara om att återinföra, återgå och återställa allting,
              som om det vore bättre förr. Det var det inte.
            </seg>
            <seg>
              Det blir aldrig som det var förut. Det var det inte ens då, lär
              Mona Sahlin ha sagt. Och det är i alla fall helt rätt.
            </seg>
            <seg>
              Vi kan ägna hur mycket tid som helst åt att debattera vad som
              var vems fel. Det brukar sannerligen somliga göra här. Men det
              blir ju helt meningslöst om vi inte försöker lära oss vad det
              var som faktiskt var fel.
            </seg>
            <seg>
              Den nu avlevererade budgeten är ett dokument fyllt av självberöm
              och tvärsäkra prognoser. Men, som Benjamin Franklin sade, i denna
              värld kan inget sägas vara säkert utom döden och skatterna. Låt
              mig då påminna om att det inte är särskilt länge sedan näringsministern
              lovade att det skulle bli 10-15 % i uppgång på folkaktien Telia,
              och nu har den gått ned med 25 %.
            </seg>
            <seg>
              Fru talman! Eftersom vi har så otroligt känsliga statsfinanser
              som påverkar människor så otroligt mycket, är överskottsmålen
              viktiga; att vi betalar av på statsskulden och lägger en bättre
              grund för framtiden. Vi har varit överens med regeringen om att
              målet ska vara 2 % överskott i genomsnitt. Men alla som har haft
              Hej matematik och även läst annan typ av matematik vet att om
              man ska kunna ha 2 % överskott i genomsnitt, så måste man ibland
              ha mer för att kunna ha mindre när det är lite sämre tider - man
              behöver ha lite fallhöjd. Eftersom prognoserna är så osäkra, är
              det bra att ha lite rejäl fallhöjd. Därför är det lite märkligt,
              som Lars Bäckström påpekade här tidigare, att det står 2 ½ %.
              Egentligen ska det nog vara 3 ½ %. Vi har i åratal från Folkpartiets
              sida talat om att man måste ha större säkerhetsmarginaler och
              att dessa ska riksdagen bestämma. Det ska inte råka bli på ett
              visst sätt, utan riksdagen ska bestämma vilket mål vi ska sätta
              upp och sedan ska vi sträva mot att faktiskt uppnå det också.
              För vem som helst som läser det här, vare sig man handlar på finansmarknaden
              eller sitter hemma i något hushåll i en förort, är det helt oklart
              vad majoriteten har för mål på den här punkten, och det är inte
              alls bra.
            </seg>
            <seg>
              Fru talman! I en sådan här debatt är det lätt att förfalla till
              en exercis i BNP-siffror, överskottsprognoser, siffror för den
              öppna arbetslösheten och skattekvoter. Men, som redan den gamle
              greken Protagoras sade, det är människan som är alltings mått.
              Och den ekonomiska politiken är ett medel. Det viktiga är vad
              vi faktiskt vill åstadkomma med hjälp av den ekonomiska politiken
              och vilka begränsningar som finns.
            </seg>
            <seg>
              Vi liberaler vill ha en ny frihetstid för människor.
            </seg>
            <seg>
              Vi vill att människor ska kunna växa själva, forma sina liv och
              sin vardag själva, ha makten i sin egen vardag. Vi kräver en bra
              skola. Vi kräver jobb där man tjänar egna pengar, och vi kräver
              möjlighet att bestämma vad man vill göra med pengarna. Det handlar
              om makt över sitt eget arbetsliv, sitt eget arbetsinnehåll och
              sin egen arbetstid och om möjlighet att faktiskt kunna kombinera
              ansvar för barn med jobb efter sina egna och inte några mästrande
              politikers önskemål. Det handlar om tryggheten att veta att vård
              och äldreomsorg finns när man behöver det och på det sätt man
              själv vill. Ett öppet samhälle vill vi ha, där vi fortsätter att
              riva gränser mellan människor och riva hinder för dem att själva
              bestämma över sin framtid.
            </seg>
            <seg>
              Därför vill vi använda den ekonomiska politiken till att skapa
              förutsättningar för ökat välstånd och dynamik och se till att
              de goda tiderna varar längre, blir uthålliga och kan nå fler.
              Sverige skördar nu frukterna av många års tidigare reformarbete.
              Det är inte tid för kontemplation, det är tid för att fortsätta
              framåt.
            </seg>
            <seg>
              Socialdemokraterna talar om reformer, men då handlar det bara
              om mera pengar. Reformer om 18
            </seg>
            <seg>
              miljarder, sade Ringholm. Men vem som helst kan lova ut mera
              pengar. Det är jättelätt. Men det krävs lite mer om människor
              ska få valuta för pengarna. Det är faktiskt inget självändamål
              att beskatta människor och sedan betala ut pengarna efter eget
              skön. Man får intryck av att det enda som man inom majoriteten
              riktigt kan komma överens med varandra om är ökade utgifter.
            </seg>
            <seg>
              Fru talman! Sverige har världens mest konjunkturkänsliga statsfinanser.
              På toppen av högkonjunkturen är politiken expansiv. Det är sannerligen
              inte riktigt bra. Sverige behöver i stället en ny skattereform.
              Regeringen verkar som jag ser det vara i total avsaknad av en
              strategi för att möta globaliseringen och även de nya förutsättningarna
              här hemma; omställningen från industrisamhälle till kunskapssamhälle.
            </seg>
            <seg>
              Det är bra att man föreslår höjd brytpunkt. Jag vill säga det
              först. Men sedan är skatteförslaget faktiskt rätt så löjligt.
              Att kompensera för egenavgifterna, det är för det första en historieförfalskning.
              Pensionsavgifterna är en del i ett nytt och hållbart pensionssystem.
              Pensionsavgifterna är i stort sett den enda skatt som människor
              inte behöver kompenseras för. Den går ju till den egna pensionen.
              Däremot behöver såväl inkomstskatter som kapitalskatter och företagsskatter
              reformeras och sänkas så att det lönar sig att arbeta, spara och
              ta risker och att göra det i Sverige.
            </seg>
            <seg>
              Sverige behöver ha ett internationellt konkurrenskraftigt skattesystem.
              Vi har ju tidigare hört att det går jättebra att ha höga skatter
              och att företagen kommer ändå. Visst, men låt mig bara påminna
              om att när det gäller den här s.k. IT-boomen är det för det första
              så att väldigt många företag över huvud taget inte går med något
              överskott. Då är knappast skatten något problem. För det andra
              har väldigt många skaffat sig säte utomlands. De betalar inte
              sin skatt här i
            </seg>
            <seg>
              Sverige. För det tredje är det så att företag efter företag säljs
              ut och köps upp av människor eller företag i andra länder. Det
              faktum att vi nu har en växande arbetsmarknad betyder alltså inte
              alls att man kan blåsa faran över och tro att det är långsiktigt
              förenligt med en god utveckling att ha väldigt mycket högre skatter
              än alla andra.
            </seg>
            <seg>
              Ta det här exemplet med energiskatter. Det är för det första
              obegripligt. Det låter verkligen som en överenskommelse ni har
              gjort med Birger Schlaug.
            </seg>
            <seg>
              Först ska man höja koldioxidskatten, sedan ska man höja den en
              gång till i nästa stycke. Sedan ska man sänka elskatten, och så
              ska man höja den lite. Det är inte så där alldeles lätt att begripa
              hur ni resonerar.
            </seg>
            <seg>
              Låt gå för det. Sedan sätter ni i gång att återföra olika saker
              och se till att olika specifika näringar kanske ska få någon liten
              lättnad som kompensation för det här. Man pratar om ryggsäckar.
              Men då är det bara så, låt mig påminna om det, att alla i det
              här landet har en jättestor ryggsäck att bära. Sverige har ju
              högst skatt på precis allting. Det går inte att kompensera för
              det bransch för bransch, verksamhet för verksamhet.
            </seg>
            <seg>
              Det går inte heller att föra en skattepolitik, och det vill jag
              inte bara rikta till regeringen, tvärtom, där den som har störst
              lastbil och kan stå mest i vägen vinner.
            </seg>
            <seg>
              Folkpartiet säger ja till en europeisk koldioxidskatt.
            </seg>
            <seg>
              Det är ju så vi kan skaffa en internationellt likvärdig konkurrenssituation.
              Vi kommer att säga nej till den här sista tioöringen. Det är väl
              mer som att hälla diesel i såren än att skapa en grön skatteväxling.
            </seg>
            <seg>
              Fru talman! Vad Sverige behöver är en riktig skattereform som
              lägger grunden för framtiden. Vi behöver sänka marginalskatter
              och marginaleffekter så att människor själva märker att de kan
              påverka sin situation. En människa är inte vad hon har varit utan
              vad hon kan bli. Då vill jag säga att ett modernt skattesystem
              faktiskt dessutom kan bidra till att öka jämställdheten och bekämpa
              segregationen.
            </seg>
            <seg>
              De svenska skatte- och välfärdssystemen kommer sannerligen också
              att möta en stor utmaning från befolkningsutvecklingen. Vi blir
              ju äldre och äldre -
            </seg>
            <seg>
              inte bara var och en som vi kan märka ibland utan också alla
              tillsammans. Då krävs det att fler arbetar mer eftersom färre
              ska försörja fler på sitt arbete. Då kan jag säga att arbetstidsförkortningar
              som man beslutar om här i huset är helt fel för att möta den utmaningen.
              Det är bra att regeringen håller stödpartierna stången om lagreglerade
              arbetstidsförkortningar. Det är bra om ni kommer med förslag om
              mer flexibelt uttag av den ledighet som människor har om det nu
              är så det är. Budgetpropositionen ger inget alldeles entydigt
              besked. Alldeles nyss fick vi höra att ni ändå på något sätt var
              överens om de här lagregleringarna.
            </seg>
            <seg>
              Nåväl, jag kan i alla fall hälsa Ringholm att är det så att ni
              behöver få igenom reformerade arbetstidslagar som ger människorna
              själva mer makt över sin tid och sitt arbete i stället för mera
              regler om hur de ska göra, då är det bara att säga till oss.
            </seg>
            <seg>
              Fru talman! Det behövs ett ökat arbetsutbud - under den rubriken
              pratar man om den här maxtaxan. Vi tycker att det är jättebra
              att polletten äntligen har ramlat ned när det gäller det här med
              marginaleffekter. Men jag tycker att det är lite konstigt att
              ni i majoriteten ständigt ska hålla på och dividera med småbarnsmammorna.
              En del har ju hört talas om det här att man får gröt i huvudet
              när man föder barn. Det verkar som om de tror att det är något
              som sedan gäller för resten av livet, att småbarnsmammorna på
              något sätt ständigt måste dirigeras. Först ska de ha obligatorisk
              mammaledighet, sedan ska de ha längre föräldraledighet så att
              de säkert stannar hemma. Sedan ska man med hjälp av maxtaxan se
              till att de jobbar mer. Jag kan bara säga att det är inte så att
              man får gröt i huvudet av att ha småbarn. Sveriges kvinnor är
              fullkomligt kapabla att precis på samma sätt som Sveriges män
              bestämma själva.
            </seg>
            <seg>
              Fru talman! Det talas också om en offensiv för jämlikhet här.
              Då vill jag säga att den viktigaste offensiven för jämlikhet vore
              om regeringen kunde göra något rejält åt skolan. Det är bra att
              finansministern ska åka ut till Rinkeby, för just Rinkebyskolan
              är ett bra exempel på detta. Där satsar man på ordning, på lugn
              och ro, på kunskaper och på att ställa krav, men också på att
              sätta höga mål och ha förväntningar på eleverna.
            </seg>
            <seg>
              Det är nämligen så att de ungar som behöver skolan allra mest
              också ska ha den bästa skolan. Så är det sannerligen inte i dag.
              En del av det svenska samhället som inte alls passar in i de här
              paradisskildringarna är ju just skolan. Nästan varje vecka kommer
              det uppgifter om att läget är alarmerande och om att detta är
              ett problem som växer. Fler blir underkända. Fler ungdomar hoppar
              av. Fler blir inte gymnasiebehöriga.
            </seg>
            <seg>
              Fler blir mobbade. Fler flickor kallas horor.
            </seg>
            <seg>
              Den enda lösning Socialdemokraterna kan fundera ut är mer pengar.
              Det kan säkert behövas, men inga pengar i världen hjälper om de
              inte går hand i hand med förändringar i skolan. Det måste bli
              mycket större utrymme för baskunskaper. Det måste bli arbetsro.
              Det måste vara attraktivt att vara lärare. Då är det jättekonstigt
              att de här pengarna inte ska kunna få användas till att göra det
              mer attraktivt för de lärare som finns i dag att fortsätta vara
              lärare.
            </seg>
            <seg>
              Fru talman! Till sist vill jag säga att vi har pratat om att
              utgifterna ökar i stället för att man genomför strukturreformer
              för framtiden. Trots att utgifterna ökar på alla upptänkliga områden
              är det några saker vi särskilt saknar. Låt mig nämna två.
            </seg>
            <seg>
              Det första är Sveket mot änkorna. Jag behöver egentligen inte
              säga mer, Bäckström, än "änkorna". I
            </seg>
            <seg>
              den här takten tar det ju resten av det här århundradet innan
              vi är tillbaka där vi var innan ni slog till. Det andra är biståndet.
              Pierre Schoris löften om att allt som hade frusit inne skulle
              få betalas ut kommer fortfarande inte att verkställas med den
              här budgeten.
            </seg>
            <seg>
              Ökningen med en promille av BNI visar väl ganska tydligt vad
              den internationella solidariteten och rättvisan har för plats
              på dagordningen.
            </seg>
            <seg>
              Jag var själv nyss i södra Afrika. Jag såg hivspridningen, som
              är enorm. Fattigdomen är stor och antalet föräldralösa barn utan
              försörjning, skolgång eller ens ett par skor bara växer. Det behövs
              i dessa dagar sannerligen också en ökad satsning på internationell
              solidaritet.
            </seg>
            <seg>
              Fru talman! Sverige behöver inte självgod kontemplation. Sverige
              behöver fortsatta ekonomiska reformer för att se till att de goda
              tiderna varar längre och når fler. Människor måste få bestämma
              mer själva, oavsett om vi bor i förort eller glesbygd, oavsett
              om vi är kvinnor eller män, barn eller gamla. Regeringens budget
              innehåller inte de förslag som behövs.
            </seg>
            <seg>
              Vi liberaler kommer därför den 5 oktober att lägga fram ett förslag
              till en alternativ budget för en ny frihetstid.
            </seg>
            <seg>
              (Applåder)
            </seg>
          </u>
          <note type="speaker">
            Anf. 9 YVONNE RUWAIDA (mp):
          </note>
          <u who="yvonne_ruwaida_b06665" xml:id="i-e513d585a7cde354">
            <seg>
              Fru talman! Jag tycker att det beklämmande att höra den svartmålning
              av den svenska välfärden som många här i kammaren sysslar med.
              Jag kan säga att det i dag är väldigt få som vill bli lärare.
              Och jag tror att ledamöter i denna kammare bär ett ansvar för
              detta. När man hela tiden säger att svensk skola är dålig, svensk
              skola är en katastrof, så bidrar man knappast till att få människor
              att vilja utbilda sig till lärare. Svensk skola har brister -
              ja. Vi har i de olika partierna olika syn på hur man kan förbättra
              skolan.
            </seg>
            <seg>
              Svensk skola har fått spara alldeles för mycket under
            </seg>
            <seg>
              90-talet. Hade jag fått bestämma hade jag inte sparat på skolan.
              Men jag hade ingen möjlighet att påverka den politiken.
            </seg>
            <seg>
              Men att syssla med den typen av svartmålning i ett rikt land
              som Sverige, i ett land som har en ganska stor välfärd, tycker
              jag är beklämmande och oansvarigt.
            </seg>
            <seg>
              Jag håller i dag mitt första anförande här i finansdebatten.
              Det tycker jag är både spännande och skrämmande. Jag kommer här
              att förklara Miljöpartiets ståndpunkt i många viktiga frågor.
            </seg>
            <seg>
              Vi har gjort en uppgörelse med Socialdemokraterna och Vänsterpartiet
              om budgeten. Det innebär på inget sätt att vi har samma syn i
              alla frågor. Det finns stora ideologiska skillnader mellan oss
              och Socialdemokraterna och Vänsterpartiet.
            </seg>
            <seg>
              Däremot finns det saker i budgeten - och här har vi tagit ett
              ansvar för det svenska samhället och även för världen - som bidrar
              till en förbättring av barnens villkor, en förbättring av miljön
              och en förbättring för vissa av de mest utsatta i samhället, och
              det finns ett ökat internationellt bistånd. De här sakerna är
              viktiga.
            </seg>
            <seg>
              Vi tycker inte att det är tillräckligt, men det är bra.
            </seg>
            <seg>
              Vi har haft en debatt i Sverige som har handlat om en tioöring.
              Den här tioöringen har skapat - och det tycker jag är bra - en
              oerhört viktig diskussion om klimatfrågan. Aldrig någonsin tidigare
              har klimatfrågan lyfts fram på detta sätt. Det vill jag tacka
              alla
            </seg>
            <seg>
              Sveriges bönder för. Det vill jag tacka alla Sveriges åkare för.
              För en gångs skull har vi en verklig diskussion kring den viktigaste
              framtidsfrågan, nämligen växthuseffekten och vad vi ska göra åt
              den. Och det är verkligen på tiden.
            </seg>
            <seg>
              Alltför många politiker har svårt att stå upp för att världen
              behöver mindre utsläpp från fossila bränslen.
            </seg>
            <seg>
              Det gäller även mina samarbetspartier som inte vågade höja bensinskatten
              och som inte förmådde att höja dieselskatten mer, för en tioöring
              på dieseln är inte tillräckligt.
            </seg>
            <seg>
              Jag tycker att åkarna i Sverige i dag beter sig som kamikazepiloter.
              Vill man verkligen vara beroende av en produkt? Vill man verkligen
              vara fast i oljebolagens och de oljeproducerande ländernas klor?
              Vill man verkligen detta?
            </seg>
            <seg>
              Jag tror att om åkerinäringen i Sverige skulle tänka lite mer
              långsiktigt skulle man inse behovet av att utveckla alternativ.
              Det har man snackat om länge.
            </seg>
            <seg>
              Alternativ finns. I Brasilien har man främst etanoldrivna bussar.
              Det finns i dag produkter som tyvärr är dyrare men som inte är
              fossilberoende eller som är mindre fossilberoende.
            </seg>
            <seg>
              Men för att de här alternativen ska få en verklig chans måste
              vi använda ekonomiska styrmedel. Det är en nödvändighet.
            </seg>
            <seg>
              Många här pratar om att den här budgeten är en återgång till
              det gamla, att det är drömmen om 70-
            </seg>
            <seg>
              talet.
            </seg>
            <seg>
              Det håller inte jag med om. Vi har tagit två oerhört viktiga
              steg i budgeten. Dels är det skatteväxlingen, en ökad miljöstyrning
              av skattepolitiken. Dels gör vi stora satsningar på barnen och
              utbildning. Och det är positivt.
            </seg>
            <seg>
              När det gäller hela diskussionen kring tioöringen tycker jag
              att det är spännande att alla våra EU-
            </seg>
            <seg>
              vänner här i riksdagen glömmer bort den debatt som finns i andra
              EU-länder. Är det inte så att bönderna i alla EU-länder säger
              att de har den största ryggsäcken? Är det inte så att åkerinäringen
              i alla länder säger:
            </seg>
            <seg>
              Vi har den största ryggsäcken? I alla länder i EU!
            </seg>
            <seg>
              Konstigt! Kan alla åkerinäringar, alla bönder i alla
            </seg>
            <seg>
              EU-länder ha det sämst? Så är det inte. Det är ingen verklighetsbild.
              Och snälla, läs Die Welt! Läs olika tidningar i andra EU-länder
              och följ med i den europeiska debatten! Då skulle ni veta detta.
              Jag tror faktiskt att ni vet det.
            </seg>
            <seg>
              Vad åkarna och många politiker här i riksdagen glömmer bort är
              att det inte är så att vi i Sverige har den högsta beskattningen
              av bensin. Vi har inte den högsta beskattningen av diesel.
            </seg>
            <seg>
              Vad man också glömmer bort är att svenska vägar är gratis. Om
              man ska åka mellan Bryssel och Strasbourg kostar det för en personbil
              2 kr per mil. För en lastbil kostar det 5 kr per mil. Det är en
              kostnad som varken svenska bilister eller de svenska lastbilarna
              har.
            </seg>
            <seg>
              Det här är någonting man inte pratar om. Hur kommer sig detta?
              Jag tycker att det är anmärkningsvärt.
            </seg>
            <seg>
              I ett land som England har både högern och vänstern, både Labour
              och Tories, haft en strategi på lång sikt som innebär att man
              ökar bensinskatterna och dieselskatterna successivt.
            </seg>
            <seg>
              Varför har man gjort detta i ett marknadsekonomiskt land som
              England, som alltid låter marknadsekonomin styra? Man har gjort
              det därför att man vill att bilismen betalar sina egna kostnader.
              Enligt den brittiska läkartidningen The Lancet uppgår sjukvårdskostnaderna
              för avgasrelaterade sjukdomar till
            </seg>
            <seg>
              1,7 % av BNP. Det är väldigt mycket pengar.
            </seg>
            <seg>
              Till detta måste läggas kostnader för övergödning av mark och
              vatten, frätskador på våra byggnader, skördeskador på grund av
              marknära ozon - bönderna får en mindre vinst därför att det marknära
              ozonet minskar deras vinst - och avgasernas bidrag till växthuseffekten.
              I dag betalar inte bilismen de här kostnaderna. Det har man insett
              i England. Det är därför både högern och vänstern har haft, tycker
              jag, den mest effektiva bensin- och dieselbeskattningen.
            </seg>
            <seg>
              Vad vi behöver är nya drivmedel för framtiden. Vi behöver det
              nu. Vi kan inte bara prata om det, vilket man har gjort i den
              här riksdagen under lång tid. Det är ord. Vi behöver handling,
              och vi tar ett viktigt första steg i denna budget.
            </seg>
            <seg>
              Den här gången är det en riktig skatteväxling. Jag tycker att
              det är lite anmärkningsvärt att ingen har nämnt den sänkta arbetsgivaravgiften.
              Vi sänker arbetsgivaravgiften med 1 miljard kronor som en del
              av skatteväxlingen. Det är många som aldrig trodde att vi skulle
              få igenom detta. Vi har alltid pratat om det, och vi har fått
              igenom det.
            </seg>
            <seg>
              För oss är en skatteväxling en växling där man minskar inkomstskatten
              och där man minskar arbetsgivaravgifterna, och man gör detta för
              att hushållen och företagen sektorsvis ska bli kompenserade. Man
              ska öka miljöstyrningen, man ska inte öka den totala beskattningen.
            </seg>
            <seg>
              Att vi dessutom gör detta i en budget där vi har möjlighet att
              fortsätta kompensera för egenavgifterna och där vi har möjlighet
              att göra en nödvändig reform av fastighetsskatten är bra. I sin
              helhet blir det en bra skattepolitik.
            </seg>
            <seg>
              När det gäller fastighetsskatten har vi jobbat hårt för att införa
              en begränsningsregel. Den finns där nu.
            </seg>
            <seg>
              De med låga inkomster kommer inte att drabbas av alltför hög
              fastighetsskatt.
            </seg>
            <seg>
              Dessutom har vi tagit ett steg för att avveckla sambeskattningen
              av förmögenhetsskatten - ett stort och viktigt steg. Det är vi
              väldigt glada för.
            </seg>
            <seg>
              Jag kanske hoppar lite fram och tillbaka, men det här är min
              första finansdebatt så ni får ursäkta mig för det.
            </seg>
            <seg>
              När det gäller tioöringen och de demonstrationer som har varit
              här i Sverige tycker jag att det är bra att folk demonstrerar.
              Jag tycker att det är bra att folk har ett aktivt engagemang och
              försöker påverka politiken.
            </seg>
            <seg>
              Men jag tycker inte att det är bra att polisen behandlar olika
              grupper olika. När ungdomar och miljöaktivister demonstrerar kommer
              polisen dit på en gång. När sedan åkerinäringen blockerar hamnar
              och stoppar transporter vill de själva kalla det för parkeringsförseelse.
              Men polisen skulle aldrig ha samma tålamod om det var ungdomar
              som satt i bilar och blockerade de svenska hamnarna.
            </seg>
            <seg>
              Det här tycker jag är allvarligt. Det är allvarligt för vår demokrati
              att polisen behandlar olika intressen olika i vårt samhälle. Så
              får det inte vara.
            </seg>
            <seg>
              Enligt en undersökning av Unicef som publicerades den 14 juni
              i år har svenska barn det bäst i världen. Svenska barn har det
              bäst i världen! Ingenstans lever så få barn i fattigdom som i
              Sverige. Det är glädjande att höra.
            </seg>
            <seg>
              Samtidigt kan man också läsa att den vanligaste dödsorsaken bland
              unga män mellan 15 och 30 är självmord. Den vanligaste dödsorsaken
              bland unga män mellan 15 och 30 är självmord! Det här lär oss
              att det inte räcker med ett tvåtredjedelssamhälle eller ens med
              ett sjuåttondelssamhälle. Vi måste alltid sträva mot ett samhälle
              för alla, där alla får sin chans.
            </seg>
            <seg>
              Under de hårda åren av besparingar drabbades skola, barnomsorg
              och barnfamiljer. Ett skyddsnät ska vara till för att fånga upp
              de svagaste, men nätets maskor blev alltmer glesa. Nu satsar vi
              på barnen, och det är en väldigt viktig och nödvändig reform.
            </seg>
            <seg>
              En annan sak som vi har pratat om i dag är arbetet, och här är
              budgeten ett misslyckande. Det är ett misslyckande då regeringen
              inte velat tillmötesgå den stora opinion som kräver en arbetstidsförkortning.
              Vi lever i en tid då stress och utbrändhet blir allt vanligare.
              Den faktiska pensionsåldern i LO-kollektivet ligger under 61,2
              år, och i många yrkesgrupper i LO-
            </seg>
            <seg>
              kollektivet ligger den mycket därunder.
            </seg>
            <seg>
              Om många jobbar mycket under kort tid och sedan inte orkar jobba
              alls, är det en dålig affär för den enskilde och för samhället.
              Kostnaden för sjukpenningen låg första halvåret i år 30 % över
              kostnaden för motsvarande period förra året. Detta visar att en
              konjunkturuppgång också har sina nackdelar, sitt mänskliga pris.
            </seg>
            <seg>
              Vi i Miljöpartiet de gröna vill sänka normalarbetstiden, och
              det är en av de viktigaste reformer som behöver genomföras i framtiden.
              I stället för att genomföra en arbetstidsförkortning vill socialdemokraterna
              tyvärr införa en semesterdag till under denna mandatperiod. Det
              är ett stort svek, speciellt mot kvinnorna i den offentliga sektorn.
            </seg>
            <seg>
              En av de frågor som Lena Ek tog upp var maxtaxan. Det mesta av
              den kritik som Lena Ek framförde mot maxtaxan hade varit relevant
              om socialdemokraternas ursprungsmodell hade blivit verklighet.
            </seg>
            <seg>
              Men tack vare de förändringar som vi fick igenom i våras blev
              utfallet bättre för låginkomsttagare, ensamstående och deltidsarbetande.
              Maxtaxan innebär inte bara ett maxbelopp för dagisavgiften utan
              utgår också från att maximalt 3 % av hushållens inkomst ska gå
              till dagisavgiften. För de allra flesta, även för dem i låga inkomstlägen,
              innebär detta en sänkt avgift.
            </seg>
            <seg>
              När det sedan gäller föräldrapolitiken i stort hoppas jag att
              vi kan få stöd från de borgerliga för vårt önskemål om en lagändring
              som möjliggör för en enskild förälder att vara kommunal dagbarnvårdare
              åt eget barn. Vi kommer att väcka en motion om detta här i riksdagen
              och hoppas få stöd för den. Det skulle göra det möjligt för enskilda
              som inte har sina barn i barnomsorg att få större resurser. Det
              finns i dagens system en obalans som vi vill rätta till. Vi hoppas
              att få stöd från er med detta.
            </seg>
            <seg>
              Kort sammanfattat är detta en budget som tar viktiga steg i social
              och ekologisk riktning. Den förbättrar miljön och förutsättningarna
              för barnen. Det är här som framtiden ligger. Det är det här som
              är viktigt. Vi kan inte, som vissa här vill, bara sänka skatter
              och hoppas på dynamiska effekter, utan att ta ett ansvar.
            </seg>
            <seg>
              Vi har en budget i balans, och det är jag stolt över. Vi skriver
              av på statsskulden och genomför skattesänkningar på ett ansvarsfullt
              sätt. Det är något väldigt positivt för framtiden, för barnen
              men också för en möjlighet att stå utanför EMU.
            </seg>
            <seg>
              (Applåder)
            </seg>
            <seg>
              Anf. 10 Finansminister BOSSE RING-
            </seg>
            <seg>
              HOLM (s):
            </seg>
            <seg>
              Herr talman! Det är lätt att instämma i det som
            </seg>
            <seg>
              Yvonne Ruwaida inledningsvis sade, att då man hör de borgerliga
              företrädarnas verkligen dystra beskrivning av tillståndet i landet
              tror man att man befinner sig någon annanstans än just i välfärdslandet
              Sverige.
            </seg>
            <seg>
              Jag vaknade tidigt i morse, och jag förstår att också mina borgerliga
              meddebattörer har gjort det. Jag läste Expressens nätupplaga,
              vilket jag inte vet om några av de borgerliga debattörerna gjorde.
              Det är möjligt att de i så fall reagerade på ett helt annat sätt
              än jag. Jag blev när jag såg vad som stod i Expressens nätupplaga
              i morse ännu gladare än vad jag var, och jag vill därför citera
              det. Det borde kunna muntra upp dysterkvistarna i borgerligheten
              - Pilsäter och vad de heter.
            </seg>
            <seg>
              Det stod så här:
            </seg>
            <seg>
              "Glöm Kajsa, Therese och J-O. Guldet tar vi på hemmaplan.
            </seg>
            <seg>
              Med sänkta skatter i dagens budget och en urstark högkonjunktur
              blir de flesta vinnare."
            </seg>
            <seg>
              Jag blir glad över beskrivningen, för den stämmer ganska väl,
              men jag förstår om kanske några av borgerlighetens företrädare
              försjönk ytterligare i dysterhet och somnade om någon timme till.
            </seg>
            <seg>
              Nu hoppas jag naturligtvis att vi inte bara tar guld på hemmaplan
              utan att Kajsa, Therese, J-O och kanske några fler kan följa upp
              Pia Hansens guld borta i
            </seg>
            <seg>
              Australien, så att vi får både idrottsliga och ekonomiska framgångar.
              Men det är väl ändå rätt fantastiskt att när vi lägger fram en
              budget som handlar om framtiden, om hur vi kan fördela de resurser
              som vi mödosamt jobbar ihop via ökad tillväxt och fler jobb, börjar
              Gunnar Hökmark omedelbart tala om 70-talet.
            </seg>
            <seg>
              Förra veckan handlade det om 90-talet, och nu är det
            </seg>
            <seg>
              70-talet som Hökmark återkommer till. Men det är egentligen hela
              tiden samma tema som Hökmark har.
            </seg>
            <seg>
              Från ett mig närstående ungdomsförbund sades det i samband med
              millennieskiftet att inte någon skulle lämnas kvar på 1900-talet,
              men då glömde man naturligtvis bort Hökmark. Hökmark talade om
              sänkta skatter. Som Lars Bäckström tidigare sade:
            </seg>
            <seg>
              Oavsett om det är ett dåligt eller ett bra konjunkturläge, oavsett
              om det går dåligt eller bra för Sverige, är alltid sänkta skatter
              lösningen.
            </seg>
            <seg>
              Jag tycker att Gunnar Hökmark och jag skulle kunna ta upp en
              diskussion om skattesänkningar, för jag tror att det är i synen
              på skatter som skiljelinjen mellan socialdemokratin och Moderata
              samlingspartiet går. Det är en ideologisk skillnad. Den fanns
              på
            </seg>
            <seg>
              70-talet, och den finns också nu på 2000-talet.
            </seg>
            <seg>
              Skillnaden är den att vi socialdemokrater ser skatter som ett
              instrument för att säkra en välfärd för alla. Ingen ska vara kvar
              i det förgångna, i orättvisor och i risiga förhållanden. Moderata
              samlingspartiet talar hela tiden om att om man sänker skatterna,
              ökar man makten för den enskilde. Vems makt? Vems valfrihet är
              det som ökar, Gunnar Hökmark?
            </seg>
            <seg>
              Om medelinkomsttagaren enligt moderaternas skattepolitik får
              800 kr mer i månaden att öka sin standard med, kan man säga att
              hans eller hennes valfrihet ökar något, men om 50 000-
            </seg>
            <seg>
              kronorsinkomsttagaren får 8 000 kr i månaden, ökar naturligtvis
              dennes makt och valfrihet tio gånger så mycket. Det är där som
              synen skiljer sig mellan socialdemokratin och Moderata samlingspartiet.
              Vi tycker inte att det är rättvist att höginkomsttagaren ska få
              tio gånger mer pengar till sitt förfogande.
            </seg>
            <seg>
              Man kan ha olika uppfattningar om detta, och där går en politisk
              skiljelinje. Människor får i framtida val ta ställning till om
              de tycker att det ska vara en sådan fördelningspolitik att den
              som tjänar 50 000 kr ska ha tio gånger så mycket i skattesänkning
              som den vanlige löntagaren, tjänstemannen eller LO-
            </seg>
            <seg>
              medlemmen har.
            </seg>
            <seg>
              Moderaterna föreslog nyligen - Gunnar Hökmark vågar faktiskt
              inte ens nämna det - att man ska sänka skatterna så att en tredjedel
              av statens budget försvinner. Alla kan räkna ut hur stora barnbidragen
              då kommer att bli - ett par hundra eller trehundra kronor
            </seg>
            <seg>
              - hur det blir när polissatsningarna och pensionerna ska ned
              med en tredjedel osv.
            </seg>
            <seg>
              Det är egentligen fantastiskt att moderaterna presenterar ett
              så omvälvande skatteförslag, som går längre än exempelvis i länder
              där det finns högerpartier som egentligen står längre till höger
              än vad Moderata samlingspartiet gör. Inte ens i de länderna har
              man sådana fantastiska förslag som Moderata samlingspartiet i
              Sverige har, exempelvis om "platt skatt", som ju tar bort varje
              form av rättvisemoment i skattepolitiken.
            </seg>
            <seg>
              Skatt efter bärkraft är en princip som Moderata samlingspartiet
              sällan har haft någon förståelse för och som det naturligtvis
              till varje pris vill försöka fly från. Där finns en jättestor
              ideologisk skillnad mellan socialdemokratin och moderaterna.
            </seg>
            <seg>
              Gunnar Hökmark ondgör sig över att vi betalar av för fort på
              den statsskuld som Gunnar Hökmarks partivänner, Bildt och vad
              de hette, byggde upp i början på 90-talet. Nu förfasar han sig
              över att vi försöker betala av denna statsskuld för snabbt. En
              stund efteråt säger Karin Pilsäter att hon inte riktigt vet vad
              som är regeringens mål. I meningen innan refererade hon att överskottsmålet
              var 2,5 %. Om hon hade kommit ihåg vad hon sade 30 sekunder tidigare,
              hade hon varit mer vetande än vad hon gjorde gällande.
            </seg>
            <seg>
              Ni får reda ut det i borgerligheten, om ni vill betala av för
              lite eller för mycket på statsskulden och återkomma till er slutsats
              på det området.
            </seg>
            <seg>
              Gunnar Hökmark talar om valfrihet. Begreppet valfrihetens samhälle
              fanns i en skrift av Tage Erlander, inte på 70-talet utan t.o.m.
              på 60-talet. Tage Erlander tog där upp den ideologiska offensiven
              för ett valfrihetens samhälle. Det bygger på ett samhälle där
              rättvisa och solidaritet är bärande principer. Det handlar om
              valfrihet för alla medborgare, inte bara några. Det är inte bara
              valfrihet för den som får
            </seg>
            <seg>
              8 000 kr i skattesänkning utan även för den som, enligt Gunnar
              Hökmarks idé, ska ha ganska lite i skattesänkning. Där finns också
              tydliga ideologiska skillnader mellan våra två partier i synen
              på valfrihet.
            </seg>
            <seg>
              I Moderata samlingspartiets politik finns en sida som man sällan
              håller fram. Om man sänker skatten -
            </seg>
            <seg>
              det kan vara så mycket att en tredjedel av statsbudgeten försvinner
              eller med upp till 120 miljarder -
            </seg>
            <seg>
              finns hela tiden en baksida: Någon ska betala.
            </seg>
            <seg>
              Vad är det för ny politik som Moderata samlingspartiet står för
              när man kräver att avgiften till akassan ska höjas med 2 000 kr
              per år? Vad är det för nytt i att dra ned anslagen till vård,
              skola och omsorg med 15 miljarder? Vad är det för nytt i att 50
              000
            </seg>
            <seg>
              färre ska jobba i vården? Det är ett annat moderatkrav. Vad är
              det för nytt i att gå tillbaka till en 75-
            </seg>
            <seg>
              procentig ersättningsnivå i a-kassa, sjukförsäkring och föräldraförsäkring,
              som vi hade under krisåren?
            </seg>
            <seg>
              Vad är det för nytt i att nu införa extra karensdagar, som en
              del av moderaternas valfrihet för den enskilde, Gunnar Hökmark?
              Det är ju något man förespråkar i sin politik.
            </seg>
            <seg>
              Jag tror att verkligheten - inte bara vad vi säger att vi vill
              göra, vilken politik vi vill driva - är den bästa mätaren på vilka
              resultat våra partier har nått.
            </seg>
            <seg>
              Verkligheten visar att vi, under de år då Gunnar
            </seg>
            <seg>
              Hökmarks parti hade möjlighet att påverka svensk ekonomi och
              svensk politisk utveckling, hade en negativ tillväxt. Vi fick
              mindre och mindre pengar att röra oss med varje år.
            </seg>
            <seg>
              Nu har vi haft en socialdemokratisk regering som har rensat upp
              efter de sanerade statsfinanser som den borgerliga regeringen
              åstadkom. I ett par års tid har vi haft en hög tillväxt. Vi ser
              också en god tillväxtmöjlighet åren framöver. Ni lämnade efter
              er en 8-
            </seg>
            <seg>
              procentig arbetslöshet. Nu är vi framme vid 4-
            </seg>
            <seg>
              procentsmålet. Vi ska ned ännu lägre, mot full sysselsättning.
            </seg>
            <seg>
              Ni tvingades att i panik dra på er enorma utgifter för att klara
              det allra mest akuta. Ni brände 70 % av bruttonationalprodukten
              till offentliga utgifter, helt emot er ideologi. Ni använde 70
              % av bruttonationalprodukten. Ni tvingades låna till allting,
              och ändå gick det inte ihop.
            </seg>
            <seg>
              I dag är vi nere på en nivå där vi har råd att betala reformer.
              De 18 miljarder kronor i nya reformer till barn, barnfamiljer,
              pensionärer och andra som vi kan lägga ut nästa år betalar vi
              med egna, hoptjänade pengar och inte med lånade pengar, som på
              Bildts tid i början på 90-talet.
            </seg>
            <seg>
              Vi har inte längre några budgetunderskott, som på den borgerliga
              tiden, som driver upp räntan och inflationen. Vi har ett överskott.
              Ni inom borgerligheten kan fortsätta träta om hur stort överskottet
              ska vara och hur det ska definieras.
            </seg>
            <seg>
              Mats Odell upprepar att han ingenting har förstått av det maxtaxeförslag
              vi har lagt fram. Det förvånar mig inte. Han säger att han inte
              förstår att maxtaxan skulle vara en offensiv för sysselsättningen.
            </seg>
            <seg>
              Maxtaxan är i första hand för barnen. Men den är också ett sätt
              att ge barnens föräldrar chans att jobba utan att förlora på det.
              Den mamma eller pappa som i dag vill gå upp i arbetstid får då
              högre dagisavgift och lägre inkomst. Den föräldern avstår naturligtvis
              från att gå upp i arbetstid på arbetsmarknaden.
            </seg>
            <seg>
              Maxtaxans stora förtjänst är att den kapar av marginaleffekterna.
              Det förstår inte Mats Odell. Han förstår inte att en ensamstående
              förälder i dag förlorar på att öka sitt arbetstidsutbud och kommer
              att vinna på maxtaxa. Det måste vara bra för barnet också, om
              föräldern kan få ihop några kronor mer som kan användas till familjeekonomin.
              I dagsläget står man inför den situationen att man förlorar på
              det, med de höga barnomsorgstaxorna i moderatstyrda kommuner som
              Nacka.
            </seg>
            <seg>
              Jag ska ta upp två saker till som Mats Odell diskuterade. Det
              ena är fastighetsskatten. Fastighetsskatten är en följetong här
              i kammaren sedan många år tillbaka. Häromdagen åkte jag tunnelbana.
              Då kom en person som jag inte kände fram till mig och visade upp
              en liten dagsvers, som skrevs 1968. Den ingår i en samling som
              heter Sakta mak, av en inte helt okänd person - Alf Henrikson.
              Han skrev så här under rubriken Taxeringsvärde.
            </seg>
            <seg>
              Hur lätt kan man inte bli omätligt rik!
            </seg>
            <seg>
              Det är bara att bida stilla.
            </seg>
            <seg>
              Då faller i brevlådan en magnifik uppskattning av ens villa.
            </seg>
            <seg>
              Ens bräckliga lantliga stuga som beklagligtvis knappast kan stå
              har ett värde som heter duga, det får man skriftligt på.
            </seg>
            <seg>
              Det var 1968. Det mesta upprepar sig.
            </seg>
            <seg>
              Vi har de senaste åren av olika skäl haft en fryst taxeringsvärdesnivå.
              Det har i praktiken varit till fördel, framför allt för dem med
              hus i attraktiva områden med snabbt växande huspriser. De har
              undgått en ökad beskattning.
            </seg>
            <seg>
              Vi har nu bestämt oss för att lägga fram ett förslag som utgår
              från att vi inte ska ta in mer inkomster totalt från fastighetsskatt
              nästa år. Vi ska ha en oförändrad nivå på statsinkomsterna från
              fastighetsskatt.
            </seg>
            <seg>
              Vi gör en omfördelning på så vis att vi låter taxeringsvärdena
              slå igenom. Det är själva tanken med systemet. Det innebär att
              man i delar av landet får höjd fastighetsskatt. I andra delar
              tjänar man på det.
            </seg>
            <seg>
              Jag vill säga till Lena Ek att de stora vinnarna med denna typ
              av fastighetstaxering och fastighetsskatt är Valdemarsvik och
              andra orter som inte har haft en så snabb utveckling av huspriserna.
              Yvonne
            </seg>
            <seg>
              Ruwaida påminde också om att vi jobbar med en begränsningsregel,
              för att komma åt akuta problem i t.ex. skärgårdsområden. Där finns
              människor med låga inkomster som har rimliga hus, som av olika
              skäl fått höga taxeringsvärden. De ska också kunna få bra villkor
              i fortsättningen.
            </seg>
            <seg>
              Alla löntagare får sänkt skatt via kompensationen för egenavgifter.
              Dessutom får ännu fler, 1,7 miljoner pensionärer, en skattesänkning
              genom en höjning av grundavdraget. Därmed kommer det att bli ökade
              kostnader netto för mycket få personer, om man lägger ihop skattesänkningen
              med det som händer på fastighetsskattesidan. Det gör en oerhört
              stor skillnad.
            </seg>
            <seg>
              Lars Bäckström konstaterade att han hade blivit omkörd av socialdemokratin
              till vänster. Det är den naturliga sidan, vilket han också konstaterar.
              Det gäller pengarna till skolan. Vänsterpartiet, regeringen och
              Miljöpartiet är nu överens om att satsa 5 miljarder på en nivåhöjning
              i skolan de närmaste åren.
            </seg>
            <seg>
              Sedan säger Lars Bäckström att det vore bättre om pengarna kunde
              komma nu och inte om fem år, så att de elever jag ska träffa i
              Rinkebyskolan i eftermiddag inte behöver vänta så länge.
            </seg>
            <seg>
              Lars Bäckström vet att pengarna kommer redan nästa år. De elever
              jag träffar i Rinkebyskolan kommer att ha nytta av dem redan nästa
              år, om de nu går i åttonde klass.
            </seg>
            <seg>
              Det är intressant att en kommun som Helsingfors under perioden
              med det höjda stödet till skolorna kommer att kunna anställa tusen
              nya lärare, skolpsykologer, kuratorer och annan skolpersonal som
              ett stöd för de elever och ungdomar som har det svårast i grundskolan
              eller i gymnasieskolan. Vi ska självfallet se till att takten
              kan hållas och att vi kan utveckla den miljard för miljard så
              att vi kommer upp i de 5 miljarderna åren framöver.
            </seg>
            <seg>
              Jag ska ta upp en diskusson som flera har berört lite grann.
              Den handlar egentligen inte om dieselskatten utan mer om åkerinäringen.
              Jag träffade i går företrädare för åkeribranschen på både arbetsgivarsidan
              och den fackliga sidan. Det var inte min slutsats utan deras slutsats
              att det egentligen inte är dieselskatten - varken tioöringen eller
              den totala dieselskatten - det handlar om för åkerinäringen, utan
              åkerinäringens kostnadsläge.
            </seg>
            <seg>
              När det gäller dieselskatten ska vi ha i minne att vi i Sverige
              tvingas betala ett pris för diesel som är en krona högre än EU-genomsnittet.
              Bristen på konkurrens mellan oljebolagen ger detta resultat. Då
              kan man fundera på om det finns brist på konkurrens på annat håll
              också.
            </seg>
            <seg>
              Åkerinäringen har varit en hemmanäring ganska länge. Den har
              fått ökad internationell konkurrens under senare år. Det är naturligtvis
              någonting som många tycker är obehagligt. Men det är ett faktum
              att en del av våra effektivitetsvinster i vår ekonomi är att vi
              kan öka konkurrensutsättningen och på det sättet få ett effektivare
              utnyttjande av våra transporter.
            </seg>
            <seg>
              Jag beklagar att Mats Odell som gammal kommunikationsminister
              så föraktfullt talar om järnvägar och järnvägsinvesteringar. Jag
              skulle vilja se fortsatta och gärna snabbare utbyggnader av järnvägen.
              Men Mats
            </seg>
            <seg>
              Odell talar snarast föraktfullt om att man inte kan dra järnväg
              än hit och än dit. Jag tror att vi kan förstärka järnvägstrafiken
              och se till att den får sjystare konkurrensvillkor så att vi av
              miljöskäl kan se att mer och mer av de nya transporterna i framtiden
              också kan hanteras på järnväg.
            </seg>
            <seg>
              Poängen är att det här är en bransch som är utsatt för en hård
              och växande internationell konkurrens.
            </seg>
            <seg>
              Det finns säkerligen en del frågor som det från regeringens sida
              finns anledning att fortsätta att diskutera med åkerinäringen.
              Näringsministern hade i början på det här året tillsammans med
              åkerinäringen tagit fram ett särskilt handlingsprogram för att
              stärka åkerinäringens konkurrenskraft. Det finns skäl att på grundval
              av detta handlingsprogram gå vidare med en diskussion. Men vi
              kan inte med några regeringspengar eller samhällsinsatser försöka
              undanta den konkurrens som ändå måste finnas och som snarast bidrar
              till att effektivisera vår ekonomi. Finns det däremot skadliga
              inslag i denna konkurrens - och det kan alltid finnas en diskussion
              om vad det är för något -
            </seg>
            <seg>
              har man skäl att titta på det också för framtiden.
            </seg>
            <seg>
              Lena Ek påminde om detta enkla att reform är lika med förändring.
              Hon sade att det inte finns några förändringar och reformer i
              årets budget. Att föräldrar får 100 kr mer per barn i barnbidrag,
              Lena Ek, är inte det en förändring, är inte det en reform? Att
              kanske
            </seg>
            <seg>
              400 000-500 000 pensionärer får 100-200 kr mer i bostadsbidrag,
              är inte det en reform, en positiv förbättring? Är det inte en
              reform och en förändring till det positiva för de löntagare som
              får ett par eller trehundra kronor i månaden i sänkt skatt?
            </seg>
            <seg>
              Jag tror att det mesta av det som har hänt i Sverige under senare
              år - och Lena Ek och Centerpartiet har varit delaktiga på ett
              positivt sätt i det under 90-talets senare år - har bidragit till
              att vi har stärkt vår ekonomi, vår tillväxt och våra jobb. Det
              har framför allt stärkt efterfrågan på tjänster och varor.
            </seg>
            <seg>
              I exemplet Valdemarsvik gick man från 8-9 %
            </seg>
            <seg>
              arbetslöshet till 1 % på kort tid. Den starkaste kraften och
              förklaringen till denna enorma framgång är naturligtvis att hela
              landet har stärkt efterfrågan. Om vi ökar efterfrågan på företagets
              produkter och tjänster i
            </seg>
            <seg>
              Valdemarsvik och på alla andra ställen i vårt land har vi också
              de bästa förutsättningarna för företagsamheten. Det är därför
              som det är viktigt för oss - och det resoneras också om det i
              finansplanen - att vi kan upprätthålla ett fortsatt efterfrågetryck,
              men inte så högt att det slår över i någon överhettning, inflationsutveckling
              och allt annat.
            </seg>
            <seg>
              Det är därför ingen tillfällighet - och jag får be mina kolleger
              på den borgerliga sidan om ursäkt om jag tvingas berätta det för
              er - att ett av de främsta internationella investmentbolagen,
              Merril Lynch, häromdagen i en jämförelse konstaterade att Sverige
              var det land som hade de bästa tillväxtförutsättningarna för småföretag,
              stora företag och alla typer av företag. Det är inte jag som påstår
              det utan det är investmentbolaget som vid en jämförelse med alla
              de stora industriländerna konstaterar att Sverige har de bästa
              tillväxtförutsättningarna. Jag inser att det kanske inte riktigt
              passar in i er argumentation, men jag vill ändå lite stillsamt
              påminna om detta faktum.
            </seg>
            <seg>
              Karin Pilsäter säger att det är lätt att lova ut nya pengar.
              Ja, det är väldigt lätt. Det var väl någon slags självbekännelse
              för hur någon regering i början på
            </seg>
            <seg>
              90-talet möjligtvis utlovade pengar som inte fanns.
            </seg>
            <seg>
              Skillnaden är att de pengar som vi nu utlovar - de 18
            </seg>
            <seg>
              nya miljarderna för reformer nästa år - finns. De finns t.o.m.
              på det sättet att vi har möjlighet att betala av mer på vår statsskuld
              och t.o.m. möjlighet att bevilja oss vissa skattesänkningar. Det
              är den stora skillnaden på löften och löften.
            </seg>
            <seg>
              När det gäller Karin Pilsäter behöver jag inte ta argumentationen
              kring maxtaxan. Jag tror att det jag sade om Mats Odells replik
              var tillräckligt. Jag beklagar bara att det numera finns ett parti
              mindre som kämpar för jämlikhet och jämställdhet i Sveriges riksdag.
              Folkpartiet var tidigare ett parti som var oerhört intresserat
              av jämställdhet. Jag beklagar om det är så att Folkpartiet mer
              har kastat sig kring halsen på Moderata samlingspartiet och Kristdemokraterna
              i stället för att ha den jämställdhetssyn som man hade på exempelvis
              Bengt Westerbergs tid.
            </seg>
            <seg>
              Jag förstår inte den kritik som Karin Pilsäter riktade mot vår
              skolsatsning med de 5 nya miljarderna.
            </seg>
            <seg>
              Det lät på Karin Pilsäter som att det inte var bra att vi anställde
              nya lärare. Hon tyckte att pengarna skulle gå till den befintliga
              verksamheten och att inga nya lärare skulle anställas. Jag tycker
              att det är utomordentligt märkligt om Folkpartiet inte vill ha
              mer personal i skolan.
            </seg>
            <seg>
              Yvonne Ruwaida tog upp en stor viktig framtidsfråga om arbetstiderna.
              En utgångspunkt för varje arbetstidsdiskussion är att det hela
              tiden handlar om att fördela det löneutrymme, det konsumtionsutrymme,
              vi har för framtiden. Vi har från regeringens sida tyckt att det
              är en fråga för parterna på arbetsmarknaden att avgöra hur löneutrymmet
              ska fördelas. Det finns ingen gratisfil, ingen gratisfinansiering,
              av arbetstidsförkortningar. Det måste tas av det allmänna konsumtionsutrymme
              vi har.
            </seg>
            <seg>
              Det finns mycket starka skäl som talar för att om alla fackliga
              organisationer vill ha arbetstidsförkortningar är också regeringen
              beredd att lägga fram förslag i kammaren om arbetstidsförkortningar.
              Men vi är övertygade om att de fackliga organisationerna känner
              ett stort ansvar för att detta då också ska avräknas i lönediskussion
              och i de avtal som kan komma att träffas. Man kan inte både ha
              ett avtal på en viss nivå och sedan därutöver lägga till någon
              form av arbetstidsförkortning.
            </seg>
            <seg>
              Därför är det oerhört viktigt att fortsätta en sådan diskussion
              från regeringens sida med arbetsmarknadens parter, och inte minst
              med de fackliga organisationerna, för att stämma av och se vilket
              utrymme de fackliga organisationerna bedömer att de vill avstå
              från för att arbeta för arbetstidsreformer.
            </seg>
            <seg>
              Jag tycker inte att man ska förakta arbetstidsreformer som görs
              i små etapper. Det är inget svårt att stå här och säga att vi
              nästa år eller om tre år ska genomföra både trettiotimmarsveckan
              och trettiofemtimmarsveckan. Men det har inte någon täckning i
              verkligheten om vi inte samtidigt beskriver vilka konsekvenser
              det får. Där kan jag ge credit till Yvonne Ruwaida och hennes
              parti. De har ständigt sagt att om man gör arbetstidsförkortningar,
              och framför allt mer omfattande sådana, kan man räkna med att
              man får en minskad tillväxt, dvs. att vår ekonomi inte kommer
              att växa lika snabbt i fortsättningen. Den kanske inte krymper,
              men tillväxttakten minskar i varje fall.
            </seg>
            <seg>
              Det är också ett vägval som måste göras och som måste diskuteras.
              Det måste framför allt vara en fråga för ungdomen att diskutera
              kring arbetstidsfrågor. Vi vet att vi framåt år 2008 får en befolkningsutveckling
              och befolkningsstruktur som gör att det blir färre och färre på
              arbetsmarknaden av rent demografiska skäl.
            </seg>
            <seg>
              Det innebär att den ungdomsgeneration som då kommer att ta över
              och vara stommen på svensk arbetsmarknad naturligtvis får ett
              större ansvar. Därför är det väldigt viktigt att också ungdomar
              är med i arbetstidsdiskussionen och gör en bedömning av hur vi
              ser på vår tillväxt och när det finns ett utrymme för arbetstidsförkortningar.
            </seg>
            <seg>
              Vi vill gärna från regeringens sida återkomma till arbetstidsfrågorna.
              Eftersom vi har uppfattningen att vi under åren framöver bör kunna
              skapa ett utrymme för sänkt arbetstid vill vi gärna efter samtal
              med arbetsmarknadens parter hitta rätt tillfälle för att lämna
              de förslagen hit till Sveriges riksdag.
            </seg>
            <seg>
              Får jag till sist säga detta: Om budgeten handlar om framtiden
              och om reformer så är det oerhört spännande att fundera inte bara
              över det som ligger i budgetpropositionen nu utan också över det
              som ligger i nästa fas, och som vi kommer att diskutera i kommande
              budgetpropositioner.
            </seg>
            <seg>
              Från regeringens sida är det alldeles uppenbart att det finns
              väldigt många angelägna önskemål på arbetslivets område. Det handlar
              om den diskussion vi för om ohälsan och det ökande antalet sjukdagar
              i arbetslivet och det handlar om arbetsskadeförsäkring, om arbetstid
              och om att de fackliga organisationernas medlemmar ska få samma
              avdragsrätt som arbetsgivarna har. Det handlar också om många
              andra viktiga saker som hänger ihop med arbetslivets reformering,
              och det är det som jag hoppas kommer att prägla också kommande
              budgetpropositioner.
            </seg>
          </u>
          <note type="speaker">
            Anf. 11 GUNNAR HÖKMARK (m) replik:
          </note>
          <u who="gunnar_hokmark_124d6c" xml:id="i-c613432ea1657293" next="cont">
            <seg>
              Herr talman! Efter att ha suttit, suttit och suttit och lyssnat
              på finansministerns inlägg här ställer jag mig frågan: Lyssnar
              Bosse Ringholm över huvud taget på vad andra säger? Det spelar
              ingen roll vem han än bemöter, så bemöter han inte vad den personen
              har sagt. Han bemöter inte Mats Odell, Lena Ek eller
            </seg>
            <seg>
              Karin Pilsäter eller mig för vad vi har sagt, utan han säger
              ungefär samma saker som han alltid brukar säga.
            </seg>
            <seg>
              Herr talman! Lyssnar finansministern ens på sig själv? Då skulle
              han ju höra att detta är en raspig grammofonskiva som går igen
              och igen med samma saker, och som på något sätt lägger en död
              hand över debatten.
            </seg>
            <seg>
              Jag kan ta ett exempel. Rimligtvis måste Sveriges finansminister
              innan han gick upp i den här debatten ha tagit del av det förslag
              till inkomstskattereform som vi har presenterat, och då måste
              han ju veta vilket innehållet är och vilka förslagen är. Han måste
              veta att vi vill införa ett grundavdrag på 50 000 och ett förvärvsavdrag
              som innebär att bara 85 % av inkomsten beskattas. Det är helt
              andra tal för låginkomsttagarna än dem som Bosse Ringholm här
              pekar på. Eftersom han tar upp debatten om rättvisa kan jag säga
              att en låginkomsttagare kommer att betala en mindre andel skatt
              jämfört med höginkomsttagaren med vår skattereform än i dag.
            </seg>
            <seg>
              Det som är rättvisa är att vi sänker skatten för alla, medan
              ni har startat en politik där ni tvingas göra undantagssänkningar
              därför att skatterna är så höga.
            </seg>
            <seg>
              Ni sänker skatten bara när det blir extremt olidligt.
            </seg>
            <seg>
              Det är därför som det i socialdemokratisk skattepolitik heter
              att man höjer skatten för pensionärer med eget hus men avvecklar
              förmögenhetsskatten för miljardärer. Finns det någon socialdemokrat
              i denna kammare som efteråt kan komma fram till mig och förklara
              vari rättvisan ligger i detta? Bosse Ringholm kommer ju inte att
              göra det, därför att han har inte lyssnat på vad jag har sagt.
              Finns det någon? Känner ni att detta är en rättvis skattepolitik?
              Vi kan ta diskussionen sedan, ute i kammarfoajén.
            </seg>
            <seg>
              När Bosse Ringholm talar om välfärd och om hur samhället ska
              utvecklas gäller det bara pengar i form av offentliga utgifter
              och inte i form av vad människor kan skapa.
            </seg>
            <seg>
              En sak som slår mig är att man hela tiden när Bosse Ringholm
              agerar får en känsla av att det finns en mäktig regeringsledamot
              som inte riktigt är känd och som snart kommer att träda fram -
              kanske är han släkt med FN:s generalsekreterare. När vårdköerna
              växer, när skatterna stiger för några andra och när energiskatterna
              höjs - då är det nämligen alltid
            </seg>
            <seg>
              "Någon Annan" som bär ansvaret. Denne mäktige man kan man alltid
              lita på. Nu senast var det Miljöpartiet och Vänsterpartiet som
              bar ansvaret för att höja energiskatterna - inte Ringholm själv.
            </seg>
            <seg>
              Jag skulle vilja ställa en fråga eftersom ni i budgetpropositionen
              pekar ut att energiskatterna ska öka med 30 miljarder. Är det
              regeringen som bär ansvar för detta, eller är det de andra - "Någon
              Annan" -
            </seg>
            <seg>
              som bär ansvaret?
            </seg>
            <seg>
              Jag skulle också vilja ställa en fråga som gäller änkorna. Vänsterpartiet
              gick ju till val på att återupprätta änkepensionen. Jag ber Bosse
              Ringholm: Lyssna nu, och svara på denna fråga! Var det Vänsterpartiet
              som stoppade er när det gällde att återställa änkepensionen, eller
              är det ni som har hindrat Vänsterpartiet från att återställa änkepensionen?
              Vem är det som i regeringskoalitionen i detta vänsterblock har
              försökt hävda änkornas rätt och vem är det som har motarbetat
              dem? Det svaret kan vi väl dock få.
            </seg>
            <seg>
              (Applåder)
            </seg>
          </u>
          <note>
            Anf. 12 Finansminister BOSSE RING-
          </note>
          <note>
            HOLM (s) replik:
          </note>
          <u who="gunnar_hokmark_124d6c" prev="cont">
            <seg>
              Herr talman! Jag lyssnade mycket noga på vad både Gunnar Hökmark
              och andra förespråkare för oppositionen tog upp för frågor.
            </seg>
            <seg>
              Kvar står det faktum att om man som vanlig löntagare med en medelinkomst
              på runt 18 000 kr får en skattesänkning på 800 kr, och samtidigt
              vet om att den som tjänar 50 000 kr får en skattesänkning som
              är tio gånger så stor, dvs. 8 000 kr, så måste man ställa frågan:
              Vari består denna rättvisa?
            </seg>
            <seg>
              Vi har sagt att målet är att 15 % av skattebetalarna ska betala
              statlig skatt. För Gunnar Hökmark är målet att 0 % ska betala
              statlig skatt. För Gunnar Hökmark är också målet att det ska vara
              fullkomligt ointressant om man tjänar lite eller mycket - man
              ska betala samma procentsats i skatt. Det är ingen rättvisa. Då
              har man över huvud taget inte förstått principen om skatt efter
              bärkraft. Då har man inte förstått att solidaritet och rättvisa
              faktiskt kräver att den som har bättre inkomster också kan bidra
              mer till samhället.
            </seg>
            <seg>
              Jag har svårt att förstå Hökmarks upprördhet över att vi har
              olika synsätt i våra partier på det här med rättvisan och solidariteten.
              Det är ju där skiljelinjen går mellan våra synsätt. Vi tycker
              att alla medborgare ska ges en chans att vara med i samhället
              och få en valfrihet - och inte bara den som råkar ha mer pengar
              till sitt förfogande.
            </seg>
            <seg>
              Den största orättvisan, som Gunnar Hökmark över huvud taget inte
              tar upp till diskussion, är frågan om jobben och arbetslösheten.
              Att inte ha ett jobb och att inte ha möjlighet att själv bidra
              till sin försörjning är för de flesta människor oerhört enerverande.
              Det är den största rättviseframgång som vi har haft under senare
              år när vi steg för steg har kunnat kapa arbetslösheten och komma
              ned till de fyra procenten och när vi steg för steg ska gå vidare
              för att skapa fler jobb.
            </seg>
            <seg>
              Arbetsmarknadspolitiken har varit oerhört viktig för att lyfta
              in långtidsarbetslösa, invandrare och arbetshandikappade på arbetsmarknaden.
              Vi har varit oerhört framgångsrika. Bara på ett enda år har 10
              000
            </seg>
            <seg>
              personer som förut har varit långtidsarbetslösa i flera år fått
              chans till ett jobb.
            </seg>
            <seg>
              Alla de resurser som arbetsmarknadspolitiken förfogar över ska
              bort, enligt Gunnar Hökmark och
            </seg>
            <seg>
              Moderaterna. Det finns inte någon som helst förståelse från Moderata
              samlingspartiet för att ge just de människor som själva inte har
              makt över sin egen situation makt via de här samhällsinsatserna.
              Där brister logiken i Hökmarks resonemang, eftersom han inte på
              något vis vill stärka de individer som behöver det bästa stödet
              av samhället. Han utsätter i stället de här personerna för risken
              att de får fortsätta med sin långtidsarbetslöshet. Invandrarna
              får fortsätta att stå utanför samhället. De arbetshandikappade
              som inte på vanligt sätt får chansen att komma in i samhället
              hamnar utanför.
            </seg>
            <seg>
              Det är det som är den stora skillnaden när det gäller synen på
              rättvisa och solidaritet mellan våra partier, Gunnar Hökmark.
            </seg>
          </u>
          <note type="speaker">
            Anf. 13 GUNNAR HÖKMARK (m) replik:
          </note>
          <u who="gunnar_hokmark_124d6c" xml:id="i-74cc70a74400bdcb">
            <seg>
              Herr talman! Först vill jag säga en sak när det gäller den sista
              frågan. Det är de bemanningsföretag som ni försökte förbjuda som
              i dag är bäst på att få in invandrare på arbetsmarknaden. Det
              kunde vara en lärdom att dra nytta av när ni bekämpar andra nya
              reformer som vi behöver lika mycket för att göra samhället mer
              dynamiskt.
            </seg>
            <seg>
              Nu hörde hela kammaren en sak, nämligen att de socialdemokratiska
              ledamöterna får göra ett tufft jobb i korridorerna och foajén
              eftersom finansministern inte svarar på någon av de två frågor
              som jag reste.
            </seg>
            <seg>
              Den första frågan jag ställde var: Vari ligger rättvisan i att
              pensionärer ska betala höjd skatt samtidigt som skatten för miljardärer
              lyfts?
            </seg>
            <seg>
              Sedan försöker Ringholm beskriva att allting ska försvinna när
              vi sänker skatterna. Så är det inte heller.
            </seg>
            <seg>
              Vi har sagt att det är en återhållsamhet i offentliga utgifter
              som långsiktigt ger utrymme för en stor modern inkomstskattereform.
              Detta måste han ha läst, men han vill prata som han alltid har
              pratat. Jag tycker att det urholkar förmågan till en meningsfull
              debatt på lång sikt.
            </seg>
            <seg>
              Sedan har vi detta med änkorna. Bäckström har ju tid kvar. Ringholm
              vill inte svara på frågan: Var det ni som stoppade detta? Jag
              får väl tolka svaret så att det var ni som stoppade återupprättandet
              av änkorna.
            </seg>
            <seg>
              Till slut gäller det synen på skatten och synen på människorna.
              Bosse Ringholm sade tidigare i dag att en ökning av barnbidraget
              med 100 kr inte är så dåligt för en låginkomsttagarfamilj. Samtidigt
              säger han att skattesänkningar som ger låginkomsttagarfamiljen
              enormt mycket mer, nämligen en trygghet i sin välfärd och ett
              minskat bidragsberoende, inte är värt någonting.
            </seg>
            <seg>
              Felet ni gör, Bosse Ringholm, är att ni uppfattar skatt som enbart
              pengar. Det handlar framför allt om möjligheten för människor
              att kontrollera sin egen välfärd och sin egen vardag. Göran Persson
              har alldeles nyligen sagt: Skillnaden mellan moderaterna och oss
              socialdemokrater är att vi bestämmer först hur mycket vi vill
              att välfärden ska kosta, och sedan är resten en finansieringsfråga,
              dvs. vi bestämmer först i den politiska makten hur mycket det
              offentliga ska kosta, och sedan får människorna behålla resten.
            </seg>
            <seg>
              Vår uppfattning går tvärtemot detta. Vi anser att allra först
              ska människor kunna leva på sin egen lön i ett tryggt samhälle.
              Det är en ideologisk skillnad.
            </seg>
            <seg>
              (Applåder)
            </seg>
          </u>
          <note type="speaker">
            Anf. 14 MATS ODELL (kd) replik:
          </note>
          <u who="mats_odell_a0fade" xml:id="i-5c32cd39dd50934a">
            <seg>
              Herr talman! Jag tycker faktiskt att det är ganska skandalöst
              med en finansminister som inte ens kan hushålla med sin egen talartid
              så att han kan debattera med oss i kammaren.
            </seg>
            <seg>
              (Applåder)
            </seg>
            <seg>
              Men vi får väl tala till finansministern, och han får svara någon
              annan gång.
            </seg>
            <seg>
              Finansministern hävdar att maxtaxan är en satsning på barnen.
              Men om det är så, varför ger ni då pengarna till kommunerna? Finansministern
              säger att detta ger en möjlighet för de föräldrar som vill arbeta
              mer att kunna göra det. Ja, det är naturligtvis riktigt.
            </seg>
            <seg>
              Så långt har han rätt. Men det vi kritiserar är ju att det inte
              ger de föräldrar som vill ha mer tid för sina egna barn möjlighet
              till det. Ni har fullständigt fel fokus i familjepolitiken. Ni
              underordnar konstant familjepolitiken arbetsmarknadspolitiken.
              Det har ni socialdemokrater gjort hela tiden. Man talade om de
              hemarbetande som en arbetskraftsreserv osv. Detta är en olycklig
              tradition som ni måste bryta.
            </seg>
            <seg>
              Sedan har vi detta med maxtaxan och de ensamstående mammorna.
              De ensamstående mammorna vinner i stort sett ingenting på maxtaxan,
              herr talman.
            </seg>
            <seg>
              De har redan så låga avgifter. De som vinner på detta är de dubbelarbetande
              höginkomsttagarna. Det är de som verkligen får guld på hemmaplan
              med den här politiken.
            </seg>
            <seg>
              Nu fick vi veta att finansministern är ute och surfar på nätet
              fram på småtimmarna. Då upptäcker han kanske också globaliseringens
              möjligheter att t.ex.
            </seg>
            <seg>
              flytta kapital blixtsnabbt och lagligt eftersom vi nu har fri
              rörlighet för kapital. Det är ganska sent på dagen att nu börja
              vårda de här lättrörliga svenska skattebaserna. Redan nu är 400
              miljarder av hushållens sparpengar obeskattat placerade utomlands.
              Jag har ställt en fråga till finansministern, och han har svarat:
              Lugn, jag har tillsatt en utredning. Den ska vara klar redan den
              31 mars år 2002. Det är dags att vakna. Detta är en väckarklocka
              för finansministern.
            </seg>
            <seg>
              Han försöker också bagatellisera fastighetsskattechocken och
              talar om ett genomsnitt. Det är klart att för den som har ena
              foten i kokande vatten och den andra i iskallt är det i genomsnitt
              ganska skönt. Men vad har finansministern för råd till det pensionärspar
              som följde arbetsmarknadspolitiken och flyttade till
            </seg>
            <seg>
              Helsingforssregionen på 50-talet till ett radhus i Hässelby?
              I dag får de 3 100 kr i genomsnitt i ökad fastighetsskatt men
              bara 340 kr i sänkt inkomstskatt.
            </seg>
            <seg>
              Vilket råd har finansministern till dessa människor?
            </seg>
            <seg>
              Det är en skandal att ni, som kallar er en arbetarregering, kan
              behandla vanliga medelinkomsttagare på det sätt som nu sker genom
              den här fastighetsskattechocken.
            </seg>
            <seg>
              Herr talman! Man förvånar sig som sagt över mycket av det som
              finansministern säger. Han påstod att jag skulle ha uttalat mig
              nedsättande om järnvägar.
            </seg>
            <seg>
              Sanningen är att när jag var kommunikationsminister tredubblades
              investeringarna i järnvägar. Nu har ni inte ens en kommunikationsminister.
              Det har inte startats ett enda nytt projekt under 1999 eller 2000,
              och det kommer inte heller att ske under 2001. Nu säger näringsministern
              att det ska komma hundratals miljarder till investeringar i infrastrukturen.
              Det skulle vara intressant att höra vad Vänsterpartiet och
            </seg>
            <seg>
              Miljöpartiet säger om detta.
            </seg>
          </u>
          <note type="speaker">
            Anf. 15 LENA EK (c) replik:
          </note>
          <u who="lena_ek_354385" xml:id="i-ae17dfeedb2a3920">
            <seg>
              Herr talman! Även jag tycker att det är synd att vi inte får
              chansen att bryta åsikter mot varandra i debatten därför att finansministerns
              talartid är slut. Det är inte bra för det politiska samtalet.
            </seg>
            <seg>
              Jag visar på den situation som unga föräldrar befinner sig i
              som det familjepolitiska systemet ser ut i dag med en lägsta ersättning
              på 60 kr om dagen. Det drabbar främst unga arbetslösa och studerande.
              Det är klart att det är bra att barnbidraget går upp med
            </seg>
            <seg>
              100 kr i månaden. Det är klart att 100 kr till är viktigt för
              den som får ut 1 680 kr eller kanske 1 700 kr i månaden, men det
              ger ju inte en möjlighet att leva utan att söka socialbidrag.
              Det är väl inte en situation som vi ska ha i en välfärdsstat för
              unga föräldrar i början av livet? Det är inte bra. Vi måste göra
              någonting åt detta.
            </seg>
            <seg>
              Fastighetsskatten har berörts. Där finns samma kritik som jag
              hade i mitt anförande. Det är systemen vi behöver fundera över
              och förnya. Det är här reformpolitiken behövs. Det är alldeles
              självklart att fastighetsskatten som den ser ut nu drabbar människor
              väldigt hårt.
            </seg>
            <seg>
              Det som jag tänkte diskutera mer är vägarna. I den finansplan
              som nu ligger finns det en massa plock i texten med några miljoner
              hit och dit. Det är ganska svårt att hitta en struktur i detta.
              I dag är standarden på vägarna ett av de mest vanliga samtalsämnena
              runtom i landet.
            </seg>
            <seg>
              I dag säger Vägverket att man kan utföra ungefär hälften av det
              underhåll som behöver göras. I den finansplan som ligger här ser
              vi nu att för de närmaste åren framöver minskar anslagen t.o.m.
              något. Sedan finns det utredningar och förslag som kommer, men
              vägarna försämras ju drastiskt hela tiden dag för dag.
            </seg>
            <seg>
              Det är ett akut problem vi har, ett problem som faktiskt kommer
              att påverka tillväxten om vi inte löser det.
            </seg>
            <seg>
              Det sista är poliserna. Vi har inte haft någon större debatt
              om rättstrygghet i kammaren i dag, men den debatten måste vi föra.
              Det går inte att lägga på polisen mer arbetsuppgifter och inte
              lägga på mer än en liten aning pengar. Vi måste lösa situationen
              med polisernas arbetssituation och tryggheten för vanliga människor
              runtom i landet.
            </seg>
          </u>
          <note type="speaker">
            Anf. 16 KARIN PILSÄTER (fp):
          </note>
          <u who="karin_pilsater_65b4b1" xml:id="i-771f9249a8f836d2">
            <seg>
              Herr talman! Jag vet inte vilket som är värst: om vi har en finansminister
              som inte kan hushålla med vare sig tid eller pengar eller om han
              helt enkelt inte törs debattera med någon annan än Gunnar Hökmark.
            </seg>
            <seg>
              Av någon anledning blir det i alla fall så att vi får avleverera
              våra repliker rakt av.
            </seg>
            <seg>
              Man får verkligen lätt intrycket att finansministern inte bara
              kommer hit svartklädd utan också har svart karbonpapper i munnen.
              Som vanligt har han inskrivet i sitt manus att vi skulle vara
              dysterkvistar.
            </seg>
            <seg>
              Det kanske är samma manus som förra gången. Jag kan dock säga
              att ingenting är mer fel. Jag tror verkligen att det finns otroliga
              möjligheter, men grejen är att då måste man använda dem, inte
              bara sitta och kamma hem segrar som vunnits i tidigare slag.
            </seg>
            <seg>
              Herr talman! Bosse Ringholm sade förut, precis som han brukar,
              att vi i Folkpartiet på något sätt inte längre skulle vara för
              jämställdhet bara därför att vi inte är för alla patriarkaliska
              förslag om mer makt till staten som ni och era stödpartier kommer
              med. Jämställdhet handlar inte om makt för statsapparaten, att
              man flyttar makten från den egna gubben till gubbarna i statsapparaten.
              Det handlar om mer makt till kvinnorna själva, och det är därför
              som vi invänder mot er jämställdhetspolitik.
            </seg>
            <seg>
              Ta bara ett sådant enkelt exempel som hur det står till på våra
              arbetsplatser, med stress, utbrändhet och sjukdom! Det är inte
              som jag svartmålar; det är ett jätteproblem. Det gäller särskilt
              de stora, offentliga arbetsplatserna inom vården, skolan och äldreomsorgen,
              och det gäller allra mest kvinnorna. Nog vore det väl mycket bra
              för ett parti som säger sig värna om jämställdhet och makt åt
              kvinnorna om man vore beredd - förutom att man behöver göra någonting
              för att få pengar till rehabilitering, i stället för att passivt
              sitta och se på när folk får vänta på hjälp och pengarna i stället
              rinner till sjukpenning - att göra någonting åt själva grundproblemen:
              se till att människor får makt över sitt arbetsliv, förändra arbetsorganisationen,
              ge människor fler arbetsgivare att välja på och kanske möjlighet
              att bli sin egen samt dessutom utveckla en dynamisk framtidsbransch.
            </seg>
            <seg>
              Varför säger ni nej till att avreglera vården och skolan? Ni
              sitter bara och försöker fundera ut hur ni ska kunna reglera detta
              ännu mer. Det, herr talman, är verkligen jämställdhetsfientligt.
            </seg>
            <seg>
              Sedan var det en annan grej. Man vet inte om man ska skratta
              eller gråta. Ringholm verkar inte alls ha förstått vad man säger,
              när han pratar om det här med att vem som helst kan lova ut mer
              pengar. Först och främst var det inte så för tio år sedan att
              vi ställde ut en massa löften. Vi propagerade för åtstramningar.
            </seg>
            <seg>
              Det var sannerligen inte särskilt populärt, särskilt inte från
              ert håll. Men vad jag framför allt ville ha sagt -
            </seg>
            <seg>
              finansministern kan ju lyssna, även om han inte debatterar -
              var att Bosse Ringholm tydligen inte alls fattade poängen. Vad
              jag sade var att vem som helst kan lova ut mer pengar, men vem
              som helst kan inte se till att man får valuta för pengarna. Det
              är mycket svårare. Det är precis det som de här pengarna till
              skolan handlar om.
            </seg>
            <seg>
              Vad jag invänder emot är att man inte får använda pengarna till
              det som kanske allra mest behövs. Tusen nya lärare i Helsingfors
              skulle man kunna anställa, säger Ringholm. Det är bara det att
              det finns inga tusen nya lärare att anställa, därför att det är
              alldeles för få duktiga unga människor som vill bli lärare och
              alldeles för få lärare som känner att de orkar och vill stanna
              kvar. Då måste man kunna förbättra arbetsvillkoren inom läraryrket,
              göra det till det statusyrke som det borde vara. Det är detta
              ni inte fattar: Det är lätt att lova ut mer pengar, men det är
              svårare att se till att man får använda dem på ett vettigt sätt.
            </seg>
            <seg>
              Vidare sade Ringholm att jag skulle bli mer vetande om jag bara
              läste budgeten. Problemet är att jag även lyssnade på Bäckström.
              När det gäller överskottet är det otroligt viktigt, för framtiden
              och för balansen i ekonomin, att vi ser till att hålla utgifter
              och inkomster på en balanserad nivå och kan amortera av mer på
              statsskulden. Problemet är att ni inte är överens om vad som gäller.
              Det är det som kommer att bli beslutat, och det skapar en osäkerhet.
              Om ni reder ut det och klart deklarerar det ska nog jag kunna
              klara amorteringarna med Hökmark, det kan jag försäkra.
            </seg>
            <seg>
              Till sist, herr talman: Eftersom våra repliktider nu är slut
              och finansministern inte vill debattera hoppas jag verkligen att
              vi kan återkomma senare i höst med en bättre hushållning både
              med ekonomin och med talartiden.
            </seg>
          </u>
          <note type="speaker">
            Anf. 17 LARS BÄCKSTRÖM (v):
          </note>
          <u who="lars_backstrom_b20f8c" xml:id="i-15e33b2a2acebe60">
            <seg>
              Herr talman! Jag ska svara på en fråga: Vems är felet med änkepensionerna?
              Det hände under s-csamarbetet. Hur är det nu då? Orsaken är faktiskt
              i grunden inte Vänsterpartiet eller Bosse Ringholm utan utgiftstaket.
              Det går inte att få in 1 miljard i prioriteringar under taket.
            </seg>
            <seg>
              Sedan är det en väldigt viktig sak, herr talman:
            </seg>
            <seg>
              Moderater och borgare vill ju sänka detta utgiftstak ännu mer.
              Då skulle det vara ännu svårare att få in det.
            </seg>
            <seg>
              Och sprid inte, Gunnar Hökmark och andra borgerliga företrädare,
              myten att man kan göra separatuppgörelser, precis som om det vore
              möjligt för
            </seg>
            <seg>
              Vänsterpartiet att göra någon separatuppgörelse med de borgerliga
              partierna och på så sätt lösa detta. Det tillåter inte budgetsystemet.
              Sprid inte uppgiften till änkorna att det är en möjlighet. Ni
              har varit med på att vi ska ha ett budgetsystem där man tar alla
              beslut vid ett och samma tillfälle. Gunnar Hökmark! Om vi skulle
              göra upp med er om änkepensionerna tvingades vi ansluta oss till
              hela den moderata skattepolitiken.
            </seg>
            <seg>
              Desinformera inte änkorna! Sluta med det! Säg inte att något
              är möjligt som inte är möjligt!
            </seg>
            <seg>
              (Applåder)
            </seg>
          </u>
          <note type="speaker">
            Anf. 18 YVONNE RUWAIDA (mp):
          </note>
          <u who="yvonne_ruwaida_b06665" xml:id="i-89363e9964572ba8">
            <seg>
              Herr talman! Jag vill först instämma i det som
            </seg>
            <seg>
              Lars Bäckström sade om att inte desinformera änkorna. Jag tycker
              att det är väldigt fel när man gör på detta vis från moderaternas
              håll.
            </seg>
            <seg>
              Jag tänkte egentligen prata om arbetstidsfrågan.
            </seg>
            <seg>
              Vi har ju haft, både i samhället och i vårt parti, väldigt stora
              förhoppningar om att det ska bli en sänkning av arbetstiden. Det
              finns flera skäl till det: dels de rent ekonomiska skälen, dels
              också de rent mänskliga skälen.
            </seg>
            <seg>
              För oss är meningen med ekonomisk utveckling inte att vi ska
              jobba allt hårdare och allt längre tid.
            </seg>
            <seg>
              Meningen med ekonomisk utveckling ska vara att ge oss ett bättre
              liv. Vi tror att i valet mellan prylar och mer fri tid är det
              mer fri tid som människor vill ha.
            </seg>
            <seg>
              Speciellt bland dem som jobbar inom sjukvården och skolan är
              det väldigt många som säger att de vill ha mer personal och sänkt
              arbetstid. Det är de två frågorna de själva lyfter upp. Jag tror
              att det här är två väldigt nödvändiga saker: dels att man har
              mer resurser och kan anställa fler, dels att man sänker normalarbetstiden
              så att fler vill jobba inom dessa yrken.
            </seg>
            <seg>
              Vi säger också att tillväxten kommer att bli mindre. Den kommer
              inte att minska, men det kommer att bli en minskad tillväxt. Den
              privata konsumtionen fram till år 2015 kommer att öka med 50 %
              om man har 40 timmars arbetsvecka och med 20 % om man har 30 timmars
              arbetsvecka. Den offentliga konsumtionen kommer att minska med
              5 % i stället för att öka med 10 %. Men vi anser att en arbetstidsförkortning
              kommer att minska de offentliga kostnaderna. Vi kommer att behöva
              mindre sjukvård, mindre medel till sjukpenning, mindre medel till
              barnomsorg osv.
            </seg>
            <seg>
              Därmed kommer det att gå runt.
            </seg>
            <seg>
              Här har man olika syn på samhället på lång sikt.
            </seg>
            <seg>
              Det är väldigt många i Sverige, speciellt inom den offentliga
              sektorn, som vill ha en arbetstidsförkortning.
            </seg>
            <seg>
              Här nämndes bemanningsföretagen som någonting positivt. Jag vill
              bara påpeka att bemanningsföretagen på intet sätt har visat att
              de tar ansvar mot t.ex. diskriminering av invandrare. Tvärtom
              visar det sig att de bryter mot den lagstiftning som ska skydda
              alla anställda redan i dag, i fråga om att inte anställa såväl
              gravida kvinnor som invandrare på olika företag.
            </seg>
            <seg>
              Det här är någonting som har visat sig vid försök som har gjorts
              av olika medier. Man har ringt bemanningsföretag som sagt: Ja,
              vi vill gärna anställa folk, men inte invandrare och inte kvinnor
              som är eller kommer att bli gravida.
            </seg>
            <seg>
              Här har bemanningsföretagen visat sig vilja bryta mot den lagstiftning
              som finns. Att säga att bemanningsföretag skulle vara positiva
              för invandrarna är inte sant.
            </seg>
            <seg>
              Vi har gjort en hel del i den här budgeten för att minska diskrimineringen.
              Tyvärr är det som vi ser det inte tillräckligt. Det finns en skarp
              skiljelinje mellan oss och socialdemokraterna. Vi tror att det
              civila samhällets roll i att motverka diskriminering är väldigt
              viktig. Det finns inga lobbyorganisationer som har pengar för
              att motverka diskriminering på grund av etnisk tillhörighet.
            </seg>
            <seg>
              Det som är viktigt att bygga upp är civila aktörer som kan agera,
              t.ex. på riksnivå. Man behöver ha en organisation som är fristående
              och kan granska både det privata näringslivet och den offentliga
              sektorn samt motverka både rasism och diskriminering. Även på
              kommunal nivå behövs den här typen av civila nätverk och de behöver
              få stöd.
            </seg>
            <seg>
              Här känner i alla fall jag att socialdemokraterna i dag inte
              är positiva till sådana förslag, därför att man helt enkelt är
              rädd för en alltför ingående granskning av den offentliga sektorn.
              Det tycker jag är mycket synd. Det behövs fler åtgärder mot diskrimineringen
              på arbetsmarknaden och i samhället än de som vi faktiskt genomför
              i dag.
            </seg>
            <seg>
              När det gäller moderaternas prat om frihet undrar jag vad det
              är för frihet man pratar om. Här är kristdemokraterna lika skyldiga.
            </seg>
            <seg>
              Vad är frihet? Är det frihet när man som mamma måste klä sina
              barn i T-shirt och keps för att de inte ska få hudcancer på grund
              av att vi har ett ozonskikt som uttunnas och att UV-strålningen
              når ned till oss människor? Är det frihet?
            </seg>
            <seg>
              Är det frihet när människor, speciellt i de fattiga delarna av
              världen, kommer att få försämrade livsvillkor, ja, t.o.m. kommer
              att dö på grund av växthuseffekten?
            </seg>
            <seg>
              Är det frihet när vi har ett mer extremt väder som gör dig så
              sårbar att du i ditt hus kanske kommer att drabbas av översvämningar?
            </seg>
            <seg>
              Det är inte frihet. Vi måste motverka växthuseffekten och därför
              måste den ekonomiska politiken ha ekologiska och sociala ramar.
            </seg>
          </u>
          <note type="speaker">
            Anf. 19 MATS ODELL (kd):
          </note>
          <u who="mats_odell_a0fade" xml:id="i-1701feda99d231a4" next="cont">
            <seg>
              Herr talman! Jag tycker faktiskt att Lars Bäckström gjorde en
              ynklig figur i talarstolen nyss. Här har Vänsterpartiet till förra
              valet skurit pipor i vassen när det gällt att återställa änkepensionen.
              Nu har man i det ena budgetarbetet efter det andra icke prioriterat
              detta vallöfte. Dessutom försöker han skylla på de borgerliga
              partierna. Han hukar bakom budgetlagen.
            </seg>
            <seg>
              Ett budgetarbete, herr talman, är att prioritera, att sätta upp
              det som är prioriterat. Det som borde höra till demokratisk anständighet,
              Lars Bäckström, är att det som ni har gått ut och vunnit väljare
              på ändå måste tas med. När har vi hört Vänsterpartiet larma om
              att ni inte har fått igenom detta? I ett antal andra frågor har
              det i det här budgetarbetet ställts ultimativa krav från olika
              håll, men icke när det gäller änkepensionerna.
            </seg>
            <seg>
              Jag tycker att Lars Bäckström faktiskt har en stor anledning
              att skämmas efter detta inlägg. Änkorna, som demonstrerat troget
              här ute, litade på Vänsterpartiet. Jag antar att ni fick ganska
              många röster. Ni är dem svaret skyldiga, Lars Bäckström.
            </seg>
          </u>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            3 § Anmälan om kompletteringsval till skatteutskottet
          </note>
          <note>
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Lennart Axelsson som suppleant
            i skatteutskottet.
          </note>
          <note>
            Talmannen förklarade vald till
          </note>
          <note>
            suppleant i skatteutskottet
          </note>
          <note>
            Lennart Axelsson (s)
          </note>
          <note>
            4 § Anmälan om val av ordförande i arbetsmarknadsutskottet
          </note>
          <note>
            Förste vice talmannen meddelade att Sven-Erik
          </note>
          <note>
            Österberg (s) valts till ordförande i arbetsmarknadsutskottet
            den 5 september.
          </note>
          <note>
            5 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och delats ut till
            kammarens ledamöter:
          </note>
          <note>
            Förslag till rådets förordning om ändring av budgetförordningen
            av den 21 december 1977 i syfte att göra åtskillnad mellan funktionerna
            för internrevision och förhandskontroll KOM (2000) 341
          </note>
          <note>
            Kommissionens meddelande till rådet, Europaparlamentet, Ekonomiska
            och sociala kommittén och
          </note>
          <note>
            Regionkommittén angående beskattning av bränsle för luftfartyg.
            KOM (2000)110
          </note>
          <note>
            Förslag till rådets direktiv om det europeiska avtalet om arbetstidens
            förläggning för flygpersonal inom civilflyget som slutits mellan
            Association of European Airlines (AEA), Europeiska transportarbetarfederationen
            (ETF), European Cockpit Association (ECA), European Regions Airline
            Association (ERA) och International Air Carrier Association (IACA)
            KOM (2000) 382
          </note>
          <note>
            Förslag till rådets förordning om ändring av förordning för systemet
            för miljöpoäng för tunga lastfordon i trafik genom Österrike KOM
            (2000) 395
          </note>
          <note>
            Europeiska kommissionens förslag till förordning om tillträde
            till accessnät KOM (2000) 394
          </note>
          <u who="mats_odell_a0fade" prev="cont">
            <seg>
              Förslag till Europaparlamentets och Rådets beslut om inrättandet
              av ett gemensamt handlingsprogram för att främja samarbete mellan
              medlemsstaterna i syfte att bekämpa social utslagning
            </seg>
            <seg>
              Österrikesanktionerna
            </seg>
            <seg>
              Hörselvård
            </seg>
            <seg>
              Myndigheters ingripande mot småföretagare
            </seg>
            <seg>
              Säkra postservicen
            </seg>
            <seg>
              Sveriges kommuner
            </seg>
            <seg>
              Laila Freivalds
            </seg>
            <seg>
              Laila Freivalds
            </seg>
            <seg>
              Svarttaxi
            </seg>
            <seg>
              Församlingstillhörighet som grund för folkbokföring
            </seg>
            <seg>
              1999/2000:1397 av Maud Ekendahl (m) till finansminister Bosse
              Ringholm
            </seg>
            <seg>
              1999/2000:1399 av Willy Söderdahl (v) till statsrådet
            </seg>
            <seg>
              Naturskolor
            </seg>
            <seg>
              Regionalt företagsstöd
            </seg>
            <seg>
              Kunskapsbygget 2000 - det livslånga lärandet
            </seg>
            <seg>
              Fastighetsskatten
            </seg>
            <seg>
              Åtgärder mot ökad narkotikaanvändning
            </seg>
            <seg>
              Statens aktieaffärer
            </seg>
          </u>
          <note>
            KOM (2000) 368
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositioner
          </note>
          <note>
            2000/01:3 till utbildningsutskottet
          </note>
          <note>
            2000/01:11 till skatteutskottet
          </note>
          <note>
            Skrivelser
          </note>
          <note>
            1999/2000:120 till näringsutskottet
          </note>
          <note>
            1999/2000:137 till socialutskottet
          </note>
          <note>
            1999/2000:146 till arbetsmarknadsutskottet
          </note>
          <note>
            7 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 september
          </note>
          <note>
            2000/01:1 av Sten Andersson (m) till statsminister
          </note>
          <note>
            Göran Persson
          </note>
          <note>
            2000/01:2 av Kenneth Johansson (c) till socialminister Lars Engqvist
          </note>
          <note>
            2000/01:3 av Per Westerberg (m) till näringsminister
          </note>
          <note>
            Björn Rosengren
          </note>
          <note>
            2000/01:4 av Elver Jonsson (fp) till näringsminister
          </note>
          <note>
            Björn Rosengren
          </note>
          <note>
            2000/01:5 av Åsa Torstensson (c) till statsrådet Lars-
          </note>
          <note>
            Erik Lövdén
          </note>
          <note>
            2000/01:6 av Inger Segelström (s) till justitieminister
          </note>
          <note>
            El- och fotbojprojektet
          </note>
          <note>
            2000/01:7 av Maud Ekendahl (m) till justitieminister
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 26 september.
          </note>
          <note>
            8 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 19 september
          </note>
          <note>
            2000/01:2 av Carina Hägg (s) till statsrådet Maj-
          </note>
          <note>
            Inger Klingvall
          </note>
          <note>
            Utsänd till Burundi
          </note>
          <note>
            2000/01:3 av Marianne Andersson (c) till kulturminister Marita
            Ulvskog
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 26 september.
          </note>
          <note>
            9 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 september
          </note>
          <note>
            Riksskatteverkets hantering av sekretessbelagda uppgifter
          </note>
          <note>
            Ingegerd Wärnersson
          </note>
          <note>
            1999/2000:1402 av Rolf Gunnarsson (m) till näringsminister Björn
            Rosengren
          </note>
          <note>
            1999/2000:1414 av Kenneth Johansson (c) till utbildningsminister
            Thomas Östros
          </note>
          <note>
            den 20 september
          </note>
          <note>
            1999/2000:1377 av Krister Örnfjäder (s) till finansminister Bosse
            Ringholm
          </note>
          <note>
            1999/2000:1405 av Kenneth Johansson (c) till socialminister Lars
            Engqvist
          </note>
          <note>
            1999/2000:1416 av Eva Flyborg (fp) till finansminister Bosse
            Ringholm
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 26 september.
          </note>
          <note>
            10 § Kammaren åtskildes kl. 12.15.
          </note>
          <note>
            Förhandlingarna leddes av talmannen från sammanträdets början
            t.o.m. 2 §
          </note>
          <note>
            anf. 9 (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
