<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2007</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2007</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200708--96</head>
          <docDate when="2007-04-15">2007-04-15</docDate>
        </div>
      </front>
      <body>
        <div>
          <note xml:id="i-e3f094cdff63c569-0">
            ﻿
          </note>
          <note xml:id="i-4a052c167949e98f-0">
            Riksdagens protokoll
          </note>
          <note xml:id="i-721714ef3df864e5-0">
            2007/08:96
          </note>
          <note xml:id="i-5b7319b7a3b5f0ef-0" type="date">
            Tisdagen den 15 april
          </note>
          <note xml:id="i-fafe6e3f3a612e2a-0">
            Kl. 10:00 - 12:38
          </note>
          <note xml:id="i-9f04f8d5e8e52ecd-0">
            1 § Justering av protokoll
          </note>
          <note xml:id="i-7589efa5c5ab629b-0">
            Justerades protokollet för den 9 april.
          </note>
          <note xml:id="i-8dcd89b0d5aa3a9a-0">
            2 § Bordläggningsdebatt med anledning av vårpropositionen
          </note>
          <note xml:id="i-5a27b569e21085c0-0">
            Anmäldes
          </note>
          <note xml:id="i-d517fecf2e7fbf44-0">
            Finansministern överlämnade 2008 års ekonomiska vårproposition
            2007/08:100.
          </note>
          <note type="speaker" xml:id="i-bddde4345d2b0faf-0">
            Anf. 1 Finansminister ANDERS BORG (m):
          </note>
          <u who="unknown" xml:id="i-26683c18b930dd3f-0">
            <seg xml:id="i-7a27bd13a20b18a0-0">
              Herr talman! Jag kan i dag överlämna 2008 års ekonomiska vårproposition
              Trygghet för framtiden till Sveriges riksdag. Jag gör det vid
              en tidpunkt då mörka moln tornar upp sig på världshimlen. Finansiell
              oro präglar vår omvärld.
            </seg>
            <seg xml:id="i-b0acee671e423334-0">
              Samtidigt är det klart att Sverige står starkt. Arbetslösheten
              hade i februari minskat till 5 ½ procent. Det ska jämföras med
              en topp på 8 procent 2005. Den totala arbetslösheten, ungdomsarbetslösheten,
              långtidsarbetslösheten, deltidsarbetslösheten och jämviktsarbetslösheten
              har minskat. Nyanmälda lediga platser ligger på en hög nivå. Arbetskraften
              når nya höjder, och arbetade timmar ökar kraftigt.
            </seg>
            <seg xml:id="i-b519d2123adb63e4-0">
              Jobben kommer brett i svensk ekonomi. Byggsektorn, hotell och
              restaurang, kommuner, detaljhandel, finanssektor och industri
              anställer.
            </seg>
            <seg xml:id="i-2acca2dbc7a52903-0">
              De kommande åren räknar vi med att den reguljära sysselsättningen
              ökar med 80 000 personer. Det senaste året ökade den reguljära
              sysselsättningen med 120 000 personer. Under den här mandatperioden
              kan vi räkna med en sysselsättningsökning på sammantaget 200 000.
            </seg>
            <seg xml:id="i-f70b98b0d6182734-0">
              Till en del beror detta på att svensk ekonomi står stark. De
              offentliga finanserna och bytesbalansen är starkare än i de flesta
              andra länder. Vi har en underliggande inflation som ligger väl
              i linje och under de flesta andra industriländer. Svensk ekonomi
              står stark.
            </seg>
            <seg xml:id="i-e3bf69be7a216bac-0">
              Det vore emellertid fel att tro att svensk ekonomi inte kommer
              att påverkas av den oro vi ser i omvärlden. I några av världens
              finansiella centrum Stearns i USA, Northern Rock i England och
              UBS i Schweiz ser vi nu att det gungar rejält. Världen påverkas
              så också Sverige. Tillväxten dämpas något. Investeringarna påverkas.
              Exporten hålls tillbaka. Delar av svensk industri, kanske framför
              allt den fordonsindustri som exporterar mycket till USA och Storbritannien,
              dämpas. För pappers- och massaindustrin påverkas också konkurrenskraften
              av stigande virkespriser och höga energikostnader.
            </seg>
            <seg xml:id="i-206f2389cc773f6c-0">
              Samtidigt står Sverige starkt. Regeringen har lagt fast ett brett
              reformprogram för att höja den långsiktiga tillväxten och för
              att steg för steg återupprätta den fulla sysselsättningen.
            </seg>
            <seg xml:id="i-fef1cf4fbf08e5c6-0">
              Det handlar om jobbavdraget. Vi har gjort det mer lönsamt att
              arbeta. Jobbavdraget har gjort att det lönar sig bättre att gå
              från halvtid till heltid, och det har förstärkt drivkrafterna
              att vara på arbetsmarknaden.
            </seg>
            <seg xml:id="i-80bcd70785bf0361-0">
              Arbetslinjen i a-kassan har återställts. Vi vill ha en generös
              och väl fungerande omställningsförsäkring, inte ett permanent
              försörjningsstöd. Nu kommer också förslagen om deltidsarbetslöshet,
              en bättre försäkringsmässighet och tydligare koppling mellan avgifter
              och arbetslöshet i a-kassan att träda i kraft.
            </seg>
            <seg xml:id="i-6763a66b157784be-0">
              Regeringen har gett sjukförsäkringen en större stadga och mer
              förutsägbarhet. Det handlar om en bättre beslutsprocess, tydligare
              riktlinjer, tydligare neddragning av ersättningen gradvis och
              bredare vägar tillbaka: bättre rehabilitering och nyfriskjobb
              som underlättar för människor att komma tillbaka.
            </seg>
            <seg xml:id="i-108d2cf816fd7973-0">
              Arbetsmarknadspolitiken har getts en tydligare inriktning. Det
              handlar om att förmedla arbeten, inte åtgärder. Det handlar om
              en organisation som ska vara byggd för att skapa förutsättningar
              för människor att komma tillbaka till jobb. Nystartsjobb, sänkta
              arbetsgivaravgifter för ungdomar, äldre och invandrare, har ersatt
              ineffektiva åtgärder.
            </seg>
            <seg xml:id="i-f3af0e74fa1bbbc0-0">
              Regeringen har också gjort ett brett program för att förstärka
              förutsättningarna för företagsamhet och entreprenörskap. Det handlar
              om att förmögenhetsskatten avskaffas. Vi har fått hushållstjänstavdrag.
              3:12-reglerna har förändrats. Medfinansieringen i sjukförsäkringen
              har reformerats. Förmånsrätten har återställts. Vi har mycket
              arbete som ska göras ytterligare. Regelbördan ska pressas ned,
              och det ska bli mer attraktivt att vara företagare i Sverige.
            </seg>
            <seg xml:id="i-c1818260ae20a820-0">
              Regeringens politik ger resultat. Vi ska naturligtvis vara försiktiga
              med tolkningar. Vi ska naturligtvis vara försiktiga med att dra
              slutsatser. Men det finns ändå tydliga tecken.
            </seg>
            <seg xml:id="i-96ec6a43f0eb51e4-0">
              För 2007 ökade sysselsättningen med 100 000 personer. Det är
              30 000 mer än vi räknade med. Samtidigt minskade arbetslösheten
              med 45 000 personer mer än vi hade beräknat. Utanförskapet, som
              minskade med 120 000 sjönk med 70 000 mer än vi beräknade i budgetpropositionen.
              Hittills förefaller de åtgärder vi har gjort ha lett till stora
              framsteg för att Sverige ska vara på väg tillbaka till full sysselsättning.
            </seg>
            <seg xml:id="i-431b0ca44ace5957-0">
              Nu kommer vi att gå vidare med förändringsarbetet. Det är viktigt
              att understryka att bilden nu delvis ser annorlunda ut än vad
              den gjorde i höstas. När jag stod här i talarstolen i budgetdebatten
              hade regeringen att hantera ett läge då vi hade god tillväxt i
              svensk ekonomi och det fanns en tydlig risk för att ekonomin skulle
              gå in i en överhettning. Uppgiften var att förhindra att en högkonjunktur
              övergick i en överhettning.
            </seg>
            <seg xml:id="i-ade9413246ef2d86-0">
              Nu har tillväxtutsikterna dämpats, och riskbilden har förskjutits.
              Den internationella finansoron har gjort att risken för en överhettning
              inte längre är påtaglig och har förbytts i risk för en avmattning.
            </seg>
            <seg xml:id="i-09f9db76d3322703-0">
              I budgeten i höstas tog regeringen stort ansvar. Vi kombinerade
              en politik där vi förstärkte förutsättningarna för svensk ekonomi
              genom att öka arbetsutbudet och förbättra arbetsmarknadens funktionssätt
              med åtgärder som förde finanspolitiken i en åtstramande riktning.
              Det strukturella sparandet ökade från 2006 på 1 procent till 2
              ½ procent för att gradvis stiga till 3 procent.
            </seg>
            <seg xml:id="i-2eeb5a409f5dcc0f-0">
              Nu är situationen delvis annorlunda. Tillväxten har dämpats.
              Riskerna ligger på nedsidan. Vi ser nu mycket stora överskott:
              3 procents genomsnittligt överskott och en minskning av skuldsättningen
              på över 350 miljarder fram till 2010. Vi har betydande budgeteringsmarginaler
              på 45 respektive 46 miljarder 2009 och 2010. Det här är ett betydande
              utrymme som kan användas för en fortsatt tillväxtpolitik.
            </seg>
            <seg xml:id="i-6ea68b3c2dd2893a-0">
              Men samtidigt ska vi vara försiktiga. Finansoron ger stor osäkerhet.
              De offentliga finanserna har vid upprepade tillfällen försvagats
              mer än väntat. Prognoser är prognoser. Bedömningar av strukturellt
              sparande kommer att ändras.
            </seg>
            <seg xml:id="i-da29715c7d864bbf-0">
              Regeringens samlade bedömning är att det föreligger ett reformutrymme,
              och det ska i första hand användas för långsiktig tillväxt- och
              välfärdspolitik. Det kommer vi att redovisa i budgetpropositionen
              2009.
            </seg>
            <seg xml:id="i-f88493f86387d425-0">
              De riktlinjer vi redovisar i dag är tydliga. Tillväxtpolitiken
              förstärks. Det är en betydande satsning som görs för att förstärka
              infrastrukturen. Infrastruktur är avgörande för att binda samman
              landet, för att människor ska kunna komma till sina arbeten och
              för att vi ska länka samman arbetsmarknaden. Det handlar om att
              företagen och hushållen tycker att vägar och järnvägar är viktiga,
              inte minst för att pressa produktionstider och skapa förutsättningar
              för svensk handel. Regeringen kommer att göra en närtidssatsning,
              och vi kommer att ge riktlinjer för nästa planperiod.
            </seg>
            <seg xml:id="i-39e4bb6fc5f63618-0">
              Sverige är ett rikt land. Ska vi förbli ett rikt land måste vi
              vara en forskningsnation i världsklass. Regeringen kommer därför
              i höstens budgetproposition att presentera en betydande satsning
              på svensk forskning.
            </seg>
            <seg xml:id="i-ca40fba26d869b2b-0">
              Sverige satsar redan i dag mer än nästan alla andra industriländer
              på forskning. Det måste vi göra om vi ska tillhöra de världsledande
              nationerna, och det ska vi. Svenska löntagare ska ha världsledande
              löner, och då måste Sverige ha världsledande forskare. Kunskapsutveckling,
              teknik, medicin, energi, miljö är avgörande för en kunskapsnation.
              Därför återkommer vi med en forskningsproposition som innebär
              en betydande förstärkning av svensk forskning.
            </seg>
            <seg xml:id="i-94b976e402bcb27a-0">
              Vi kommer i höst att redovisa en ytterligare förstärkning av
              kunskapens ställning i förskola och skola. Vi är övertygade om
              att en satsning på pedagogiskt innehåll i förskolan är central.
              Vi ska utnyttja barnens naturliga lust att lära. Vi ska skapa
              en solid bas för den framtida kunskapsinhämtningen genom att läsa,
              räkna och skriva ges goda förutsättningar i förskolan.
            </seg>
            <seg xml:id="i-21df95341b7d8761-0">
              Vi ska gå vidare med kunskap i förskolan; det är centralt. Social
              bakgrund, föräldrarnas utbildning, huruvida man är född i Sverige
              ska inte vara en avgörande faktor när utbildningsframtiden bestäms.
              Därför vill vi tillföra resurser för att förstärka kunskapsinnehållet
              och kunskapens roll i förskolan naturligtvis på barnens villkor,
              naturligtvis under lekfulla former, naturligtvis på premissen
              att vi ska utnyttja våra mycket duktiga förskollärare. Kunskap
              i förskolan är avgörande för att Sverige ska kunna möta globaliseringen.
            </seg>
            <seg xml:id="i-53044c63b09fb03a-0">
              Alliansen har redan kommit långt när det gäller att sätta kunskap
              och inlärning i centrum i skolpolitiken. Större resurser har tillförts
              för att barnen ska lära sig räkna och skriva. Vi har satsat på
              att förstärka lärarutbildningen, på att ge bättre utvärdering
              genom tidigare betyg och fler nationella prov och på att lägga
              större vikt vid matematik och språk vid antagningen till högre
              utbildning.
            </seg>
            <seg xml:id="i-da02aaa3e7dbd8da-0">
              I höstens budgetproposition avser vi att gå vidare. Det handlar
              bland annat om en särskild satsning på naturvetenskap, matematik
              och språk, och det blir en ytterligare prioritering av yrkesutbildning,
              inte minst av lärlingsutbildning. Sverige ska vara en ledande
              kunskapsnation. Genom kunskap bygger vi konkurrenskraft. Genom
              kunskap bygger vi en arbetsmarknad som bygger starka människor.
              Vi bygger fundamenten för framtidens välfärd.
            </seg>
            <seg xml:id="i-a0329e075ae4204d-0">
              Också jobbpolitiken ska förstärkas. Regeringen har för avsikt
              att ytterligare förstärka jobbavdraget. Det ska bli mer lönsamt
              att arbeta. Drivkraften att gå från halvtid till deltid ska förstärkas.
              Det ska bli mer belönande att satsa på utbildning och extra ansvar
              genom att vi begränsar uttaget av statlig inkomstskatt. Det är
              inriktningen på vår jobbpolitik. Sammansättningen, takten och
              i vilka delar vi kan sänka skatterna beror på den ekonomiska utvecklingen,
              på styrkan i de offentliga finanserna. Det måste också vägas av
              mot andra reformer. Jag är dock övertygad om att ifall det lönar
              sig bättre att arbeta kommer fler människor in på arbetsmarknaden.
              Jag är också övertygad om att ifall hushållen får behålla mer
              i plånboken dämpar vi nedgången och förstärker uppgången.
            </seg>
            <seg xml:id="i-019aca763c87eb4b-0">
              Budgetpropositionen kommer även att innehålla välfärdsreformer.
              Jobbpolitiken har gett resultat. Kostnaderna för utanförskapet
              har pressats tillbaka, och det öppnar nu för välfärdssatsningar.
              I det läget vill vi prioritera den psykiatriska vården. Det handlar
              om evidensbaserad kunskap, förstärkt utbildning inom primärvården,
              bättre samarbete mellan kommunerna. Det är en satsning för att
              psykiatrin i Sverige ska fungera bättre. Sverige ska vara ett
              tryggt land, ett tryggt land också för dem som behöver hjälp från
              den psykiatriska vården.
            </seg>
            <seg xml:id="i-bc0530f09f0050c2-0">
              Vi har även för avsikt att återkomma med förslag när det gäller
              de pensionärer som har det sämst ställt. Inte minst är den ekonomiska
              situationen pressad för många kvinnor, ofta lite äldre, som har
              låg eller obefintlig inkomstpension.
            </seg>
            <seg xml:id="i-efc34052b3d9bc95-0">
              Jobb och välfärd är uppgiften i höstens budgetproposition. Det
              handlar om jobben. Det handlar om välfärden. Det handlar också
              om vårt långsiktiga ansvar i klimatfrågorna. Sverige ska bidra
              till att minska utsläppen av växthusgaser. Sverige ska tillsammans
              med de övriga EU-länderna vara världsledande. Vi har visat att
              man kan förena god tillväxt med en ansvarsfull miljöpolitik. Effektiva
              energisystem, ekonomiska styrmedel, koldioxidbeskattning och gröna
              certifikat är exempel på hur vi pressat tillbaka utsläppen på
              ett effektivt sätt. Sverige ska behålla sin världsledande ställning.
              Det ska vi gå vidare med i klimatpropositionen och budgetpropositionen.
            </seg>
            <seg xml:id="i-2f432b839adca022-0">
              Om vi blickar framåt återstår mycket arbete. När vi tittar bortom
              höstens budgetproposition måste vi gå vidare med att förstärka
              jobbpolitiken. Politiken är ett resultat, men vi är inte nöjda.
              Vi kommer steg för steg att fortsätta föra en politik som bidrar
              till full sysselsättning. Att sysselsättningspolitiken gör framsteg
              innebär att vi även framöver kommer att kunna fortsätta att satsa
              på välfärd och kunskap.
            </seg>
            <seg xml:id="i-374f67dafa3d04cc-0">
              Vi vill öka valfriheten i äldreomsorgen. Vi vill ge kunskapen
              en starkare ställning i skolan. Vi vill kunna återkomma med ökade
              resurser och större befogenheter för kriminalvården och polisen
              i kampen mot grov våldsbrottslighet och annan grov kriminalitet.
            </seg>
            <seg xml:id="i-adcbdb8622f65936-0">
              Ytterst handlar vårt uppdrag i höstens budgetproposition och
              i kommande höstars propositioner om att lägga grunden för ett
              samhälle som hänger ihop, som hänger ihop för att vi har en gemensam
              värdegrund och för att människor känner samhörighet och gemenskap,
              som hänger ihop för att den enskildes rätt att forma sitt liv
              respekteras och för att vi ser frihet som en förutsättning för
              trygghet, som hänger ihop för att fler unga, invandrare, äldre,
              kvinnor har förutsättningar och möjligheter att ha en stark ställning
              på arbetsmarknaden.
            </seg>
            <seg xml:id="i-0a6863eb1021dd97-0">
              Det handlar om glädjen av arbetskamrater. Det handlar om tryggheten
              och självkänslan av egen försörjning. Det handlar om stoltheten
              i att prestera. Det handlar om möjligheten att utvecklas. Det
              är därför full sysselsättning är så avgörande och central för
              vår politik.
            </seg>
            <seg xml:id="i-628f0eced678b8f5-0">
              Nu kommer jobben. Nu blir det fler anställningar. Då minskar
              orättvisorna. En politik som strävar mot full sysselsättning är
              en politik för rättvisan. Regeringen för en politik för full sysselsättning.
              Det är en politik för ett samhälle som hänger ihop, som är rättvist
              och fritt. Det är en politik för ett samhälle som gör människor
              trygga av egen kraft. Det är en politik för framtiden.
            </seg>
            <seg xml:id="i-ea770e2db41964f6-0">
              Detta är vår uppgift. Med 2008 års ekonomiska vårproposition
              har vi lagt en politik som bygger trygghet för framtiden. Vi har
              lagt en solid grund för framtiden. Vi skapar förutsättningar för
              människor att forma sitt eget liv. Det är vårt uppdrag, det är
              vår uppgift och det är det vi baserar vår politik på.
            </seg>
          </u>
          <note type="speaker" xml:id="i-85ebf5ec47940232-0">
            Anf. 2 THOMAS ÖSTROS (s):
          </note>
          <u who="thomas_ostros_b7069a" xml:id="i-ab7f3e48b35bac5e-0">
            <seg xml:id="i-869cf6b26f769f0f-0">
              Herr talman! Det här är den andra ekonomiska vårproposition som
              den borgerliga regeringen lägger fram. Nu får vi på riksdagens
              bord en proposition som beskriver att högkonjunkturen tagit slut.
              Arbetslösheten ökar. Sysselsättningstillväxten stannar i praktiken
              helt av de kommande åren. Finansministern säger att nu kommer
              jobben, men prognoserna i vårpropositionen visar att arbetslösheten
              ökar. Ökande arbetslöshet leder till kraftigt försämrad ekonomi
              för kommunerna som ju har hand om välfärden skolan, sjukvården,
              förskolan, äldreomsorgen och i vårpropositionen spår regeringen
              att det blir nedskärningar i välfärden under de kommande åren.
              För bara några dagar sedan kom Arbetsförmedlingen med en liknande
              prognos som beskriver att antalet lediga jobb i Sverige minskar
              kraftigt.
            </seg>
            <seg xml:id="i-21ca3819fbecf189-0">
              Så snabbt förbyttes den snabba jobbtillväxt vi hade 2006 och
              2007 i avmattning och försämrade utsikter. I det läget väljer
              regeringen att lägga fram en vårproposition utan några initiativ
              för att bekämpa arbetslöshet och skapa arbete.
            </seg>
            <seg xml:id="i-eff2b6fc32a05bc8-0">
              I vår omvärld har vi en finansiell kris. Den globala finanskrisen
              påverkar även oss i Sverige. I grunden har vi en stark ekonomi.
              Vi har ett så starkt fundament att vi bör klara oss bättre än
              många andra länder när krisen blåser in över världen. Bakom oss
              har vi ett decennium med stora reallöneökningar, hög tillväxt,
              låg inflation, överskott i de offentliga finanserna och mycket
              stora investeringar i kunskap.
            </seg>
            <seg xml:id="i-f8e56ab550a9d329-0">
              Om vi tittar på utvecklingen 2006, Socialdemokraternas senaste
              regeringsår, och 2007, de borgerligas första regeringsår, kan
              vi se tillbaka på en mycket stark period på arbetsmarknaden. Under
              2006 och 2007 ökade sysselsättningen med 200 000 personer. Arbetslösheten
              minskade med 70 000. Ekonomin växte med 4 procent respektive 3
              procent. Det är något som både Anders Borg och jag kan glädja
              oss åt. Det är resultatet av många års hårt arbete för att hålla
              ordning i ekonomin och investera i kunskap och utbildning.
            </seg>
            <seg xml:id="i-f9e3f89bbef039a9-0">
              Ett par månader efter valet 2006 hade jag glädjen att lyssna
              på en radiointervju med Anders Borg. Takten i tillväxten av jobb
              var ännu hög, och reportrarna pressade Anders Borg genom att säga:
              Du kan inte hävda att de jobb som kommer nu beror på regeringen.
              När kan man säga att de jobb som kommer är regeringens förtjänst?
              Då var det fortfarande ekonomen Borg som svarade, och efter att
              ha blivit pressad sade han: Ja, det tar ett par år innan regeringens
              politik börjar visa sig. Det var ett viktigt och ärligt svar.
              Anders Borg menade alltså att utvecklingen på arbetsmarknaden
              var frukten av många års hårt arbete för att skapa goda förutsättningar
              i svensk ekonomi.
            </seg>
            <seg xml:id="i-bc0e06ba05b32604-0">
              Men nu närmar vi oss den tidpunkt då regeringen själv tror att
              dess förslag leder till ökad sysselsättning. Vad är det då vi
              ser? Tillväxten är halverad. Investeringsuppgången har bromsats
              mycket kraftigt. Sysselsättningsuppgången i näringslivet bryts
              och stagnerar helt. Långtidsarbetslösheten bland ungdomar har
              tredubblats sedan valet. Socialbidragen ökar i hälften av landets
              kommuner. Regeringen varnar själv för stigande arbetslöshet. I
              takt med att regeringens politik börjar bita stannar tillväxten
              av, och arbetsmarknaden vänder nedåt.
            </seg>
            <seg xml:id="i-670c6b8df5cdcc82-0">
              Jag menar att regeringen inte tog till vara de möjligheter som
              den starka högkonjunkturen gav. Man har slarvat bort det starka
              utgångsläge som vi hade. Ta bara räntorna! Räntorna är mycket
              höga i en tid när ekonomin mattas av. Det är delvis på grund av
              den ekonomiska politik som har bedrivits från regeringens sida.
              Ni har riktat omfattande ofinansierade skattesänkningar till dem
              som har mest och tjänar bäst. Det gjorde ni fast Riksbanken varnade
              er förra sommaren: Elda inte på för mycket, för då kommer räntorna
              att stiga!
            </seg>
            <seg xml:id="i-d3aad6082887e09b-0">
              Riksbanken har följaktligen blivit tvungen att höja räntan. När
              ekonomin avmattas är räntorna höga. En ung familj med nyinköpt
              radhus eller bostadsrätt här i Helsingfors betalar nu 2 0003 000
              kronor mer i ränta varje månad. En delorsak är att regeringen
              eldade på under högkonjunkturen.
            </seg>
            <seg xml:id="i-1d9cbfb78430dfda-0">
              Dessutom förstod inte regeringen hur viktigt det har varit att
              investera i framtiden. Man kan inte bara låta högkonjunkturens
              vindar blåsa i ryggen. Man måste investera i framtiden. Men framtidsfrågorna
              har lagts på is. Alldeles för små investeringar i det som skapar
              framtidens jobb har varit regeringens kännetecken. I stället för
              att investera i utbildning och forskning har regeringen kommit
              med allt konstigare förslag för att subventionera fram arbeten
              som har svårt att klara konkurrensen.
            </seg>
            <seg xml:id="i-97aa0f93a226cffc-0">
              Företagarna är mycket besvikna. De fick ett löfte om sänkt arbetsgivaravgift.
              Det har bytts mot höjd arbetsgivaravgift. Framgångsrika satsningar
              på forskning i småföretagen avbröts. Satsningar på småföretagens
              export har skurits ned. Organisationen Företagarna rapporterar
              om ett ras i förtroendet för regeringen bland företagare, särskilt
              bland de minsta företagen.
            </seg>
            <seg xml:id="i-bd5615b3d788b4bd-0">
              Men framtidsfrågorna har lagts åt sidan också när det gäller
              utbildning. Moderaterna har visat sig stå för en närmast utbildningsfientlig
              politik. OECD varnade för ett par månader sedan för att skära
              ned på den högre utbildningen nu när ungdomskullarna växer. Men
              regeringen lyssnar inte. Nu får dagens ungdomar sämre framtidsmöjligheter
              än generationen innan. Vi socialdemokrater vill att fler ska få
              möjlighet att läsa på högskolan.
            </seg>
            <seg xml:id="i-7de6ebea38c596a5-0">
              Samtidigt sker kraftiga neddragningar i vuxenutbildningen, trots
              att den utbildningen det vet vi ju! är så viktig och ofta det
              första steget på väg mot ett nytt arbete, en ny karriär, ett nytt
              steg i livet. Vi socialdemokrater vill investera i vuxenutbildningen.
            </seg>
            <seg xml:id="i-4b77c9e0c52d3237-0">
              Satsningen på forskning har mest varit ord. Satsningarna låter
              vänta på sig. Forskarvärlden undrar vad som hände med forskningsministerns
              löfte om att 50 miljarder mer skulle komma. Fordonsindustrin,
              som nu är pressad av global lågkonjunktur, får inga besked om
              gemensamma forskningssatsningar tillsammans med staten. Läkemedelsindustrin
              efterlyser engagemang för framtidsfrågorna.
            </seg>
            <seg xml:id="i-5280d0490c7a994e-0">
              Inom infrastrukturen säger myndigheterna att det blir förseningar
              av viktiga investeringar i välbehövliga vägar och järnvägar.
            </seg>
            <seg xml:id="i-bd752240e854bf4c-0">
              Denna omoderna politik är inte framtiden för Sverige. Men bakom
              den omoderna politiken ligger övertygelsen om att det är ökade
              klyftor som är bra för Sverige. Aldrig har en regering på så kort
              tid gynnat så få så mycket. Avskaffad förmögenhetsskatt och skattesänkningar
              riktade mot dem som tjänar allra bäst har lett till att 70 procent
              av inkomstförstärkningarna har gått till de tre tiondelar av befolkningen
              som tjänar allra mest. Regeringen vägleds av en besynnerlig men
              för moderater mycket välbekant idé. De som har det bäst behöver
              mycket mer för att göra bra ifrån sig, men de som har det sämst
              måste få rejäla försämringar för att göra en insats.
            </seg>
            <seg xml:id="i-997012bd03fdefdf-0">
              Värst har kanske varit hur ni har hanterat arbetslöshetsförsäkringen.
              I ivern att försämra för de arbetslösa har ni på köpet förstört
              arbetslöshetsförsäkringen. Ni höjde avgifterna kraftigt och försämrade
              ersättningsnivåerna kraftigt. Arbetslöshetsförsäkringen blev dyrare
              och sämre. Snart har 450 000 människor tvingats lämna försäkringen.
              De står helt skyddslösa om de drabbas av arbetslöshet, och regeringen
              lägger på riksdagens bord en proposition som visar att arbetslösheten
              kommer att öka framöver. Ni har slagit sönder en av de viktigaste
              försäkringarna i ett modernt samhälle.
            </seg>
            <seg xml:id="i-2c4736981cb445aa-0">
              Och ni fortsätter! Bara för någon vecka sedan trädde nya försämringar
              i kraft. Den här gången är det deltidsarbetslösa, framför allt
              kvinnor, ofta inom handeln, restauranger och vården. Det är en
              grupp som har det tufft ekonomiskt. Nu ska man få det ännu tuffare,
              samtidigt som prognoserna visar att arbetslösheten ökar.
            </seg>
            <seg xml:id="i-b36b90ef0387bf0c-0">
              Herr talman! Orättvisan i regeringens politik har fler dimensioner.
              Jag tror att vi är många som har mött allt fler upprörda pensionärer
              som har upptäckt att pensionärer måste betala mer i skatt för
              motsvarande inkomst än vad löntagarna gör. Regeringens politik
              har lett till att en pensionär i dag kan betala mellan 500 kronor
              och 1 000 kronor mer i månaden i skatt jämfört med motsvarande
              inkomst som en löntagare har. Jag tror att regeringen kommer att
              få oerhört svårt att förklara detta, särskilt för dem som till
              exempel i år går i pension och upptäcker att man byter skattesystem.
              Man får en annan skattekolumn när man deklarerar, och man betalar
              högre skatt för jämförbara inkomster och mycket högre skatt för
              jämförbara inkomster än vad löntagarna gör.
            </seg>
            <seg xml:id="i-07e6f76018740273-0">
              Jag har hört Fredrik Reinfeldt beskriva det som att pensionärerna
              i Sverige är så förmögna att de får ta det här. Det är inte rimligt.
              Vi socialdemokrater har föreslagit att minska klyftan genom en
              riktad skattelättnad på 2 000 kronor för alla pensionärer i landet.
              Jag tycker att finansministern gott kan erkänna att det här är
              ett misstag och rösta ja till våra förslag i riksdagen om sänkt
              skatt för pensionärer.
            </seg>
            <seg xml:id="i-21b1f907d83869f3-0">
              Herr talman! Orättvisor leder inte till fler jobb. Det blir allt
              tydligare att regeringens jobbpolitik är misslyckad. Nystartsjobben,
              regeringens flaggskepp, har utvärderats. Färre än en av tio får
              jobb hos den arbetsgivare som man fick nystartsjobben hos. Man
              går ut i arbetslöshet. Instegsjobben, regeringens flaggskepp för
              att förbättra integrationen, har 585 deltagare. Det är inte mycket.
              Nu när prognoserna kommer om ökad arbetslöshet drabbar det hårdast
              dem som har svagast förankring på arbetsmarknaden. De har ofta
              kort utbildning och har ofta haft perioder av arbetslöshet. De
              får nu inget stöd alls för att få den yrkesutbildning som krävs
              för att söka de jobb som finns. Det är kanske 100 000 människor
              som skulle behöva den typen av insatser. Men regeringen har skurit
              ned kraftigt på yrkesutbildningarna.
            </seg>
            <seg xml:id="i-0f1683a35f485a1c-0">
              Forskarna är tydliga. Forskarna säger att det här fungerar. Ger
              man yrkesutbildning till de arbetslösa ökar chansen rejält att
              få ett arbete. Det gäller särskilt dem som har kort utbildning,
              och det gäller särskilt dem som har utomnordisk härkomst. Men
              man har skurit ned, och det enda man har haft att erbjuda är sämre
              ekonomiska förutsättningar. Ni har övergett de människorna.
            </seg>
            <seg xml:id="i-f75e91249c393d08-0">
              Företagen får inte tag på rätt arbetskraft. Samtidigt ökar arbetslösheten.
              Företagen vill anställa och de arbetslösa vill jobba, men matchningen
              fungerar inte, för ni har skurit ned kraftigt i utbildningsinvesteringarna.
              Det är en utbildningsfientlig politik.
            </seg>
            <seg xml:id="i-a1bc9ee90bd6f036-0">
              Nu står vi här i april 2008. Vi har höga räntor trots ekonomisk
              avmattning. Vi har lägre investeringar trots att det är framtiden
              för oss. Vi har 450 000 som har lämnat arbetslöshetsförsäkringen
              trots att jobbtillväxten nu stagnerar och de står oförsäkrade
              om de blir arbetslösa. Vi har arbetskraftsbrist trots att vi har
              betydande långtidsarbetslöshet. Då väljer regeringen att gå till
              riksdagen med en ekonomisk proposition som saknar åtgärder. Det
              är ansvarslöst.
            </seg>
            <seg xml:id="i-acb7c7d5f8c32ebf-0">
              När vi socialdemokrater presenterar vår motion om ett par veckor
              kommer den att innehålla förslag som tar sin utgångspunkt i den
              verklighet som regeringen blundar för. Vi vill utveckla förskolan,
              den förskola som nu får mindre resurser eftersom regeringen beslutat
              att införa ett vårdnadsbidrag ute i kommunerna. Vi kommer att
              investera i kvalificerad yrkesutbildning, i yrkeskomvux och i
              bristyrkesutbildning allt för att skapa arbete och lösa näringslivets
              och välfärdens behov av kvalificerad arbetskraft. Det kommer att
              vara breda investeringar för att rusta dem som står längst från
              arbetsmarknaden, inte minst våra ungdomar. Långtidsarbetslösheten
              är tre gånger högre bland ungdomarna än vid valet.
            </seg>
            <seg xml:id="i-eb6472057ec66e2e-0">
              Vi kommer att investera i högskolan med fler högskoleplatser
              inom yrken där vi vet att det är brist och kommer att råda brist
              i framtiden. Det gäller till exempel vården.
            </seg>
            <seg xml:id="i-c3637a97c70a8758-0">
              Vi vill se ökade investeringar i det framtidsinriktade på forskningen,
              småföretagarna, miljötekniken och infrastrukturen.
            </seg>
            <seg xml:id="i-1880ad6f1e232674-0">
              Men tiden är knapp. Högkonjunkturen blåser förbi. Det behövs
              konkreta investeringar för att bryta långtidsarbetslösheten, möta
              företagens kompetensbehov och investera i framtidens jobb.
            </seg>
            <seg xml:id="i-7122210393abe428-0">
              Att i det läget lägga fram en proposition som är kliniskt ren
              från investeringar i jobb och välfärd är sannerligen inte bra,
              herr talman!
            </seg>
          </u>
          <note type="speaker" xml:id="i-f977800a31fad3f4-0">
            Anf. 3 ROGER TIEFENSEE (c):
          </note>
          <u who="roger_tiefensee_509485" xml:id="i-a84718223250c67b-0">
            <seg xml:id="i-552c9e776f631d75-0">
              Herr talman! Jag kommer efter en stor demagog. Efter valrörelsen
              när allinsen hade vunnit valet var det någon som sade: Det känns
              lite lättare att andas nu. Jag kontrasterar det inte till Thomas
              Östros tal här, utan det var kopplat till alliansens valseger.
            </seg>
            <seg xml:id="i-2fe9301f3fc2c663-0">
              När vi nu ett och ett halvt år senare kan utvärdera en del av
              alliansens politik kan vi konstatera att det för många svenskar
              troligtvis inte har varit så här lätt att andas på länge.
            </seg>
            <seg xml:id="i-e4f424d9483ec958-0">
              Förra året fick vi den största minskningen av utanförskapet på
              40 år. Det var 121 000 personer som lämnade utanförskapet och
              i dag står på egna ben. För första gången på 35 år minskade antalet
              förtidspensionärer.
            </seg>
            <seg xml:id="i-c113786eea88ebb2-0">
              I år kommer vi att passera det sysselsättningsmål som Socialdemokraterna
              satte upp men aldrig lyckades nå. Det borde väl glädja även en
              socialdemokrat som Thomas Östros.
            </seg>
            <seg xml:id="i-7ffea08f73ee4544-0">
              Arbetslösheten har sjunkit snabbt i alla branscher och i alla
              åldersgrupper. Särskilt starkt blev utvecklingen bland ungdomar
              och utrikes födda. Det är bra. Det är grupper som har haft det
              väldigt svårt att få ett fotfäste på arbetsmarknaden.
            </seg>
            <seg xml:id="i-b0fb0f2e38a6c3b2-0">
              Tar man ungdomar som exempel ökade sysselsättningen bland de
              unga förra året med knappt 40 000 personer. Under konjunkturuppgången
              20052007 var det 77 000 personer. Ökningen var alltså kraftigast
              under det sista året 2007. Det kan jämföras med den förra konjunkturuppgången.
              Då var ökningen 46 000 unga.
            </seg>
            <seg xml:id="i-9d7a3f52cfdeee39-0">
              Det innebär att vi nu har många fler unga som har en chans att
              vara kvar på arbetsmarknaden även när konjunkturen vänder. För
              mig som centerpartist är det särskilt glädjande. Vi satte ungdomsarbetslösheten
              på dagordningen. Socialdemokraterna försökte dölja den med åtgärder.
              Nu kan vi se att alliansens politik gör skillnad.
            </seg>
            <seg xml:id="i-2530da9c817bc71d-0">
              Herr talman! Samtidigt som vi har den starkaste jobbutvecklingen
              på 40 år har vi sänkt skatten för alla som jobbar med 1 000 kronor
              i månaden. När fler arbetar och betalar skatt blir bördan helt
              enkelt mindre för var och en.
            </seg>
            <seg xml:id="i-52f379ccf949d88a-0">
              När framgångarna för jobbpolitiken kombineras med ordning och
              reda i statsfinanserna det är de offentliga finanserna en snabbt
              sjunkande statsskuld och stegvis sjunkande skattetryck skapar
              vi oss ett bra handlingsutrymme. Det är bra i tider av finansiell
              oro. Det är också ett bra utgångsläge för att göra kloka investeringar
              i Sveriges framtid.
            </seg>
            <seg xml:id="i-2edfd9089ad3e2ca-0">
              Herr talman! När alliansens fyra partiledare offentliggjorde
              ambitionen att gå vidare med ett tredje steg av skattesänkningar
              riktade till vanligt folk, vanliga löntagare, blev Marita Ulvskogs
              kommentar: Alliansen kastar ut skattepengar till de högst avlönade.
              Om vi bortser från det faktum att Ulvskog har missuppfattat själva
              inriktningen på jobbskatteavdraget är det en märklig inställning
              till skatter som Socialdemokraterna visar upp.
            </seg>
            <seg xml:id="i-74b76a81fa234d44-0">
              Vem är det egentligen som äger värdet av människors arbete? För
              socialdemokrater verkar människors inkomster vara någonting som
              ägs av politiker och som politiker har full rätt att göra vad
              de vill med. Då kan man påstå att man kastar iväg pengar till
              de högst avlönade. Det handlar egentligen om att vi kräver in
              en mindre andel av det värde som arbete och företagande skapar.
            </seg>
            <seg xml:id="i-5cb0cfb1f3adb065-0">
              Herr talman! Det är inte utan att man kommer att tänka på dåvarande
              socialminister Gustav Möllers ord att varje skattekrona som inte
              används effektivt är som att stjäla från de fattiga. För mig som
              centerpartist är det självklart att skatteintäkterna är medborgarnas
              pengar. Vi som politiker har ansvar för att använda dem på ett
              så effektivt sätt som möjligt.
            </seg>
            <seg xml:id="i-7c6d6379daf58d16-0">
              Herr talman! Sverige hade världens högsta skattetryck när alliansen
              kom till makten. I dag ligger vi tvåa efter Danmark. Vi har för
              avsikt att fortsätta att sänka skatten för vanligt folk. Det gör
              vi bland annat av respekt för det hårda arbete som ligger bakom
              de skatter som betalas in varje månad. Det är ett synsätt som
              sällan framkommer i den socialdemokratiska retoriken.
            </seg>
            <seg xml:id="i-0346b5223d48911d-0">
              Jag tror att Socialdemokraterna kanske borde ha funderat på och
              lyssnat på det Gustav Möller sade innan de föreslog höjd skatt
              med 400 kronor i månaden för sjuksköterskor och poliser. Det är
              precis det förslaget som ligger i den senaste socialdemokratiska
              budgetmotionen.
            </seg>
            <seg xml:id="i-9fa1ff33efbcb33b-0">
              Är det genom att höja skatten med 400 kronor i månaden som Socialdemokraterna
              vill visa vilket värde de sätter på Sveriges löntagare, Man kan
              undra varför inte hela tusenlappen tas tillbaka. Varför nöjer
              ni er med 400 kronor? Eller är det kanske så att Socialdemokraterna
              också inser värdet och behovet av att sänka skatter men inte har
              det politiska modet att göra det själva?
            </seg>
            <seg xml:id="i-0786a9b465e28fa5-0">
              Jag tycker att väljarna förtjänar ett ärligt och rakt svar i
              skattefrågan. Lars Ohly är ärlig och rak. Han vill ta tillbaka
              hela tusenlappen. Men vad är det gemensamma beskedet från oppositionen?
            </seg>
            <seg xml:id="i-8310686fa9c35224-0">
              Herr talman! Med de resurser som alliansens jobbpolitik har frigjort
              i statsbudgeten kan vi investera i konkurrenskraft, kunskap och
              välfärd. Låt mig ge några exempel på förbättringar som vi nu har
              råd med tack vare att vi gjorde rätt prioriteringar och åtgärdade
              de strukturella problemen först.
            </seg>
            <seg xml:id="i-bfde08c5ed22640f-0">
              När det gäller pensionärerna kommer pensionerna att räknas upp
              kraftigt i år och de kommande åren. Det har en direkt koppling
              till den ökade sysselsättningen, eftersom inkomst- och tilläggspensioner
              är kopplade till genomsnittsinkomsten. Den stiger när fler arbetar
              och tillväxten ökar.
            </seg>
            <seg xml:id="i-e1e8b2cb246e5f1d-0">
              Däremot finns det grupper av pensionärer som lever under väldigt
              små ekonomiska villkor. I höstens budgetproposition kommer vi
              därför att presentera förslag just för att förbättra de ekonomiska
              villkoren för i första hand de sämst ställda pensionärerna.
            </seg>
            <seg xml:id="i-38c64916ffdad81e-0">
              Ni hörde Thomas Östros tala om Socialdemokraternas förslag. Det
              var 2 000 mer om året, vill jag understryka, eller 167 kronor
              i månaden. Jag tycket att de sämst ställda pensionärerna är värda
              mer.
            </seg>
            <seg xml:id="i-72b0dd02e8f49cb7-0">
              Även när det gäller vår infrastruktur, framför allt vägar och
              järnvägar, finns det stora eftersatta behov. Vi märker det i gropiga
              vägar och försenade tåg. I den senaste budgetpropositionen presenterade
              regeringen en historisk satsning på underhåll av vägar och järnvägar.
              Vi har inte underhållit vårt vägnät, och vi har framför allt inte
              underhållit vårt järnvägsnät. Det är en synd som Socialdemokraterna
              har lämnat efter sig. I höst kommer vi att återkomma och presentera
              satsningar på infrastrukturen. Det är dels en närtidssatsning
              med budgetförstärkningar för år 20092010, dels en särskild infrastrukturproposition.
            </seg>
            <seg xml:id="i-f052426565875191-0">
              När det gäller klimatet kan investeringar i spårtrafik också
              bidra till att minska utsläppen av växthusgaser från transportsektorn.
              Klimathotet kräver att vi visar ledarskap och handlingskraft.
              Därför behövs klimatsmarta investeringar och styrmedel inom många
              områden.
            </seg>
            <seg xml:id="i-54d8dca503d720fb-0">
              Regeringen vill möta klimathotet både nationellt och internationellt.
              Regeringen kombinerar ett kraftfullt internationellt arbete med
              nationella åtgärder som miljöbilspremie, klimatmiljard och klimatskattepaket.
              Det är ett framgångsrecept som vi ska bygga vidare på inför höstens
              budget och klimatproposition.
            </seg>
            <seg xml:id="i-064f6a93c07bb368-0">
              Herr talman! Synen på företagande och regelförenklingar tydliggör
              ideologiska skillnader mellan alliansen och Socialdemokraterna.
              Medan Thomas Östros nu i helgen presenterade förslag för ökat
              regelkrångel vid företagens inbetalningar av arbetsgivaravgifter
              presenterade näringsminister Maud Olofsson regeringens handlingsplan
              för att minska regelkrånglet med 25 procent.
            </seg>
            <seg xml:id="i-04eea587371edcad-0">
              Enligt Nutek uppgår företagens kostnader för det administrativa
              regelverket till ungefär 100 miljarder kronor. Det är 100 miljarder
              i administrativa kostnader. Når vi målet är det 25 miljarder i
              minskade kostnader. Alliansregeringen har hittills genomfört 130
              förslag.
            </seg>
            <seg xml:id="i-b013967f710e8cb2-0">
              Vi gör tillsammans vardagen enklare för företagen. Förmögenhetsskatten
              är avskaffad, möjligheten till visstidsanställning har förbättrats
              och momsredovisningen har förenklats, för att ta några exempel.
            </seg>
            <seg xml:id="i-803633641349a5d9-0">
              För jordbrukare kommer livet att bli lite enklare när man bara
              behöver lämna uppgifter till en myndighet i stället för till fyra.
              Näringslivets regelnämnd uppskattar att de hittills genomförda
              förslagen och de som är aviserade kommer att lätta företagens
              regelbörda med 10 miljarder. Vi är alltså på god väg.
            </seg>
            <seg xml:id="i-91f528ded9874abd-0">
              I dag presenterar näringsministern ytterligare 400 förenklingsförslag
              från samtliga departement.
            </seg>
            <seg xml:id="i-3e7e4e0a844fa34d-0">
              Kontrasten när Thomas Östros föreslår att arbetsgivare ska rapportera
              in arbetsgivaravgifter för varje enskild anställd i stället för
              för de anställda gemensamt är slående. Den förre skatteministern
              klampar in som en elefant i en porslinsbutik och sveper med ett
              öronbedövande kras effektivt ned allt som kunde likna en företagarvänlig
              politik.
            </seg>
            <seg xml:id="i-766977a8d56e94e6-0">
              Herr talman! Utanförskapet bet sig fast och slog in en kil mellan
              dem som står innanför och dem som står utanför. Nu minskar alliansregeringen
              klyftorna och drar ut kilen som Socialdemokraterna slog in i det
              svenska välfärdssamhället. Tittar man i vårbudgeten ser man att
              förändringarna är allra störst för dem som har de allra lägsta
              inkomsterna, inte statiskt utan dynamiskt, just för att det är
              de som kommer in på arbetsmarknaden.
            </seg>
            <seg xml:id="i-111c3054f2333016-0">
              Jag är stolt över att stå här i dag och se att vi leder landet
              i rätt riktning. Det har blivit mer lönsamt att arbeta och lättare
              att betala skatt. Det har blivit lättare att vara miljövänlig.
              Det har blivit lättare att vara ung på arbetsmarknaden. För dem
              som fortfarande står utanför är chansen att få jobb bra mycket
              större i dag än förut.
            </seg>
            <seg xml:id="i-a993351cad2778c2-0">
              Vi återupprättar arbetslinjen och börjat klättringen mot full
              sysselsättning.
            </seg>
            <seg xml:id="i-7f57351bc13fd477-0">
              Herr talman! Det har helt enkelt blivit lite lättare att andas
              i Sverige.
            </seg>
          </u>
          <note type="speaker" xml:id="i-18f84646123c69d5-0">
            Anf. 4 JOHAN PEHRSON (fp):
          </note>
          <u who="johan_pehrson_19e9c3" xml:id="i-fe635dd991ae6df5-0">
            <seg xml:id="i-c0bc58d1d8babe08-0">
              Herr talman! Folkpartiet gläder sig åt att vårsolen bryter igenom
              alltmer och lyser över Sverige och faktiskt över den svenska nationalekonomin,
              detta trots att den internationella finanskrisen och kostnadskrisen
              också kommer med moln på vår himmel.
            </seg>
            <seg xml:id="i-5e1b89412bd4e5a0-0">
              För de allra flesta människor är det här en helt vanlig dag.
              Man går till jobbet, man går till skolan, någon går till dagverksamheten
              i sitt äldreboende och Samhall slår upp dörrarna för viktig verksamhet
              för funktionshindrade. Men det är inte alla som klarar sig själva.
            </seg>
            <seg xml:id="i-948aaa4c3ab9306a-0">
              Beprövad personal i omsorg, sjukvård och hos polisen försöker
              minska livets orättvisor och minska lidandet för enskilda människor.
              Välfärdssamhället har denna dag ännu inte tagit lunch, mina vänner.
            </seg>
            <seg xml:id="i-d64ba5a83493ac16-0">
              Den lilla inledningen beskriver verkligheten utanför kammaren.
              Här inne ska vi prata teori och ekonomisk politik för 2009. Vi
              ska diskutera inriktningen på den vårproposition som i dag har
              lagts på riksdagens bord. Den följer den budgetlag som de flesta
              partier i riksdagen var överens om för ett antal år sedan. Vi
              ska prata om inriktningen. Till hösten kommer detaljerna. Varje
              budget har ett beslut.
            </seg>
            <seg xml:id="i-ed7e0003c1bc710e-0">
              Jag är därför lite förbryllad över att man frågar efter konkreta
              åtgärder nu. Jag ser konkreta åtgärder i Sverige, utanför det
              här huset, varje dag. Det handlar om insatser för psykiatrin och
              insatser för tullen. Vi pratar om tandvården. Vi pratar om pensioner
              som räknas upp. Vi pratar om allt fler människor som går till
              jobbet och som får mer pengar i plånboken.
            </seg>
            <seg xml:id="i-f030a040387904fd-0">
              Jag hade i morse förhoppningen att vi skulle kunna enas om att
              Sverige, tack vare regeringens politik och goda blocköverskridande
              strukturåtgärder som det har fattats beslut om här i riksdagen
              tidigare, i dag är bättre rustat för den internationella ekonomiska
              oron än många andra länder.
            </seg>
            <seg xml:id="i-556c65e3ee322835-0">
              Men så blir det tyvärr inte. Jag kan konstatera att när dagens
              opposition satt i regeringsställning klagade den över att det
              fanns så många dysterkvistar i politiken. Nu är man lika dyster
              som ett sämre, eller bättre, drama av Lars Norén väldigt dyster
              alltså.
            </seg>
            <seg xml:id="i-79f88579939ff997-0">
              Regeringen levererar förutsättningar för jobb, välstånd och långsiktigt
              hållbara trygghetssystem. Statens finanser är mycket starka, och
              kommunerna har haft hyggliga år. Det tänker vi inte be om ursäkt
              för. När vi nu går vidare för att utveckla välfärdssystemen och
              de välståndsgrundande krafterna i vårt land tänker vi avkräva
              oppositionen tydliga besked.
            </seg>
            <seg xml:id="i-a63324bb442684bd-0">
              Vad innebär era förslag för vanliga skattebetalares plånböcker?
              Vad innebär era förslag för välfärden i kommunerna på sikt? Vad
              innebär de för statsskuldens framtida utveckling? Vad innebär
              de för pensionernas värdeutveckling?
            </seg>
            <seg xml:id="i-a3f6a23434b6dcbf-0">
              Vi hoppas och vi vill att Thomas Östros ska inse att det här
              är en proposition som visar inriktningen och att det i höst kommer
              åtgärder från regeringen när det gäller balanserade skattesänkningar
              och nya välfärdssatsningar.
            </seg>
            <seg xml:id="i-565369c9e2f842e8-0">
              Vi och omvärlden kan se hur hundratusentals människor i Sverige
              har kunnat lämna utanförskap och komma närmare in i samhällsgemenskapen.
              Det är fler människor som får bygga välfärd och solidariskt betala
              skatter för att finansiera just välfärdstjänster. Samhället hålls
              bättre ihop, som finansministern var inne på. Alla ska med blir
              på något sätt på riktigt. Fler kan skapa och vi får mer att fördela.
            </seg>
            <seg xml:id="i-c57e384d7c0f6688-0">
              Här går väl den riktiga skiljelinjen i dagens debatt. Ska vi
              bygga för framtiden eller ska vi fördela hela överskottet på en
              gång? Skiljelinjen kan också beskrivas som att man ser Sveriges
              styrkor eller försöker blunda för dem.
            </seg>
            <seg xml:id="i-9cfae6c42d9e495b-0">
              Jag tillstår gärna att den internationella oron är betydande.
              6 000 miljarder kronor beräknas kunna gå upp i rök till följd
              av finanskrisen. Det är rätt mycket pengar. Det är ungefär två
              svenska bnp på två år.
            </seg>
            <seg xml:id="i-686a2ec64d91ea46-0">
              Mat- och energiprisernas ökningar riskerar att öka svälten för
              världens fattiga. Hos oss kan vi delvis parera detta med hyggliga
              löneökningar och uppräkning av pensioner, men visst irriteras
              vi alla över det. Det är därför världen ser ut som den gör, och
              det är i huvudsak därför som Riksbanken i Sverige tvingas höja
              räntan.
            </seg>
            <seg xml:id="i-b2e97b5da2ae4ee9-0">
              Våra grannar har dock tuffare tider. Island och flera av de baltiska
              staterna ligger rejält pyrt till i den internationella krisens
              spår. Tillväxten rasar kraftigt, och den internationella finanskrisen
              bankar verkligen på dörren.
            </seg>
            <seg xml:id="i-240df31173a6656a-0">
              Den svenska kronan står stark. Räntorna är relativt sett hyggligt
              låga i Sverige jämfört med många jämförbara länder om man ser
              till vad bankerna får låna till. Internationella bedömare ger
              Sverige ett gott och högt betyg.
            </seg>
            <seg xml:id="i-3687cfb696847c02-0">
              Vi har inte kommit hit av en slump. Det vill jag understryka.
              Det är inte något vi kan ta för givet. Sverige har ridit på goda
              konjunkturer förr, men tillfället har spelats bort av lättsinniga
              politiska företrädare. Politiken har förr medverkat till bubblor
              också hos oss. Det är viktigt att påminna om det.
            </seg>
            <seg xml:id="i-d91857f6d1bf654e-0">
              Alliansregeringen har, som sagt, drivit en ansvarsfull finanspolitik.
              Trots en god internationell konjunktur under några år har vi lyckats
              fokusera på strukturella reformer för bättre hälsa, bättre fungerande
              arbetsmarknad, utbildningsreformer och mer tillväxtinriktad jobbpolitik
              och dessutom ett mer rättvist och väl fungerande skattesystem.
            </seg>
            <seg xml:id="i-4b17a4b48bee4038-0">
              Strategiska skattesänkningar har finansierats för att minimera
              risken för överhettning i en stark konjunktur. Följden har blivit
              bättre disponibel inkomst för medborgarna, högre pensioner, historiska
              omfamningar som jag sade tidigare av människor i utanförskap,
              det vill säga resultat på riktigt.
            </seg>
            <seg xml:id="i-8dc6a8dedd5ffbe2-0">
              Detta har vi kunnat uppnå samtidigt som vi kan se att det finansiella
              sparandet är starkt. Det är en viktig del som kom fram av den
              här vårpropositionen. Vi har kunnat konstatera att statsskulden
              förhoppningsvis kommer att halveras. Det innebär lägre kostnader
              för medborgarna och ökad frihet för kommande generationer. Det
              är en viktig del av det ansvar som vi här i kammaren har att ta.
            </seg>
            <seg xml:id="i-36d993f28e425f19-0">
              När det gäller välfärdsreformer för äldre, kvalitet i sjukvården,
              psykiatrin, skolan och tandvården har vi förhoppningsvis bara
              börjat. Den generella välfärdens hörnstenar fortsätter att vara
              gemensamt finansierade och bättre finansierade eftersom fler människor
              går till jobbet och fler människor är sysselsatta.
            </seg>
            <seg xml:id="i-9aa9eca55f695eb2-0">
              Låt mig återkomma till det.
            </seg>
            <seg xml:id="i-4cbd19a1dea74131-0">
              Inte minst Folkpartiet har i den här regeringen och tidigare
              tagit ansvar för att möta Sveriges långsiktiga utmaningar och
              de problem som människor står inför. De långsiktiga utmaningarna
              har varit och fortsätter att vara utanförskapet. De fortsätter
              att gälla den demografiska utmaningen allt fler blir äldre, och
              allt fler är friskare. Hur ska det finansieras när det gäller
              omsorg för våra äldre? Vi pratar om världens integration, det
              vill säga globaliseringen, som påverkar Sverige varje dag. Vi
              pratar om klimathotet.
            </seg>
            <seg xml:id="i-e7b33e8e517f1f20-0">
              Det är fyra centrala framtidsutmaningar som vi delar med många
              andra länder, men som den här regeringen gör allt för att möta
              varje dag i praktisk politik.
            </seg>
            <seg xml:id="i-717cd7abdac54337-0">
              Vi vill vara försiktiga. Prognoser är osäkra. Vi vet att svensk
              ekonomi bromsar in, inte minst till följd av det världsekonomiska
              läget.
            </seg>
            <seg xml:id="i-ebb36422b17e20ff-0">
              Regeringen pekar på att Sverige med ett huvudalternativ klarar
              sig hyggligt kommande år. Jag pratade med dem på teknikföretagen.
              De visar att exporten dock fortsätter att öka nästa år, även om
              det går långsammare.
            </seg>
            <seg xml:id="i-fc0b9bb5881d839b-0">
              Ekonomistyrningsverket redogjorde i sin senaste prognos för det
              rekordöverskott i statsfinanserna som nu finns tack vare att vi
              har flyttat människor från utanförskap till innanförskap och samhällsgemenskap.
              De jämför med krisen 20012002. Om jag inte minns fel var Thomas
              Östros minister då. Då blev det rejäla underskott och en ökad
              statsskuld. Vi försöker nu möta detta och se till att det inte
              händer igen. ESV påpekar också att det kan vända väldigt fort.
              Det är också därför som vi kommer att göra avvägningar när vi
              lägger fram höstens budgetproposition.
            </seg>
            <seg xml:id="i-289dbd544bad6eef-0">
              Folkpartiet menar dock att vi är inne på rätt väg. Regeringen
              pekar på att stärkta tillväxtmöjligheter för att varaktigt höja
              sysselsättningen är det bästa sättet att värna välfärdsreformer
              och trygghet i framtiden. Det finns ingen genväg.
            </seg>
            <seg xml:id="i-6a4dcd347faeea7d-0">
              Thomas Östros pratade förut om vad som värnade välfärden och
              sade att det nu skulle bli sämre i våra kommuner och landsting.
              Sysselsättningen är helt avgörande för våra skatteinkomster, och
              vi vill att de ska vara många och stora så att vi kan göra bra
              saker för svenska folket. Det centrala elementet för välfärd i
              våra kommuner är att människor går och jobbar.
            </seg>
            <seg xml:id="i-6db055227dbf09bf-0">
              Vi fortsätter vår linje med jobbpolitiken. Folkpartiet gläds
              särskilt åt att vi nu för en tydlig diskussion om att också minska
              den statsskatt som indirekt lägger en hämsko på många människor
              som i dag har en alldeles för låg så kallad utbildningspremie.
              Det handlar om många människor som bygger Sverige, som lyfter
              Sverige, varje dag. Jag pratar om poliser, sjuksköterskor och
              lärare med några år i yrket. Det är helt avgörande att de får
              en bättre möjlighet att ta lite mer ansvar, göra en extra insats
              och kanske vidareutbilda sig.
            </seg>
            <seg xml:id="i-6d19cba94ce1b94a-0">
              Vi pekar på infrastrukturen och forskningen. Som finansministern
              var inne på lyfter vi fram grundskolans centrala roll. Det utanförskap
              vi ser i dag beror rätt mycket på att många ungdomar slagits ut
              ur grundskolan och gymnasieskolan. Det försöker vi råda bot på.
              Vi investerar nu. Vi ökar rättvisan. Ett kunnigare Sverige gynnar
              alla.
            </seg>
            <seg xml:id="i-5c122bbe7b0f0d2a-0">
              Vi lyfter fram och pekar på angelägna sociala reformer. Vi pekar
              på psykiatrin, äldreomsorgen och pensionärernas ekonomiska situation,
              och då de sämst ställdas, som någon tidigare var inne på.
            </seg>
            <seg xml:id="i-00a0a264029e574e-0">
              Herr talman! Vilken väg ser då oppositionen? Vi struntar i välfärden,
              sade Thomas Östros, i tv i morse. Men hallå! Det är ju en spark
              på alla de människor som faktiskt levererar välfärd utanför det
              här huset just nu. Det gör inte vi här. Vi kan möjligtvis bygga
              förutsättningar för välfärd. De känner inte igen detta. De levererar
              välfärd på sjukhem, i skolor och på polisstationer just nu och
              gör ett fantastiskt jobb.
            </seg>
            <seg xml:id="i-35b2457a74d811e3-0">
              Efter att ha hört sådan retorik började jag leta lite efter företrädare
              till Thomas Östros. Jag fick hålla på ett tag innan jag hittade
              något mer tänkvärt. Det blev faktiskt Kjell-Olof Feldt som i boken
              Alla dessa dagar träffsäkert beskriver dåtid men också nutid:
              Vår politik, det vill säga Socialdemokraternas, bestod nästan
              enbart av reaktioner. För det mesta var de arga. Vi lade visserligen
              fram motförslag som ofta var mycket ambitiösa och omfattande men
              de följde ingen mer långsiktig strategi och hängde därför inte
              alltid ihop.
            </seg>
            <seg xml:id="i-7a7603c895c80770-0">
              Det känns, mina vänner, som om historien återupprepar sig.
            </seg>
            <seg xml:id="i-2fffe2198b4213ab-0">
              Det här en proposition tom på innehåll. Men hallå igen! säger
              jag då. Vi har rekordhög sysselsättning, halverad statsskuld,
              mer pengar i plånboken för vanligt folk, ökad uppräkning av pensioner,
              fler poliser och stärkt och förbättrad välfärd i kommuner och
              landsting.
            </seg>
            <seg xml:id="i-4dda98fd970dfb4a-0">
              Jag brukar använda min hemkommun Örebro som exempel. Där styrde
              sossarna i tolv år. Ungdomsproblematiken finns också i Örebro.
              Det finns barn som hamnar illa, skadar sig själva och andra, men
              under tolv år hade sossarna inte enda socialsekreterare ute som
              jobbade som fältassistent på nätterna. Nu kommer det till i Örebro.
              Det blir åtta stycken som stärker välfärden och hjälper unga.
              Det ville Socialdemokraterna i Örebro också göra så klart, men
              de hade inga pengar. Den här regeringen levererar resultat på
              riktigt med riktig välfärd också i kommunerna.
            </seg>
            <seg xml:id="i-249f93af8e1d0702-0">
              En proposition tom på innehåll; den som sat, han vat.
            </seg>
            <seg xml:id="i-c0273ae2ffe2591d-0">
              Det görs inget åt arbetslösheten. Men hallå än en gång! Den har
              minskat till historiskt låga nivåer. Vi tänker kämpa för att den
              prognos som vi redovisar i budgeten ska bli lägre. Vi gör allt
              vi kan för att rusta Sverige med jobbpolitik och tillväxtpolitik
              och se till att vi får så få arbetslösa som möjligt. Vi om några
              har ju sett vad arbetslösheten kan göra med människor, med deras
              självbild och med deras självförtroende. Skillnaden är att vi
              försöker göra någonting varaktigt åt den och se till att den minskar.
              Vi hörde finansministerns uppräkning. Den minskar nästan i alla
              element. Men det är klart att vi påverkas också av omvärldens
              utveckling. Vi är också oroade över internationell påverkan på
              Sverige.
            </seg>
            <seg xml:id="i-2484643794f8bbf4-0">
              Mina vänner! Jag tror att vi är rätt på väg. Folkpartiet kommer
              att se till att vi i budgetpropositionen får en bra balans mellan
              vettiga strategiska skattesänkningar för ökad välfärd och tillväxt.
              Vi kommer att se till att viktiga satsningar också görs.
            </seg>
            <seg xml:id="i-cb60ae15df6b5864-0">
              Jag vill avslutningsvis tacka Anders Borg och mina andra kolleger
              i alliansregeringen för att vi får göra detta viktiga arbete tillsammans.
              Jag tycker att det är glädjande att se att vi har god anda. Vi
              har högt i tak, och vi fokuserar på resultat som levereras. Vi
              i Folkpartiet kommer att fortsätta att driva på för det som har
              varit vår devis under många år: Frihet och rättvisa.
            </seg>
          </u>
          <note type="speaker" xml:id="i-3c0e596ad9ebf9c0-0">
            Anf. 5 STEFAN ATTEFALL (kd):
          </note>
          <u who="stefan_attefall_5bf196" xml:id="i-abe5ad24088ae62f-0">
            <seg xml:id="i-578ae78c964eb9c2-0">
              Herr talman! Mina vänner på den politiska vänsterkanten brukar
              tala mycket om rättvisa, och det är i och för sig bra. Rättvisefrågorna
              är viktiga. Men det märkliga i vårt land är att det ofta blir
              en diskussion om bidragskronor och bidragsprocent inte om hur
              vi lyckas bryta utanförskap. Tydligen räknas inte alltid om vi
              lyckas hjälpa människor från arbetslöshet, långtidssjukskrivning
              och förtidspension in i ett arbetsliv där de kan försörja sig
              själva och få makt över sina egna liv.
            </seg>
            <seg xml:id="i-74950c679ecba99e-0">
              Det är därför jag förundras över Socialdemokraterna och deras
              stödpartier. De hade makten i tolv år. De har pratat om rättvisa
              och arbete, men resultatet blev ganska magert trots många goda
              ekonomiska år. Ett exempel är att under Socialdemokraternas tid
              vid makten ökade orättvisorna mätt som inkomstspridning och förmögenhetskoncentration
              till stor del beroende på en misslyckad jobbpolitik.
            </seg>
            <seg xml:id="i-a4cb6dbebc529aae-0">
              Vi ser nu hur sysselsättningen stiger kraftigt. Vi har aldrig
              haft fler arbetade timmar i vårt land än just nu. Arbetslösheten
              är den lägsta på 16 år. Utanförskapet, mätt i antal personer omräknat
              till helårstal, har sjunkit med 120 000 under 2007. Det är den
              största minskningen sedan man började mäta. I antal människor,
              antal enskilda individer, är det ännu fler eftersom man kan räkna
              in exempelvis två som varit arbetslösa ett halvår vardera som
              en i de här beräkningarna. Det är alltså många människor som nu
              slipper gå arbetslösa, vara sjukskriva eller i olika stödprogram.
              De har nu arbetskamrater, kan försörja sig själva och har fått
              ökad makt över sina egna liv. De upplever nu en större rättvisa
              och trygghet än under de socialistiska regeringsåren.
            </seg>
            <seg xml:id="i-a4c9f57dedaca563-0">
              Så här beräknas det fortsätta framöver om än i en lugnare takt.
              För varje dag som går får allt fler människor lämna bidragsförsörjning
              till förmån för arbetsinkomster.
            </seg>
            <seg xml:id="i-acfeab076759eafe-0">
              Thomas Östros skröt mycket över att jobben som kom under 2007
              var den förra regeringens förtjänst. Det är märkligt att Socialdemokraterna
              under tolv år lyckades skapa en politik som gav utdelning först
              när de lämnade makten.
            </seg>
            <seg xml:id="i-7484dbf5def02aea-0">
              Tittar man på ett antal siffror ser man att den öppna arbetslösheten
              var högre 2006 än exempelvis 2002. Det talas om de jobb som kom
              under 2006. Många av dem var faktiskt tillfälliga arbetsmarknadspolitiska
              åtgärder. Vi hade rekordmånga människor i arbetsmarknadspolitiska
              program ett högkonjunkturår som 2006. Nu är vi nere på mer normala
              nivåer som också Socialdemokraterna har haft tidigare år.
            </seg>
            <seg xml:id="i-beb123816406cf43-0">
              Det talas mycket om att vi har minskat lite grann på antalet
              platser i kommunal vuxenutbildning. Vi är tillbaka på samma nivåer
              som gällde före Kunskapslyftet, en åtgärd som vidtogs därför att
              vi hade en mycket besvärlig arbetsmarknad på 90-talet. Vi är tillbaka
              på mer normala nivåer. När ska man ha många människor i vuxenutbildning
              och arbetsmarknadspolitiska program? Jo, när det är lågkonjunktur,
              inte när det är högkonjunktur, vilket verkar vara socialdemokratins
              omvända recept.
            </seg>
            <seg xml:id="i-0437c18c2df4bcbb-0">
              I den här ekonomiska vårpropositionen är det tydligt att Sverige
              står mycket starkare rustat än många andra länder. När det stormar
              ute på de finansiella världshaven skvalpar det bara lite lätt
              i den svenska viken. Vi har skyddat oss ganska bra från stormen
              genom stabila statsfinanser, en extremt ansvarsfull ekonomisk
              politik under senare år och väl fungerande finansiella institutioner.
            </seg>
            <seg xml:id="i-3dba945d908d5d67-0">
              Därför kan regeringen redan nu avisera att budgeten för 2009
              kommer att innebära satsningar på välfärd, på psykiatrin, på skolan,
              på forskning, på vägar och järnvägar och, vilket jag tycker är
              särskilt glädjande, också på pensionärerna.
            </seg>
            <seg xml:id="i-5a311634f40cc8b0-0">
              Vi kristdemokrater har en tydlig strategi för att förbättra de
              äldres situation i vårt samhälle. För det första gäller det att
              få i gång jobben så att en stark ekonomisk utveckling skapas.
              Utanförskapet på arbetsmarknaden var också den stora utmaning
              som den nya regeringen hade att angripa efter valet 2006. Om vi
              får i gång jobben ökar resurserna för välfärdssatsningar och pensionerna
              stiger på grund av de kopplingar som finns mellan den ekonomiska
              utvecklingen och pensionssystemet. Prognosen visar nu också på
              rekordstora höjningar av ålderspensionen under kommande år.
            </seg>
            <seg xml:id="i-5ea90099ece423cd-0">
              Låt mig ta ett exempel. Medan pensionen i genomsnitt steg med
              160 kronor per månad under socialdemokratiskt styrda 2005 ökar
              pensionerna i år med i genomsnitt 330 kronor per månad och ytterligare
              500 kronor per månad 2009. Mycket av detta sker tack vare jobbpolitikens
              effekter. Det är viktigt att komma ihåg som en grund för den här
              debatten.
            </seg>
            <seg xml:id="i-446cf417f2c2aaf1-0">
              Parallellt med detta har vi tagit initiativ till en långsiktig
              satsning på äldreomsorgen. Mer valfrihet, högre kvalitet och en
              värdigare omsorg är målet för politiken. Exempel på vad som hittills
              genomförts är äldreminister Maria Larssons stimulanspengar för
              att öka kvaliteten inom äldreomsorgen, det ekonomiska stödet för
              byggande av fler äldreboenden, som minskade i rask takt under
              Socialdemokraternas tid vid makten, och utredningar om att införa
              en värdighetsgaranti inom äldreomsorgen och att kunna göra ett
              fritt val av hemtjänst och äldreboende. Dessutom har vi förbättrat
              bostadstillägget för pensionärer.
            </seg>
            <seg xml:id="i-12af74e3d6faf737-0">
              Trots dessa åtgärder, trots den förbättring som pensionärer som
              grupp får på grund av att fler kommer i arbete, återstår mycket
              att göra. Nu är det dags att också pensionärerna får del av ett
              extra standardlyft, och det gäller inte minst de som har de minsta
              marginalerna. Därför är det oerhört glädjande för mig som kristdemokrat
              att notera att regeringen i denna ekonomiska vårproposition aviserar
              just en satsning på pensionerna i höstens budget.
            </seg>
            <seg xml:id="i-9d7d35d5e4bc2dc8-0">
              Herr talman! Förutom rättvisa är trygghet ett signalord framför
              andra i den politiska debatten, men få ord missbrukas så ofta
              som just trygghet. Och sällan definieras vad som menas med trygghet,
              men vi får ganska ofta veta att den hotas, om man får tro oppositionen.
              Ja, om man får tro oppositionen innebär alla förändringar ett
              hot mot tryggheten. Varenda strategisk skattesänkning som vi gör
              för att främja tillväxt och utveckling hotar tryggheten. Varje
              åtgärd som ökar sysselsättningen hotar också tryggheten, påstår
              vänstersidan. Det är tydligen bara stillastående och passivitet
              som inte hotar tryggheten.
            </seg>
            <seg xml:id="i-a495499470729334-0">
              Men den trygghet som Socialdemokraterna och deras stödpartier
              talar om är en förrädisk trygghet, ja kanske till och med en farlig
              trygghet, om den äventyrar det framtida välståndet.
            </seg>
            <seg xml:id="i-b4a7f2efa741ad08-0">
              Trygghet betyder ju att vara trygg, att vara säker, att vara
              tryggad. Det är ett fint ord, och det förmedlar någonting mycket
              viktigt. Att vara trygg handlar om säkerhet mot yttre faror, men
              att vara trygg handlar också om ekonomisk och social trygghet.
              Därför är alla partier överens om att det ska finnas ett socialt
              skyddsnät, en säkerhet när det av olika skäl uppstår en kris.
              Men denna trygghet kan aldrig hålla i längden om inte jobben kommer
              i växande företag.
            </seg>
            <seg xml:id="i-05cdb4d23c42eac1-0">
              Vi har alla perioder i våra liv när vi är svagare och behöver
              trygghetsnätet, men det här nätet ska samtidigt inte vara så finmaskigt
              att det blir en hängmatta. Vi måste kombinera allas trygghet med
              allas ansvar efter vars och ens resurser och förmåga.
            </seg>
            <seg xml:id="i-6979257bd108c175-0">
              Det fel som Socialdemokraterna har gjort är att de har velat
              skapa trygghet för Sveriges folk genom att vingklippa medborgarna.
              De har vingklippt enskilda människors frihet genom att beskatta
              låg- och medelinkomsttagare hårdast i hela världen. De har vingklippt
              människors möjlighet att komma ur utanförskap och bidragsfällor.
              De har vingklippt människors möjlighet till egenmakt och självförsörjning.
              I jakten på trygghet har otrygghet skapats för många.
            </seg>
            <seg xml:id="i-611a2bafaeb432f3-0">
              Jag säger inte att motiven har varit felaktiga eller onda, men
              effekten har blivit vingklippta medborgare främst synligt hos
              alla dem som hamnat i bidragsförsörjning och utanförskap trots
              att de inget hellre vill än arbeta.
            </seg>
            <seg xml:id="i-6c350306dcee9a90-0">
              Vi kristdemokrater vill stärka varje enskild människa så att
              de har egna vingar som bär dem. Vi vill ge dem frihet och förmåga
              att använda sina vingar för att skapa förutsättningar för egenmakt
              och egenförsörjning. Därför är det fantastiskt att se hur allt
              fler människor nu lyfter och upplever att deras egen kraft bär
              dem och att deras egna vingar bär.
            </seg>
          </u>
          <note type="speaker" xml:id="i-9c8e6fe2482ec3c5-0">
            Anf. 6 ULLA ANDERSSON (v):
          </note>
          <u who="ulla_andersson_2195fb" xml:id="i-9f1c1189e027b67e-0">
            <seg xml:id="i-9237d42ce6d4c978-0">
              Herr talman! Sverige är ett rikt land, säger finansministern
              i talarstolen och sparkar lite hårdare på sjukskrivna och arbetslösa.
              Sverige står på en solid grund, säger finansministern och blundar
              för att folket vill stå på en solidarisk grund.
            </seg>
            <seg xml:id="i-93ee1b27d0478386-0">
              Herr talman! Vi vill ha bättre välfärd och inte sänkta skatter.
              Det är vad folket säger. Enligt en omfattande opinionsundersökning
              från Sveriges Kommuner och Landsting säger nio av tio svenskar
              att de vill ha bättre kvalitet i vården, skolan och omsorgen.
              Åtta av tio är till och med beredda att betala högre skatt om
              det behövs. Mindre än en av tio föredrar sänkt skatt, för välfärden
              är viktigare än skattesänkningar. Det betyder att väljare av alla
              politiska färger vill se en annan politik än den regeringen presenterar.
              Men den regering som skulle vara en lyssnande regering har satt
              på sig både öronproppar och hörselskydd för att slippa höra och
              ropar unisont i munnen på varandra: Sänk skatten! Sänk skatten!
            </seg>
            <seg xml:id="i-ecd78e347f387416-0">
              Jag förstår varför folk föredrar förbättrad välfärd före sänkt
              skatt. Nyligen tillbringade jag ett antal dagar på Bollnäs sjukhus
              eftersom en mycket nära och kär anhörig vårdades där för stroke.
              En oerhört kunnig, kompetent och omsorgsfull vårdpersonal gjorde
              allt de kunde och mer därtill för att klara de intagna som även
              låg i fullbelagda korridorer utan att extrapersonal sattes in.
              Det fanns inte avlastning att få på något närliggande sjukhus
              heller. Så visst kan jag förstå de vårdanställdas kamp för högre
              löner.
            </seg>
            <seg xml:id="i-40a86cb70c050287-0">
              En annan verklighetsbild är att i dagens Sverige sitter äldre
              människor och ringer till larmcentraler i sin ensamhet och får
              antidepressiva medel i stället för social omsorg och ett värdigt
              liv på livets upploppssträcka. Barnfamiljer vräks, studerande
              får leva under skälig levnadsnivå och bland ensamstående föräldrar
              och flyktingfamiljer ökar barnfattigdomen.
            </seg>
            <seg xml:id="i-64f6d7a53da84fa1-0">
              SCB skrev för ett tag sedan: Aldrig har de ekonomiska klyftorna
              varit större i Sverige. Det är det folk ser när det säger: Vi
              vill ha bättre välfärd och inte sänkta skatter.
            </seg>
            <seg xml:id="i-5182ec292edfb423-0">
              Moderaterna har nyligen haft stämma på temat: Välkommen till
              verkligheten! Det kunde ha ingivit hopp, men den moderata verkligheten
              verkar inte stämma överens med vanligt folks. Moderaterna tycker
              att välfärden är för omfattande, de sociala försäkringssystemen
              för trygga och skattetrycket för högt. Ja, i alla fall i de översta,
              mansdominerade inkomstskikten. Därför har de använt överskotten
              och besparingar till skattesänkningar på 75 miljarder samtidigt
              som de fryst statsbidragen till kommuner och landsting och till
              och med planerar att sänka dem. Samtidigt skriver regeringen i
              den ekonomiska vårpropositionen att kommunernas ekonomi redan
              nästa år är negativ.
            </seg>
            <seg xml:id="i-055991462d94bb11-0">
              Regeringen använder dessutom den åldrande befolkningen, som borde
              vara något positivt, som ett hot mot välfärden och säger att lösningen
              är privatiseringar, prioriteringar och försäkringslösningar. Det
              ekonomiska målet är tydligt. Välfärdens andel av ekonomin ska
              minska, och därmed är det plånboken som ska styra och inte behoven.
              Samtidigt ropar de fyras gäng med en mun ut: Sänk skatten! Sänk
              skatten! Och folkets vilja till förbättrad välfärd negligeras.
            </seg>
            <seg xml:id="i-715f428511b782fe-0">
              Klimatförändringarna berör alla, och vi är många som känner en
              stor oro. En nyligen utgiven rapport visar att utsläppen till
              och med är större än de värsta scenarierna som FN:s klimatpanel
              presenterade. Miljömålsrådet bedömer att fler än hälften av de
              16 miljökvalitetsmålen är mycket svåra eller inte ens möjliga
              att nå med den här politiken till år 2020.
            </seg>
            <seg xml:id="i-24ac3c119764a18f-0">
              En enig klimatberedning föreslog bland annat att kapaciteten
              på järnväg ska öka med minst 50 procent till år 2020 för att vi
              ska nå utsläppsmålen. Statsministern åker gärna till andra länder
              för att uppmana dem att göra kraftinsatser, men sedan åker han
              hem och urholkar naturvården och miljöhänsynen i skogen, skjuter
              på redan planerade järnvägsinvesteringar, satsar på stora motorvägsbyggen
              och lämnar sedan över ansvaret för miljö- och klimatpolitiken
              till marknaden. Det behövs ett samhälleligt ansvar för att möta
              och stoppa klimatförändringarna. Regeringen kan inte luta sig
              tillbaka, lägga armarna i kors och hoppas på att marknaden ska
              fixa det. Marknaden har inte det ansvaret och ska inte ha det
              heller. Det är ni som har ansvaret. Ta det! Det är vad folk förväntar
              sig.
            </seg>
            <seg xml:id="i-ce7a13de39ecab7a-0">
              Ni försöker dessutom lämna över ansvaret för att bygga infrastruktur
              på kommuner, landsting och regioner, samtidigt som ni fryser statsbidragen
              dit. Som en sista förolämpning mot hela det senaste årets debatt
              om klimatfrågorna avrundar ni det hela med att flytta ytterligare
              pengar från järnvägsbyggen till att bygga mer motorväg. Ni skriver
              till och med i propositionen att en större del av investeringarna
              ska ske inom vägsektorn. Det är inte en seriös attityd år 2008,
              när klimatfrågan har förklarats så tydligt att till och med George
              Bush börjar justera sin linje. Ni pratar grönt, men i verkligheten
              satsar ni svart asfaltsalliansen, utsläppsalliansen.
            </seg>
            <seg xml:id="i-f51bfd71ce2a4725-0">
              Vilka framtidssatsningar en regering gör, och hur en regering
              väljer att möta en lågkonjunktur, säger en hel del om vilket samhälle
              den vill bygga. Därför är det oerhört många som känner stor oro
              när produktiviteten i näringslivet är negativ och vi är på väg
              in i en lågkonjunktur. Regeringens svar på problemen blir att
              sänka skatten. Sedan den allmänna folkskolans införande har vi
              den första regeringen som har som uttalat politiskt mål att sänka
              utbildningsnivån. Men gott folk, regeringen nöjer sig inte med
              detta, utan regeringen säljer ut våra gemensamma tillgångar och
              lägger oerhört stora resurser på att stimulera fram en lågproduktiv
              och lågavlönad privat tjänstesektor, vilket är kontraproduktivt
              för utvecklingen i en välfärdsstat.
            </seg>
            <seg xml:id="i-425f313b3e7dddc1-0">
              Tänk om vi hade haft en offensiv framtidsinriktad regering. Då
              hade vi satsat på en utbyggd kollektivtrafik och en 50-procentig
              ökning av järnvägsinvesteringarna, precis som Klimatberedningen
              föreslog. Vi hade kunnat införa bostadsstöd för att bygga bort
              bostadsbristen. Vi hade kunnat satsa på energisnåla hyresrätter
              med rimliga hyror. Vi hade sett offensiva arbetsmarknader och
              näringspolitiska insatser samt en utbyggd samhällsservice och
              bredband så att hela Sverige kan leva. Utbildningspolitiken hade
              byggt på allas rätt till kunskap och främjande av högre utbildning.
              Vi hade möjliggjort satsningar på ny miljöteknik, såddkapital
              för att finansiera nya områden och infört en investeringsbudget
              i staten, precis som alla hushåll, företag och kommuner har, och
              lånefinansierat till vår infrastruktur i järnväg i stället för
              att ställa barnomsorg mot järnvägsinvesteringar, som regeringen
              gör.
            </seg>
            <seg xml:id="i-e8c3960e2f88fc96-0">
              Då hade vi ingjutit framtidstro i människor. Men inget av detta
              ser vi. Frågan till regeringen måste bli: Är detta de försuttna
              chansernas politik?
            </seg>
            <seg xml:id="i-ea667a63ab262904-0">
              Regeringens cyniska politik har inneburit att vi har fått en
              stor grupp nyfattiga. Det är en grupp som domineras av kvinnor.
              De har fått sänkta ersättningsnivåer i sjukförsäkringen och a-kassan.
              Det är de som betalar borttagandet av förmögenhetsskatten och
              skattesubventionerad hemhjälp för högavlönade män. I en borgerlig
              värld är det lätt, om man är välbeställd, att köpa sig fri från
              sitt ansvar. Man kan till och med få en skattesubvention till
              det.
            </seg>
            <seg xml:id="i-fa5423dd7d53491b-0">
              Drygt 400 000 har lämnat a-kassan efter de kraftiga avgiftshöjningarna
              och står i dag utan försäkringsskydd. Som lågavlönad kvinna i
              Kommunal eller Handels är det oerhört tufft. Den fråga man måste
              ställa till Anders Borg i dag är hur en kvinna som är medlem i
              Hotell- och Restaurangfacket, och som har en medelarbetstid som
              uppgår till 52 procent och som inte får stämpla upp till heltid,
              ska klara sig när hon måste välja mellan mat för dagen och a-kasseavgiften.
            </seg>
            <seg xml:id="i-96407a02125e3205-0">
              Hur ska kvinnorna på Kvinnojouren i Motala klara sig? Det är
              kvinnor som misshandlats av sina män, som inte får ersättning
              från sjukförsäkringen. I det nya, tuffa Sverige växer klyftorna
              med rasande fart. Det är ert Sverige i verkligheten.
            </seg>
            <seg xml:id="i-639f99712a657ff1-0">
              Sjukdom är saklig grund för uppsägning. Efter sex månader kan
              du sägas upp om du har varit sjuk. Tidsgränser och åtstramningar
              i den nya så kallade rehabkedjan kommer att innebära ett ökat
              behov av socialbidrag och kan väl bättre beskrivas som en utsorteringskedja.
            </seg>
            <seg xml:id="i-76e35bf2f507000f-0">
              Av den ekonomiska vårpropositionen framgår att de av regeringen
              genomförda förändringarna av sjukförsäkringen i kombination med
              Försäkringskassans strikta rutiner bedöms ha en dämpande effekt
              på sjukfrånvaron. Det är kallt och klart.
            </seg>
            <seg xml:id="i-64435695305f82ca-0">
              Kristdemokraterna i Ulricehamn är oroade, och de skriver om den
              nya utsorteringskedjan att de ej kan förstå hur detta synsätt
              är förenligt med kristdemokratisk politik att värna den lilla
              människan.
            </seg>
            <seg xml:id="i-c96cc77b3f79394b-0">
              Folkpartisterna hukar i stolarna när socialförsäkringssystemet
              görs om. Johan Pehrson hänvisar i stället sjuka människor till
              socialbidrag. Folkpartiets löfte om återställande av sjukförsäkringen
              tycks långt borta. De ser inget. De hör inget. Därför säger de
              inget. Det tycks vara den nya strategin från Folkpartiet när sjukförsäkringen
              skjuts i sank.
            </seg>
            <seg xml:id="i-51b1446f24cd0e10-0">
              De borgerliga partierna lanserade begreppet utanförskap under
              valrörelsen 2006. Problembeskrivningen fick ett tydligt gensvar
              i väljarkåren. Visst är det ett oerhört stort problem att färre
              människor i dag än för 20 år sedan försörjer sig genom eget arbete.
              Beror det på att välfärdssystemen är för generösa och därför håller
              kvar människor i så kallat bidragsberoende? Det är regeringens
              förklaring. Eller beror det på att arbetsmarknaden i dag stöter
              ut fler människor jämfört med tidigare och att den ekonomiska
              politiken övergav målet om full sysselsättning som överordnat
              mål under 90-talet? Sedan dess har vi haft arbetslöshetsnivåer
              som vi tidigare inte har varit vana vid.
            </seg>
            <seg xml:id="i-2cfff6abe73b3536-0">
              Det här är de helt avgörande frågorna för den ekonomiska politiken.
              För den regering som väljer det första svaret är lösningarna sänkta
              ersättningar i a-kassan och sjukförsäkring samt hårdare krav på
              dem som drabbas av arbetslöshet eller sjukdom. Men sänkta ersättningar
              i a-kassan och sjukförsäkringen leder självklart inte i sig till
              fler arbeten i verkligheten. Detta inser även regeringen. Strategin
              är att med hjälp av olika åtgärder, som att sänka ersättningsnivåerna
              i arbetslöshets- och sjukförsäkringen, ställa hårdare krav på
              de arbetslösa och slå sönder den fackliga organiseringen, pressa
              de lägsta lönerna nedåt. Men det kan ni inte erkänna eftersom
              ni då inte blir omvalda.
            </seg>
            <seg xml:id="i-b2060a60dcdb7f2b-0">
              Samtidigt med detta minskar regeringen de arbetslösas möjligheter
              till förkovran, allt i syfte att pressa fram låglönejobb, tvinga
              de arbetslösa att ta dessa och skapa ett hårdare klassamhälle.
              Men regeringen tror inte ens själv på sin politik, utan säger
              att arbetslösheten återigen stiger och att den totala arbetslösheten
              bedöms bli hela 6,4 procent nästa år. Samtidigt blir personer
              som är för sjuka för att arbeta tvingade ut på arbetsmarknaden
              på grund av försämringarna i sjukförsäkringen.
            </seg>
            <seg xml:id="i-8922bc24a73c4998-0">
              Det kunde vara annorlunda. Vi kunde ha haft en ekonomisk politik
              som byggde på en insikt om att det är nu vi behöver göra framtidsinvesteringar
              och att alla människor behövs. Vi är människor, både ömtåliga
              och starka på samma gång. Tage Danielsson sade att det behövs
              tusen droppar för att hålla en endaste droppe oppe.
            </seg>
            <seg xml:id="i-0d34698a0a3e2955-0">
              Jag vill gärna sammanfatta regeringens ekonomiska politik med
              att framhålla vad Groucho Marx sade, nämligen att politik är konsten
              att leta trubbel, hitta det överallt, ställa missriktade diagnoser
              och sätta in fel åtgärder. Det är en rätt träffande beskrivning
              av en borgerlig politik, eller hur?
            </seg>
            <seg xml:id="i-64149aecd9893014-0">
              Ni är en lyssnande regering, säger ni. Men vi ska ger er en chans
              till. Jag håller här i en opinionsundersökning, och här framgår
              det vad folk tycker om att ni fortsätter med skattesänkningarna.
              Jag räknar med att ni ska läsa den och ta till er av den. Inte
              för att jag tror på det, men det sista som överger en är hoppet,
              brukar min dotter säga. Det här är bra kvällsläsning för en regering
              i jakt på opinionen men som befinner sig långt från verkligheten.
              Behöver ni ytterligare hjälp? Hör av er!
            </seg>
          </u>
          <note xml:id="i-531d082eb313ce86-0">
            I detta anförande instämde Egon Frid och LiseLotte Olsson (båda
            v).
          </note>
          <note type="speaker" xml:id="i-c3fd6a0f034abfba-0">
            Anf. 7 MIKAELA VALTERSSON (mp):
          </note>
          <u who="mikaela_valtersson_072e3b" xml:id="i-ed7043224668640a-0">
            <seg xml:id="i-dafba88476a86d03-0">
              Herr talman! Det budgetförslag som vi i dag diskuterar vilar
              på två ambitioner som regeringen säger sig ha, nämligen att få
              fler människor i arbete och att minska utanförskapet. Dessa mål
              tycker vi i och för sig är bra och hedervärda. Men problemet med
              den borgerliga budgeten ligger inte i ambitionerna utan i de verktyg
              man använder sig av. Dessutom verkar man tyvärr ha ett tredje
              mål, och det är att göra livet svårare för människor som redan
              har det svårt.
            </seg>
            <seg xml:id="i-2f65a0f07aeca9ac-0">
              Man lägger nu fram en budget där man sätter sin lit hårt till
              skattesänkningar för att få folk i arbete. Det grundläggande antagande
              som det här bygger på är att människor inte arbetar för att de
              tjänar för lite på att göra det, och inte att de inte arbetar
              för att de inte har jobb eller för att de är sjuka.
            </seg>
            <seg xml:id="i-d50f49b04398b358-0">
              Det här är en budget som bygger på en mycket negativ människosyn.
              Det är tyvärr en ekonomisk politik som inte löser de relevanta
              problem som samhället står inför, vare sig för människor eller
              för miljö.
            </seg>
            <seg xml:id="i-fd9c08d3b87b7d64-0">
              Herr talman! Regeringen har talat mycket om det så kallade utanförskapet,
              både under valrörelsen och under den här mandatperioden. Ja, det
              kanske är det mest frekvent använda ordet i den här debatten från
              de borgerliga företrädarna.
            </seg>
            <seg xml:id="i-82454e1ff32d62d9-0">
              Att bryta utanförskapet sägs vara en av de viktigaste prioriteringarna
              i inriktningen av den ekonomiska politiken. Detta begrepp används
              mer och mer som om det vore en vedertagen statistisk grupp eller
              ett tydligt definierat problem. Därför bör detta också granskas
              närmare: Vilka är det egentligen som är utanför? Vad är det för
              gemenskap de är utanför?
            </seg>
            <seg xml:id="i-6d43fb2b3bd19aff-0">
              Att vara utanför är ett begrepp som är starkt och som väcker
              känslor. Det är ett effektivt begrepp, som träffar rätt i maggropen.
              Jag tror att alla kan minnas hur det var på rasten i skolan, att
              stå i ett hörn av skolgården och vara utanför och titta på de
              andras lek. Man vill naturligtvis inte känna sig utanför. Men
              utanför är tydligen precis det man ska känna sig om man är sjuk
              eller arbetslös i alliansens Sverige. Det är något helt annat
              än tanken att människor skulle kunna känna trygghet om man råkar
              ut för sjukdom eller arbetslöshet, men det kanske har blivit omodernt.
            </seg>
            <seg xml:id="i-b8f670d346408f58-0">
              Nu måste jag varna för att det kanske blir lite krångligt och
              tekniskt, så lyssna noga om ni ska hänga med. Det visar sig att
              det är krångligt när man fördjupar sig i vad regeringen menar
              med utanförskap.
            </seg>
            <seg xml:id="i-29f3c2a704ce638e-0">
              I budgeten säger man i några noter att utanförskapet mäts som
              antalet helårsekvivalenter försörjda med olika sociala ersättningar.
              Det kallas dessutom i budgettexten missvisande antal personer.
              Många av dem som på det här sättet räknas in är individer som
              är frånvarande en mycket kort del av året, till exempel på grund
              av en kort tids sjukdom eller en kortare tids arbetslöshet. Om
              till exempel de anställda på en arbetsplats med 40 personer är
              sjuka en vecka var under året läggs detta ihop till en helårsekvivalent,
              och vips är det en person i utanförskap i Borgs tabeller.
            </seg>
            <seg xml:id="i-22da487a30185508-0">
              Regeringens utanförskapsprat betyder inte alls att man har identifierat
              problem hos individer som man säger sig vilja lösa och att man
              vill hjälpa människor att bli en del i den underbara samhällsgemenskap
              som Johan Pehrson talade om. Nej, här är jag rädd att jag måste
              göra er besvikna.
            </seg>
            <seg xml:id="i-b4468006a4c0acb4-0">
              Alla som har varit sjuka eller arbetslösa, om så bara för en
              eller två veckor eller bara fyra dagar, räknas med i Borgs utanförskap.
              I ivern att göra nationalekonomiräkenskaper av människors problem
              slås alla ihop till en utanförskapsklump. Ja, man kanske kan sägas
              leva på bidrag om man har influensa i två veckor. Jag vet inte
              hur starkt utanförskap de människorna känner när man är tillfälligt
              sjuk och borta från jobbet. Det här visar på regeringens totala
              avsaknad av individperspektiv.
            </seg>
            <seg xml:id="i-41daa77f2f60b872-0">
              Om man på allvar vill hjälpa människor kanske man bättre måste
              definiera vilka de är och vilka problem man vill lösa. Även om
              jag tycker att man med rätta kan ifrågasätta användandet av begreppet
              utanförskap på det här sättet är kanske den grupp som många ändå
              skulle kunna acceptera att man sade var i ett utanförskap de som
              står väldigt långt ifrån arbetsmarknaden. Det handlar om människor
              som är långtidssjukskrivna eller långtidsarbetslösa men inte någon
              som är hemma och är förkyld en vecka.
            </seg>
            <seg xml:id="i-3efc515000655301-0">
              Om Anders Borg i stället fokuserade på de verkliga problemen
              kanske ni också skulle kunna formulera åtgärder som betyder förändring
              för dessa människor och inte bara fokusera på att få ned antalet
              helårsekvivalenter.
            </seg>
            <seg xml:id="i-4af16134f60f6057-0">
              Herr talman! Regeringen målar upp en falsk problembild och har
              ingen politik som möter de verkliga problemen. Var finns människorna
              i den här budgeten? Reinfeldt säger sig resa ut i landet och lyssna
              på människor. Det är härligt att även Fredrik Reinfeldt har upptäckt
              det som har varit en stor del i de flesta politikers vardag länge.
            </seg>
            <seg xml:id="i-2e66146b3cff0fa0-0">
              Har Anders Borg också gett sig ut i verkligheten och studerat
              de problem ni säger er vilja lösa? Har du i så fall träffat några
              helårsekvivalenter?
            </seg>
            <seg xml:id="i-0bf9bbb3649a1154-0">
              I stället för att lösa relevanta problem leder regeringens politik
              till förstärkt utanförskap hos människor och till en ökad otrygghet.
              Det har skett kraftiga försämringar i det sociala skyddsnätet.
              Ersättningsnivån i arbetslöshetsförsäkringen har sänkts, och resultatet
              har blivit en sämre men dyrare försäkring, där mer än 400 000
              människor har lämnat försäkringen. 1,4 miljoner människor saknar
              i dag en arbetslöshetsförsäkring och är helt hänvisade till kommunalt
              försörjningsstöd om de skulle förlora sitt arbete.
            </seg>
            <seg xml:id="i-2511c89ad15ed911-0">
              Hur, Anders Borg, är dessa människor nu rustade om det blir en
              lågkonjunktur och högre arbetslöshet?
            </seg>
            <seg xml:id="i-8308bd4bb2704782-0">
              Taket i sjukförsäkringen liksom nivån på den sjukpenninggrundande
              inkomsten har sänkts. Pensionärerna har inte fått del av några
              förstärkningar och är mycket besvikna på regeringen och kanske
              framför allt Kristdemokraterna.
            </seg>
            <seg xml:id="i-ddc8808b4c102c0c-0">
              Sammantaget innebär regeringens politik att man straffar människor
              som har det svårast. En sådan linje kan Miljöpartiet aldrig ställa
              upp på. Den förda politiken är osolidarisk och skapar otrygghet.
              I stället för att lösa riktiga problem förlorar sig Anders Borg
              i byråkratins och statistikens snårskog.
            </seg>
            <seg xml:id="i-f387ee7f90155b99-0">
              Dagens arbetsmarknad innebär stora krav på människor att kunna
              ställa om. Den ställer stora krav på människor att byta arbete,
              att vidareutbilda sig och att omskola sig. Men om man inte ger
              möjlighet till det kommer människor i förlängningen att hamna
              utanför arbetsmarknaden, eller kanske förpassas till regeringens
              nya form av resursjobb eller varaktigt samhällsnyttigt arbete.
            </seg>
            <seg xml:id="i-f0555de3c9a37623-0">
              För att människor ska klara av den här förändringen måste de
              i stället kunna förlita sig på att samhället finns där i samband
              med sjukdom och arbetslöshet och att det finns en trygghet. Men
              i stället för att utforma åtgärder som hjälper människor tillbaka
              till arbete sänker man ersättningsnivåerna och minskar på den
              kommunala vuxenutbildningen.
            </seg>
            <seg xml:id="i-c72c599ca66f3eb5-0">
              Man säger i budgeten att man vill att samhället ska hålla ihop.
              I stället ser man till att samhället håller på att krackelera.
              Regeringen pratar mycket men löser inte problem, vare sig för
              människor eller för miljö.
            </seg>
            <seg xml:id="i-4bea48f5d88e8bbb-0">
              Herr talman! Bristen på en kraftfull klimatpolitik har varit
              uppenbar under mandatperioden. Regeringen förhalade klimatfrågan
              under hela 2007 med hänvisning till Klimatberedningen. Trots försök
              att skapa enighet i Klimatberedningen kring ett ambitiöst mål
              från Miljöpartiets sida misslyckades detta eftersom de borgerliga
              partierna inte kunde samla sig. Det mål som regeringspartierna
              till slut ställde upp på är alltför lågt och svarar inte upp mot
              det som verkligheten kräver.
            </seg>
            <seg xml:id="i-55041ec009ff344b-0">
              Regeringen säger att det behövs globala lösningar. Givetvis är
              det så. Men för att man ska komma dit krävs det att länder med
              hög välfärd, som Sverige, går före och visar att det går att ha
              en god välfärd och en låg miljöpåverkan. Regeringen ställer krav
              på andra länder att minska utsläpp samtidigt som man själv aktivt
              planerar för och investerar i ökade utsläpp.
            </seg>
            <seg xml:id="i-01f22fa2cf60efdb-0">
              De viktigaste internationella åtgärder som Sverige kan vidta
              är att se till att inte en enda krona till i det här landet satsas
              på klimatförstörande investeringar. Varje krona ska gå till klimatsmarta
              investeringar, som kollektivtrafik, järnvägar, energisnåla hus
              och satsningar på förnybar energi. En grön politik med mycket
              klimatinvesteringar leder dessutom, enligt riksdagens utredningstjänst,
              till fler jobb och en starkare ekonomi än regeringens budget.
            </seg>
            <seg xml:id="i-6e72a526f891f040-0">
              Regeringen säger tydligt i budgeten att en större del av investeringarna
              ska ske inom vägsektorn när det gäller infrastrukturen. Detta
              går stick i stäv med all klimatpolitik. Så långt sträckte sig
              Moderaternas nyväckta klimatengagemang. Direkt när miljö kommer
              i konflikt med annat får det, som tidigare, stå tillbaka för traditionell
              betongpolitik.
            </seg>
            <seg xml:id="i-c3eb1c97b15f546e-0">
              Det är tydligt att ju mer konkret regeringen måste bli, ju mindre
              klimatåtgärder blir det. Det är klart att det är lätt att vara
              klimatvän på en övergripande nivå och prata om globala avtal,
              men när det kommer till att göra avvägningar på investeringar
              i Sverige visar det sig vara svårare.
            </seg>
            <seg xml:id="i-7fd7cc197c0451ac-0">
              Det kanske tydligaste exemplet på regeringens klimatfientliga
              politik är den gigantiska investeringen i en ny sexfilig motorväg
              runt Helsingfors, den så kallade Förbifart Helsingfors. Enligt
              Vägverkets egna uppgifter kommer utsläppen av koldioxid att öka
              med 140 000 ton om Förbifart Helsingfors byggs. Det kommer dessutom
              att kosta minst 25 miljarder kronor, ungefär lika mycket som det
              svenska samlade biståndet.
            </seg>
            <seg xml:id="i-90561500dfe81ed2-0">
              Dessa pengar skulle i stället för att satsas på klimatförstörande
              infrastruktur kunna satsas på klimatsmarta lösningar.
            </seg>
            <seg xml:id="i-6576b7187dece381-0">
              Forskare från KTH och Chalmers har dessutom visat att Förbifart
              Helsingfors inte är samhällsekonomiskt lönsam. Sika, Statens institut
              för kommunikationsanalys, ifrågasätter i sitt remissvar till Vägverket
              behovet av förbifarten.
            </seg>
            <seg xml:id="i-d07374dd60523af1-0">
              I budgeten sägs att regeringen ska lita mer till samhällsekonomiska
              analyser vid infrastrukturinvesteringar. Samtidigt föregår man
              i nästa andetag dessa efterlysta analyser och slår direkt fast
              att mer pengar i framtiden ska satsas på vägar. Den här omprioriteringen
              syns direkt i tilläggsbudgeten. Man drar bort 120 miljoner från
              järnvägssatsningar för att i stället satsa dem på vägar. Är detta
              de nya Moderaterna som skulle göra Miljöpartiet överflödigt? Ursäkta
              mig, Anders Borg, men jag är inte det minsta orolig!
            </seg>
            <seg xml:id="i-53ef46b03fd7870c-0">
              Om ni ska lyssna på samhällsekonomiska analyser kanske ni kan
              börja med att titta på dem som redan har gjorts för Förbifart
              Helsingfors.
            </seg>
            <seg xml:id="i-a31db8501fa129f5-0">
              Fru talman! Regeringen har i samband med flera av sina reformer
              brustit i beredningen av ny lagstiftning. Det finns många exempel
              på hur man har lagt fram förslag utan att tänka igenom dem ordentligt
              innan. Man drev igenom höjningen av egenavgifterna till a-kassan,
              vilket gjorde att hundratusentals människor lämnade försäkringen.
              Förändringen genomfördes utan att konsekvenserna utreddes och
              utan att det förslag om obligatorisk a-kassa som skulle motverka
              denna flykt ens hade börjat utredas.
            </seg>
            <seg xml:id="i-4c5330c47ba47064-0">
              Regeringen lovade nedsatta arbetsgivaravgifter för tjänsteföretagen.
              Det krävdes ett godkännande av EU. Man hann till och med lämna
              proposition till riksdagen innan man slutligen efter ett och ett
              halvt år fick säga att förslaget skrotades. Många företag som
              hade räknat in denna nedsättning känner sig självklart lurade.
            </seg>
            <seg xml:id="i-b0926b55714548c9-0">
              I budgetpropositionen för 2008 aviserades försämringar i sjukförsäkringen
              genom att man skulle sänka nivån till 75 procent efter ett år
              och i princip förbjuda avtalsförsäkringar över denna nivå. Detta
              förslag har regeringen nu också fått backa från. Den oro och osäkerhet
              som regeringen därigenom skapat kan tyvärr inte göras ogjord.
            </seg>
            <seg xml:id="i-81953d10def35ec2-0">
              Även förändringen av fastighetsskatten har skötts på ett mycket
              tveksamt sätt. Först gör man i valrörelsen ett stort nummer av
              att man ska förändra och avskaffa fastighetsskatten. I stället
              för att bjuda in till en bredare översyn av fastighetsskatten
              och skapa möjlighet till en blocköverskridande lösning lanserade
              man förslaget innan det var färdigtänkt, och man blev tvungen
              att ändra det flera gånger under resans gång. Man fastnade för
              den kommunala avgiften. Nu i dag går Kristdemokraterna ut och
              säger att man vill ändra tillbaka detta och göra en ny förändring
              av fastighetsskatten. Man står inte fast vid det förslag ni lanserade
              efter många om och men.
            </seg>
            <seg xml:id="i-408eb122bafea08a-0">
              De korta beredningstiderna, den korta remissomgången och oförmågan
              att lyssna in och vara flexibel är problematiskt. Kvaliteten på
              lagstiftningen blir sämre och riskerna för att politiken rivs
              upp i samband med ett val ökar. Regeringspolitiken är ryckig och
              svårförutsägbar. Det här är i längden ett hinder för ekonomisk
              utveckling och kraftsamling kring de viktiga utmaningar som samhället
              står inför och som regeringen borde ägna sin energi åt.
            </seg>
            <seg xml:id="i-ba0b0f855b643acc-0">
              I stället för att ägna energin åt käbblande inom regeringen behöver
              man ägna den åt att vidta åtgärder för att vända den negativa
              klimatutvecklingen, skapa förutsättningar för människor att komma
              tillbaka i arbete och öka människors trygghet.
            </seg>
            <seg xml:id="i-85d393418c920fd0-0">
              Fru talman! Det här är inte en budget för vare sig människor
              eller miljö.
            </seg>
          </u>
          <note xml:id="i-0a7c19b80a3119fa-0">
            I detta anförande instämde Ulf Holm (mp).
          </note>
          <note type="speaker" xml:id="i-a87586fd771d6c02-0">
            Anf. 8 Finansminister ANDERS BORG (m):
          </note>
          <u who="unknown" xml:id="i-26683c18b930dd3f-1">
            <seg xml:id="i-d0ef2deef69bea26-0">
              Fru talman! Sverige står starkt. Vi har överskott i de offentliga
              finanserna. Vi har stora bytesbalansöverskott. Vi har en lägre
              och stabilare underliggande inflation än de flesta andras industriländer.
              Vi har en tydlig tillväxt- och jobbpolitik, vi har en centralbank
              som upprätthåller prisstabilitet. Sverige står starkt.
            </seg>
            <seg xml:id="i-de3415e2823f9e85-0">
              Regeringen har lagt fast kursen. Jobbpolitiken ger resultat.
              Sysselsättningen ökade förra året, mätt som reguljär sysselsättning,
              med 120 000. Vi räknar de kommande åren med en ökning på 80 000.
              Under mandatperioden summeras detta till en ökning i reguljär
              sysselsättning på 200 000 personer.
            </seg>
            <seg xml:id="i-3bbd952adcd4dc74-0">
              Jag upprepar: Den totala arbetslösheten har minskat. Långtidsarbetslösheten
              har minskat. Deltidsarbetslösheten har minskat. Ungdomsarbetslösheten
              har minskat. Arbetslösheten har minskat. Sverige står starkt.
            </seg>
            <seg xml:id="i-8a18496230c8aa8f-0">
              I höstens budgetproposition, som har beskrivits som den kanske
              mest ansvarsfulla på decennier, tog regeringen ett långsiktigt
              perspektiv. I en högkonjunktur genomförde regeringen viktiga åtgärder
              för att förbättra ekonomins funktionssätt. Det handlade om jobbavdrag,
              a-kasseavgift, deltidsarbetslöshet och sjukförsäkring. Samtidigt
              fördes finanspolitiken i en stram och ansvarsfull riktning. Det
              handlade om politiskt mod.
            </seg>
            <seg xml:id="i-8244fb62bd5f505d-0">
              Koldioxidskatten höjdes, så ock skatten på snus, tobak och öl.
              Anslagen för försvarsmateriel reducerades. Det läge regeringen
              hade att hantera var att man måste förhindra att en period av
              god tillväxt övergick i överhettning. Den uppgiften löste vi.
              Åtgärder för att öka arbetsutbudet kombinerades med en stram finanspolitik.
              Det strukturella sparandet i svensk ekonomi och offentliga finanser
              förstärktes.
            </seg>
            <seg xml:id="i-65f24396b2e42a40-0">
              Nu är läget delvis annorlunda. Tillväxten har dämpats. Sverige
              påverkas framför allt via investeringar, export, produktivitet
              och lager av den internationella avmattningen. Det vore naivt
              att tro något annat. Det är för tidigt att blåsa faran över. Den
              internationella oron kan mycket väl fortsätta.
            </seg>
            <seg xml:id="i-36de3b1702bd26b3-0">
              Det betyder att tillväxten har dämpats och att riskbilden förändrats.
              Nu handlar det om en avmattning som inte ska övergå i en lågkonjunktur.
              Eftersom finanspolitiken har förts i en åtstramande riktning under
              2006, 2007 och 2008 handlar det inte om att trampa på gasen. Det
              handlar om att lätta på bromsen.
            </seg>
            <seg xml:id="i-448391ce6dada130-0">
              Regeringen lägger också fram ett offensivt framtidsprogram. Jobbpolitiken
              förstärks. Vi går vidare med jobbavdraget. Det ska bli mer lönsamt
              att gå in på arbetsmarknaden. Det ska bli mer belönande att gå
              från halvtid till heltid. Drivkraften att utbilda sig och anstränga
              sig extra ska förstärkas.
            </seg>
            <seg xml:id="i-84a668f631ad671e-0">
              Kunskapsfokus i förskolan, pedagogiskt innehåll i förskolan,
              matematik, naturvetenskap och språk i grundskola och gymnasium,
              yrkesutbildning och lärlingsutbildning allt detta ska förstärkas.
              Vägar och järnvägar ska slutföras och nyinvesteringar ska möjliggöras.
              Arbetsmarknader, godstransporter, utrikeshandel och regionförstoring
              är beroende av om vi har ett väl fungerande transportsystem.
            </seg>
            <seg xml:id="i-93b3b1a3be9ac922-0">
              Forskningen utgör en grundpelare för framtiden. Sverige är världsledande
              inom forskning. Regeringen kommer att presentera en forskningsproposition
              som gör att vi förblir världsledande inom forskning. Det handlar
              om miljö, teknik, naturvetenskap och medicin. Det är viktiga satsningar
              som lägger grunden för framtidens välfärd.
            </seg>
            <seg xml:id="i-c521bded33af71c8-0">
              Vad har då oppositionen att erbjuda för alternativ? Thomas Östros
              har svårt att lämna rollen som vänsterpopulist och svartmålare.
              Allt regeringen gör är fel. Allt i Sverige går fel. Lyssnar man
              på Östros är det lätt att få intrycket att Sverige står inför
              en allvarlig nedgång, kanske en depression, med massarbetslöshet,
              hög inflation, chockhöjda räntor och förödda statsfinanser. Allt
              detta är regeringen ansvarig för. Sänkta skatter och minskade
              Amsanslag är det orsakssamband vi ser här. På varje punkt är regeringen
              ansvarig. Men hur detta ska gå ihop är inte lätt att förstå.
            </seg>
            <seg xml:id="i-98b405667b42f02c-0">
              Låt oss för det första konstatera att Thomas Östros är ensam
              om sin analys. Finansdepartementet, Konjunkturinstitutet, LO,
              EU-kommissionen och i helgen också IMF gör alla bedömningen att
              vi står inför en avmattning, men man gör också bedömningen att
              Sverige kommer att klara sig bättre än andra länder. Ingen delar
              svartmålarnas depressionsfaror. Ingen, möjligtvis med undantag
              för Pär Nuder, delar bedömningen att Sverige står inför en nära
              förestående bankkris.
            </seg>
            <seg xml:id="i-d3abb0333dfe3f2f-0">
              För det andra är det inte finanspolitiken som har eldat på. Det
              strukturella sparandet har förstärkts. Här är det inte lätt att
              förstå den nya logiken. Om vi nu stod inför stigande arbetslöshet,
              en lågkonjunktur och en depression, hur skulle det då ha kunnat
              vara problematiskt att vi har sänkt skatten så att människor har
              kvar mer i plånboken?
            </seg>
            <seg xml:id="i-6d165ef2b0f03f70-0">
              Östros är övertygad om att regeringens åtgärder, minskade Amsanslag
              och sänkta skatter, är huvudorsaken till att världen drabbats
              av inflation.
            </seg>
            <seg xml:id="i-932976f21a2a6705-0">
              Sverige har inte högre inflation än många andra länder, men det
              är uppenbart att regeringens politik har vida effekter ut över
              Norden, Europa, USA och de flesta andra länder.
            </seg>
            <seg xml:id="i-5963dc126dc8b6bd-0">
              Östros är helt enkelt så arg på regeringen att allting måste
              vara fel. Han drar sig inte för att hålla upp inflationsförväntningar
              trots att det skulle bidra till att höja arbetslösheten i Sverige.
            </seg>
            <seg xml:id="i-a913ef6ee72df130-0">
              För det tredje kan Östros recept inte betraktas som något annat
              än malplacerat.
            </seg>
            <seg xml:id="i-66462a39f5c202d1-0">
              Om vi nu har en konjunkturdämpning med stigande arbetslöshet
              framför oss, hur kan det då vara rätt att chockhöja skatten för
              vanliga löntagare och dra in köpkraft från hushållen?
            </seg>
            <seg xml:id="i-16734b89c7f3c9d0-0">
              Om vi nu står inför besvärliga tider och sysselsättningen är
              avgörande, hur kan det då vara rätt att höja a-kassan och försämra
              arbetsmarknadens funktionssätt?
            </seg>
            <seg xml:id="i-2cbd5bfc856eca74-0">
              Om vi nu har en finansiell oro, hur kan det då vara rätt att
              återinföra förmögenhetsskatten och driva ut kapital ur Sverige?
            </seg>
            <seg xml:id="i-ba2155ed0c77e030-0">
              Om vi nu har en nedgång på börsen som i Sverige dämpas av villapriserna,
              hur kan det då vara rätt att chockhöja fastighetsskatten?
            </seg>
            <seg xml:id="i-7a11154ce5a2c703-0">
              Det här, mina vänner, gör att jag förstår att Socialdemokraterna
              och Thomas Östros förordar höjda Amsanslag. Med deras politik
              skulle det behövas i Sverige.
            </seg>
            <seg xml:id="i-2a1cbe8b8be6ca6a-0">
              Men jag är i grund och botten inte förvånad. Det är så här det
              har låtit ända sedan regeringen tog över. Arbetslösheten skulle
              stiga. Lönerna skulle sänkas. Det var en lönesänkarallians vi
              fick höra talas om i valrörelsen. Låglönejobben skulle skölja
              över Sverige. Statsfinanserna skulle förödas och räntorna chockhöjas.
              Det var så det lät.
            </seg>
            <seg xml:id="i-e1e960e1fa4a243a-0">
              Hur har det gått? Sysselsättningen har utvecklats starkare. Sysselsättningen
              har ökat mer än väntat. Utanförskapet har pressats tillbaka. Avtalen,
              Handels och Kommunal, ligger på en avsevärt högre nivå än vad
              vi tidigare upplevt. Det är de fasta anställningarna som ökar,
              inte korttidsanställningar. Statsfinanserna är de starkaste på
              40 år, och finanspolitiken har förts på ett ansvarsfullt sätt
              och bidragit till att stabilisera svensk ekonomi.
            </seg>
            <seg xml:id="i-f289b99377f656e7-0">
              Vid sidan av den märkliga och nyskapande logiken är det inte
              mycket nytt som kommer från Socialdemokraterna. Man talar om att
              kunskap är det alternativ man står för, men man säger nej till
              alla de kunskapsreformer som regeringen lägger på plats tidigare
              betyg, skriftliga omdömen, lärarlyft, satsningar på att läsa,
              räkna, skriva. Här får vi inga besked från Socialdemokraterna.
              Eller också är svaret nej. Det behövs inga kunskapsförstärkningar.
              I stället ska Socialdemokraterna satsa på Ams och komvux.
            </seg>
            <seg xml:id="i-465c937db7932a12-0">
              I ett land som kanske satsar mer än något annat land på att reparera
              utbildningsmisslyckanden är Socialdemokraternas recept att sätta
              Ams före grundskolan, före förskolan och före gymnasium. Det spelar
              ingen roll om det är högkonjunktur Ams löser problemet. Det spelar
              ingen roll om det är lågkonjunktur Ams löser problemet. Det spelar
              ingen roll om vi har problem i grundskolan Ams löser problemet.
              Ams är den enda lösning som Socialdemokraterna har att förorda.
            </seg>
            <seg xml:id="i-868b124d53deee55-0">
              Thomas Östros! Förskola, grundskola, äldreomsorg, sjukvård, psykiatri
              och äldreboende är verksamheter som bedrivs av kommunerna. Jag
              kan garantera er att Sveriges kommuner i höstens budget kommer
              att tillföras medel på viktiga välfärdsområden därför att det
              här är en regering som för en politik för trygghet.
            </seg>
            <seg xml:id="i-2ee540cf966d1b70-0">
              Vår bedömning är att Socialdemokraternas politik skulle leda
              till en minskad sysselsättning och ett ökat utanförskap. Det skulle
              leda till en högre långsiktig arbetslöshet och ett ökat inflationstryck.
              Och det skulle betyda en allvarlig försvagning av de offentliga
              finanserna.
            </seg>
            <seg xml:id="i-fe832026b35cf501-0">
              När låg- och medelinkomsttagare ska få höjda skatter med 20 miljarder
              blir det mindre lönsamt att arbeta. Då blir det färre som arbetar.
              När a-kassan höjs, när deltidsarbetslösheten återinförs och när
              försäkringsmässigheten i a-kassan undermineras blir det färre
              som arbetar. Då fungerar arbetsmarknaden sämre. Då stiger arbetslösheten.
            </seg>
            <seg xml:id="i-1257107b9f8f9a5c-0">
              När arbetsgivaravgifterna ska höjas för ungdomar, för äldre och
              för invandrare blir det dyrare att anställa. När man återför regleringar
              om säsongsarbeten, korttidsanställningar och deltidsarbetslöshet
              blir det komplicerat att anställa. Då minskar sysselsättningen.
            </seg>
            <seg xml:id="i-7b6f5af680a33e56-0">
              När företagens skatter ska höjas det handlar om 3:12-regler,
              om förmögenhetsskatt, om hushållsavdrag, ja, om totala skattehöjningar
              för företag och företagare på 20 miljarder blir det färre som
              vill driva företag. Då minskar sysselsättningen. Då ökar arbetslösheten.
            </seg>
            <seg xml:id="i-7c79a2abc1d3b1a2-0">
              Alliansen har hävdat att Socialdemokraternas politik leder till
              att sysselsättningen minskar med 60 000 och att de offentliga
              finanserna försvagas med 20 miljarder. Jag är övertygad om att
              det är en grov underskattning. Effekterna skulle bli väsentligt
              värre, problemen väsentligt större, och vi skulle få ett Sverige
              där vi gick tillbaka till utanförskap och lämnade den fulla sysselsättningens
              väg.
            </seg>
            <seg xml:id="i-3db39d8e6f1f5cdf-0">
              Det blir inte bättre om vi flyttar fokus till Vänsterpartiet
              och Miljöpartiet. Vänsterpartiets kärnidé är att vi ska överge
              överskottsmål. Vi ska avskaffa utgiftstaken. Miljöpartiet är mer
              ansvarsfullt när det gäller de offentliga finanserna, men man
              är lika ansvarslös när det gäller jobbpolitiken. Till Socialdemokraternas
              skattechock ska ett program läggas, ett brett program som systematiskt
              ska driva ut människor från arbetsmarknaden. Det handlar om friår
              och arbetstidsförkortning. Det är förödande förslag i ett land
              som har en åldrande befolkning och som ska möta en demografisk
              utmaning och som ska klara välfärden.
            </seg>
            <seg xml:id="i-87709292da00f38c-0">
              Hur ska dessa partier kunna erbjuda Sverige en ansvarsfull ekonomisk
              politik? Det är ett vänsterparti som ser som sin kärnuppgift att
              underminera överskottsmål och utgiftstak. Det är ett miljöparti
              som ser full sysselsättning som en skräckvision. Det är en socialdemokrati
              som vägrar förnyelse och som bara talar om återställare.
            </seg>
            <seg xml:id="i-11d101437977c9e5-0">
              Regeringens ekonomiska politik lägger grund för trygghet för
              framtiden. Det handlar om fler i arbete, bättre infrastruktur,
              satsningar på forskning, en förskola och skola för kunskap och
              en kraftfull klimatpolitik. Det gör Sverige bättre rustat att
              möta globaliseringen, en åldrande befolkning och klimatutmaningen.
              Det här är en regering som tar ansvar för framtidsutmaningarna.
            </seg>
            <seg xml:id="i-0093bbd12808f1f4-0">
              Utanförskapet pressas tillbaka, arbetslösheten minskar, sysselsättningen
              ökar, ungdomar, invandrare och äldre stärker nu sin ställning
              på arbetsmarknaden. Det här är en regering som för en politik
              för ökad rättvisa. Vi ska satsa på förskolan, sjukvården, psykiatrin,
              tandvården, äldreboendet och de sämst ställda pensionärerna. Det
              här är en regering för välfärden.
            </seg>
            <seg xml:id="i-1ee3a7f0eca75987-0">
              När vi summerar vårt uppdrag handlar det om att ta ansvar för
              framtiden, prioritera rättvisan och satsa på välfärden. Det är
              alliansregeringens uppgift. Det är vårt mål. Det är vår uppgift.
              Det är det vi gör när vi i dag kan presentera en vårproposition
              för trygghet i framtiden.
            </seg>
          </u>
          <note type="speaker" xml:id="i-0136ccd4bff2baa5-0">
            Anf. 9 THOMAS ÖSTROS (s) replik:
          </note>
          <u who="thomas_ostros_b7069a" xml:id="i-ab7f3e48b35bac5e-1">
            <seg xml:id="i-6805f488d70ecefa-0">
              Fru talman! När man lyssnar på Anders Borg är det uppenbart att
              den enda åtgärden mot den försämrade konjunkturen är ett förhöjt
              tonläge.
            </seg>
            <seg xml:id="i-338c86ac9c687fbd-0">
              Detta sammelsurium av argument kring sysselsättningspolitiken
              är en bra grund för det som Riksrevisionen påpekade häromdagen.
              Det finns ingen bra grund för regeringens sysselsättningspolitik.
              Man slänger sig med siffror och adderar det ena efter det andra.
              Men i takt med att politiken börjar verka enligt Anders Borgs
              egen bedömning är det efter ungefär ett par år stannar sysselsättningen
              av.
            </seg>
            <seg xml:id="i-f0a3c6f5712e70c3-0">
              Faktum är att din prognos om de kommande tre årens sysselsättningsökning
              det är tre år som summeras är mindre än vad sysselsättningen ökade
              under vårt sista kvartal under förra mandatperioden.
            </seg>
            <seg xml:id="i-b97e7a07d03ad0bc-0">
              Jag har ingen annan prognos än regeringen. Jag utgår från att
              det är den bästa prognosen. Den säger nu att arbetslösheten ökar
              och att jobbpolitiken misslyckas. Socialbidragen ökar i hälften
              av landets kommuner, och nu försämras kommunernas ekonomi. Det
              går från överskott på 810 miljarder till underskott. Det är en
              försämring som motsvarar hela det reformutrymme som Anders Borg
              ska använda till hösten. Det kommer du att få använda för att
              stoppa nedskärningar i kommunerna. Är du beredd att lova detta
              i dag, att du ska kompensera den försämrade finansiella situationen
              för landets kommuner, på 810 miljarder, så att de sätter stopp
              för de nedskärningar som beskrivs i vårpropositionen?
            </seg>
            <seg xml:id="i-3b8051ccf1761e79-0">
              Fru talman! Det är inte ett ord om pensionärerna. Möter inte
              finansministern pensionärer som är upprörda? De upprörs över det
              statsministern har sagt, att pensionärerna är så förmögna att
              de klarar sig utan några förstärkningar. De är upprörda när det
              gäller beskattningen över att en pensionär i dag får betala mellan
              500 och 1 000 kronor mer i månaden i skatt för en inkomst motsvarande
              den som en löntagare har.
            </seg>
            <seg xml:id="i-609f8cd53e90abda-0">
              Hur argumenterar finansministern inför den pensionär som säger:
              Jag har satt av pengar under hela mitt liv för att få en ordentlig
              pension. Nu ska jag betala högre skatt när jag lämnar förvärvslivet
              och går in i en välförtjänt pension.
            </seg>
            <seg xml:id="i-e67b59be6429ffd8-0">
              Säg då inte att det ska löna sig att arbeta! Det är klart att
              det är bra och positivt för de pensionärer som jobbar extra. Men
              det kan väl ändå inte vara så att sättet att klara sig ska vara
              att arbeta och att man inte får gå i pension?
            </seg>
            <seg xml:id="i-8da066b1c8f31792-0">
              Kommer ni att ställa upp på vårt förslag att rikta en skattelättnad
              till pensionärerna på 2 000 kronor för att minska det gapet, eller
              kommer ni att lägga fram förslag i höst som ytterligare vidgar
              gapet och får pensionärerna att betala ännu mer skatt relativt
              löntagarna?
            </seg>
          </u>
          <note type="speaker" xml:id="i-2c9d771c3edca25d-0">
            Anf. 10 Finansminister ANDERS BORG (m) replik:
          </note>
          <u who="unknown" xml:id="i-26683c18b930dd3f-2">
            <seg xml:id="i-ea75df631b77ed23-0">
              Fru talman! När man hör Thomas Östros blir man lite förvånad.
              Här kan vi redovisa att sysselsättningen var 30 000 personer högre
              förra året än vad vi räknade med. Vi kan redovisa att 45 000 personer
              färre än vad vi räknade med är arbetslösa och att utanförskapet
              minskat med ytterligare 70 000 personer det är 120 000 personer
              på ett år. Då undrar Thomas Östros vad vi vet om effekterna av
              politiken.
            </seg>
            <seg xml:id="i-a42b8febb84b0326-0">
              En sak vet vi, och det är att ingen någonsin har räknat på jobbeffekter
              av socialdemokratisk politik av det enkla skälet att det aldrig
              har bedrivits en sådan. När vi lagt fast vårt program säger EU-kommissionen
              att det bidrar till att öka arbetsutbudet. KI räknar med att det
              ger en betydande ökning av den långsiktiga sysselsättningen. Anders
              Forslund, forskare vid Institutet för arbetsmarknadsutvärdering
              i Uppsala, konstaterar att den samlade effekten kan handla om
              en minskning av jämviktsarbetslösheten på 2 procentenheter.
            </seg>
            <seg xml:id="i-a31081f8df47a88c-0">
              Vi kan naturligtvis debattera om det är 1 procents, 2 procents
              eller 3 procents ökad sysselsättning som beror på regeringens
              politik, men en sak kan vi vara säkra på: Vi för en politik för
              full sysselsättning. Hur ska det blir fler jobb av Socialdemokraternas
              recept kraftigt höjda skatter för låg- och medelinkomsttagare,
              20 miljarder i indragen köpkraft bara på den punkten från hushållen,
              a-kassor som ska återställas till att premiera arbetslöshet och
              permanent utanförskap snarare än jobb, återinförande av förmögenhetsskatt
              i orostider och en chockhöjning av fastighetsskatten för att driva
              fram en utveckling liknande den vi ser på den amerikanska bostadsmarknaden?
            </seg>
            <seg xml:id="i-dbcf1b6409fdd2b4-0">
              Thomas Östros bedriver en omvänd konjunkturpolitik, ett försök
              att pressa ned Sverige i en lågkonjunktur och få tillbaka den
              arbetslöshet som Socialdemokraterna uppenbarligen i sin gärning
              vurmar så mycket för.
            </seg>
            <seg xml:id="i-0bacd0e54451e041-0">
              Kommunernas ekonomi kommer att försämras, har det låtit. Men
              vi kan ju redovisa förbättringar i kommunerna! Vi ser att den
              explosion av socialbidrag som skulle komma inte har kommit. Flyktingar
              från Irak och andra människor kommer hit, och det är vi glada
              för, men vi ser en minskning av socialbidragen 2007, inte en ökning.
            </seg>
            <seg xml:id="i-b2a4116bbc791342-0">
              Jag kan lova en sak, Thomas Östros. När vi lägger fram budgeten
              i höst kommer det att handla om fler och bättre utbildade förskollärare.
              Vi ska satsa mer pengar på att lärare ska finnas i skolan och
              utbilda eleverna, på sjuksköterskor som kan jobba i vården och
              på poliser som kan jobba med rättssäkerheten. Naturligtvis kommer
              detta att innebära att pengar tillförs kommunerna.
            </seg>
            <seg xml:id="i-e35094a632884e76-0">
              Jag förstår att Thomas Östros känner oro, men den här regeringen
              värnar om förskollärare. Vi värnar om sjuksköterskor. Vi värnar
              om lärare. Vi värnar om poliser. Vi tycker att den offentliga
              välfärden är viktig för Sverige. Det är ett framtidsområde, och
              där kommer vi att vara beredda att satsa.
            </seg>
          </u>
          <note type="speaker" xml:id="i-e440d88b8ba56a60-0">
            Anf. 11 THOMAS ÖSTROS (s) replik:
          </note>
          <u who="thomas_ostros_b7069a" xml:id="i-ab7f3e48b35bac5e-2">
            <seg xml:id="i-72a098a7b12bae8e-0">
              Fru talman! Vart tog ekonomen Borg vägen? Det vi nu hör är en
              pressad finansminister som rabblar en utantilläxa på ett sätt
              som gör att vi inte får någon riktig debatt om frågorna.
            </seg>
            <seg xml:id="i-dd499e1164465b21-0">
              Inte ett ord om pensionärernas situation! Vad beror det på? Kan
              det bero på att också finansministern har stött på en och annan
              upprörd pensionär som frågar sig vart vallöftena tog vägen? Kristdemokraterna
              reste vidlyftigt land och rike runt och lovade förbättringar.
              Det visar sig att skatten för pensionärerna, efter att de arbetat
              ett helt liv, i dag ligger på mellan 500 och 1 000 kronor mer
              i månaden jämfört med en löntagare.
            </seg>
            <seg xml:id="i-d10433d644ae6d1f-0">
              Jag tror inte att Anders Borg kommer att klara detta. Det kommer
              att växa till en opinionsstorm som försätter honom i en annan
              situation än att rabbla utantilläxorna.
            </seg>
            <seg xml:id="i-2f78079baf4f5a84-0">
              Man kan inte som finansminister styra och titta i backspegeln.
              Ni har alla hört finansministern säga jobben kommer. Det låter
              lite tveksamt i röstläget. När jag tittar i finansministerns proposition
              ser jag att han säger att arbetslösheten nu ökar. I din proposition,
              Anders Borg, står det att sysselsättningen nu stannar av. Ökningen
              med 8 000 personer nästa år är inom felmarginalen. Det är samma
              som stagnation, enligt finansministerns prognos.
            </seg>
            <seg xml:id="i-3cedd5c801b156eb-0">
              Hälften av landets kommuner redovisar att socialbidragen ökar.
              År 2007, under ett brinnande högkonjunkturår, ökade socialbidragen
              och bidragsberoendet! Det är finansministerns siffror vi utgår
              ifrån. Släpp backspegeln, för då skådar du ända tillbaka till
              2006 och 2007, när sysselsättningen växte kraftigt under vår tid
              utan kraftiga försämringar för dem som har det sämst ställt.
            </seg>
            <seg xml:id="i-9a4d8053fe5aaff9-0">
              Börja heller inte med skräckpropaganda om skatter, Anders Borg!
              Vi har inget intresse av att ta ut mer i fastighetsskatt än regeringen.
              Vi har inget intresse av att ta ut mer i inkomstskatt än vad som
              behövs för välfärden. Vi har accepterat en del av skattesänkningarna,
              och vi gör våra bedömningar i höst. Men för oss är det ingen tvekan:
              Om välfärden är hotad måste skolan, förskolan, äldreomsorgen och
              sjukvården gå först. Där tror jag alla ställer upp. Inte en krona
              för mycket i skatt, men se till att vi har kvalitet i välfärden!
            </seg>
            <seg xml:id="i-487661a779d0e38c-0">
              När du nu i din proposition redovisar att kommunerna går från
              stora överskott till underskott och beskriver att nu väntar vad
              du kallar för effektiviseringar så vet vanligt folk vad effektiviseringarna
              innebär. Det är nedskärningar. Då vill jag veta: Garanterar du
              att du ska återställa kommunernas situation så att de slipper
              besparingar?
            </seg>
            <seg xml:id="i-56eed1df0790414a-0">
              Pensionärerna och välfärden svara nu, Anders Borg!
            </seg>
          </u>
          <note type="speaker" xml:id="i-d66a548c6a6cceed-0">
            Anf. 12 Finansminister ANDERS BORG (m) replik:
          </note>
          <u who="unknown" xml:id="i-26683c18b930dd3f-3">
            <seg xml:id="i-26b929d7dfa2839a-0">
              Fru talman! Thomas Östros fantiserar om en pressad finansminister.
              Det är nog en dröm som får stanna hos Thomas Östros. Vi har en
              amortering på den statliga skulden med 350 miljarder de kommande
              åren. Vi har en statsbudget som går mot ett överskott på 150 miljarder.
              Vi har de starkaste offentliga finanserna på 40 år. Vi har mycket
              stora överskott i vår bytesbalans. Detta gör att räntorna i Sverige
              är lite lägre än i många andra länder. Det gör att dollarn nu
              har gått ned under 6 kronor, vilket vi inte har upplevt sedan
              1992 trots att vi befinner oss i en tid av finansiell oro.
            </seg>
            <seg xml:id="i-de6cb1081b5b3ad6-0">
              När Socialdemokraterna styrde betydde varje antydan till internationell
              oro att utländska placerare dumpade svenska tillgångar, eftersom
              man var orolig för att regeringen skulle återgå till en ansvarslös
              finanspolitik.
            </seg>
            <seg xml:id="i-ae993589accc9314-0">
              Vi har trovärdighet. Vi amorterar på skulden. Vi säljer tillgångar
              och kan därigenom, i dessa tider när det är så viktigt att inte
              vara beroende av lånemarknader, reducera vår lånesättning.
            </seg>
            <seg xml:id="i-3dd51854ac91c838-0">
              När det gäller jobben kom 120 000 i reguljär sysselsättning förra
              året. Det handlar om 80 000 de kommande åren. Den totala arbetslösheten,
              deltidsarbetslösheten, långtidsarbetslösheten, ungdomsarbetslösheten,
              jämviktsarbetslösheten varje form av arbetslöshet minskar nu därför
              att vi för en riktig jobbpolitik.
            </seg>
            <seg xml:id="i-b08572bdfe7e5ba9-0">
              Jag kan inte för mitt liv förstå logiken i Thomas Östros ekonomiska
              tänkande. Det sägs att det ska gå mot lågkonjunktur och depression
              när man lyssnar på Östros. Men köpkraften från hushållen ska dras
              in med chockhöjningar av inkomstskatten.
            </seg>
            <seg xml:id="i-27128d7040ef1b25-0">
              Vi står i en turbulent värld där Sverige är beroende av tillgång
              till de internationella lånemarknaderna. Då ska Thomas Östros
              slå till med förmögenhetsskatt.
            </seg>
            <seg xml:id="i-4b9e21d06a975fe0-0">
              Vi gynnas av att villapriserna i Sverige inte har följt de amerikanska
              eller brittiska priserna nedåt. Då ska Thomas Östros slå till
              med höjda villaskatter.
            </seg>
            <seg xml:id="i-33163067a786c136-0">
              När det gäller arbetsmarknaden talar vi om att sänka arbetsgivaravgifter
              för ungdomar för att de i en period av svaghet ska ha bättre förutsättningar.
              Socialdemokraterna säger nej. Blir det en socialdemokratisk regering
              ska arbetsgivaravgifterna för alla under 25 år chockhöjas. Det
              kommer naturligtvis att innebära att väldigt många unga människor,
              väldigt många äldre, väldigt många invandrare och väldigt många
              kvinnor kan se fram emot att arbetslösheten och utanförskapet
              återställs med socialdemokratin. Röstar de däremot för en alliansregering
              kan de vara trygga med att vi fortsätter vägen mot full sysselsättning.
            </seg>
            <seg xml:id="i-8a800559121a5dad-0">
              Låt oss också vara tydliga angående pensionärerna. Vi för en
              jobbpolitik som ger resultat. Sysselsättningen kommer. Utanförskapet
              pressas tillbaka. Då kommer vi att ha möjlighet att göra satsningar
              för pensionärerna, inte minst de många äldre kvinnor som har låg
              eller begränsad inkomstpension och som förtjänar att få en ytterligare
              förbättring.
            </seg>
            <seg xml:id="i-468fce830a8dc141-0">
              Det kommer vi att leverera. Det är det höstens budgetproposition
              handlar om trygghet för framtiden!
            </seg>
          </u>
          <note type="speaker" xml:id="i-4a4836d19908099c-0">
            Anf. 13 ULLA ANDERSSON (v) replik:
          </note>
          <u who="ulla_andersson_2195fb" xml:id="i-9f1c1189e027b67e-1">
            <seg xml:id="i-c1b58c8663dab6a1-0">
              Fru talman! Jag vill börja med att önska Thomas Östros välkommen
              in i den finanspolitiska debatten. Det ska bli kul att jobba ihop!
            </seg>
            <seg xml:id="i-e97ad92c825504eb-0">
              Som kvinna kan jag säga att regeringens politik missgynnar mig.
              Den missgynnar mig, min dotter, min mor, min syster ja, halva
              Sveriges befolkning. Låt mig ta några exempel på vad jag menar.
            </seg>
            <seg xml:id="i-396a9f251e174fde-0">
              Regeringen har sänkt ersättningsnivåerna i sjukförsäkringen vilket
              framför allt drabbar kvinnor, eftersom vi är sjukskrivna i större
              utsträckning. Ni har infört en så kallad utsorteringskedja där
              framför allt kvinnors diagnoser ifrågasätts.
            </seg>
            <seg xml:id="i-b0ae105b1e99fff4-0">
              Ni hänvisar enligt er egen proposition en stor grupp människor
              till socialbidrag. Ni har beskurit möjligheten att deltidsstämpla,
              vilket framför allt drabbar drygt 100 000 kvinnor. Ni har höjt
              avgiften till a-kassan, vilket lett till att drygt 450 000 människor
              har tvingats lämna den, många av dem lågavlönade kvinnor som inte
              heller har möjlighet till heltidsjobb.
            </seg>
            <seg xml:id="i-4bfb5dd3185d3f08-0">
              Ni har infört ytterligare visstidsanställningsformer, vilket
              framför allt missgynnar unga kvinnor. Även i denna högkonjunktur
              får enligt SCB kvinnor visstidsanställningar och män tillsvidareanställningar.
            </seg>
            <seg xml:id="i-9d32efd7503d1f87-0">
              Ni har infört Kristdemokraternas bejublade hemmafrubidrag, som
              slår mot alla kvinnor på arbetsmarknaden eftersom arbetsgivarna
              nu kommer att förvänta sig att kvinnor i än större utsträckning
              kommer att vara hemma med barn.
            </seg>
            <seg xml:id="i-a19ae1fc8f2eda3f-0">
              Ni har infört skattesubventionerade hushållstjänster för högavlönade
              män, vilket innebär att underbetalda dubbelarbetande kvinnor ska
              utföra den högavlönade mannens hushållsarbete.
            </seg>
            <seg xml:id="i-32ac083d273fcc25-0">
              Ni har lagt utredningen Jämställdhet inom scenkonsten , en utmärkt
              utredning med många konkreta förslag, åt sidan. Ni har gjort stora
              besparingar genom sänkta ersättningsnivåer i föräldraförsäkringen,
              vilket framför allt slår mot kvinnor.
            </seg>
            <seg xml:id="i-ecd5cc120764dcda-0">
              I statens bolag har kvinnor lägre arvoden än män, och män som
              vd:ar duggar tätt, medan kvinnor får man leta efter med förstoringsglas.
              I Regeringskansliet tjänar kvinnor långt mindre än män. Jag har
              för mig att det är 5 000 kronor mindre i månaden. Ni har fryst
              statsbidragen till kommuner och landsting, vilket missgynnar framför
              allt kvinnor som ofta är anställda där och mer beroende av den
              service som erbjuds.
            </seg>
            <seg xml:id="i-7d561638c157c0a6-0">
              I er egen proposition skriver ni till och med att det finansiella
              sparandet kommer att vara negativt även nästa år. Ni genomför
              skattesänkningar där 60 procent går till män och 40 procent till
              kvinnor. Försämringarna i socialförsäkringssystemen är ett sätt
              att föra över resurser från kvinnor till män.
            </seg>
            <seg xml:id="i-53ff1927c8999aa9-0">
              Jag skulle kunna fortsätta länge, fru talman, men jag tänkte
              komma till mina frågor. Vad är syftet med den här politiken? Finansministern
              är ju feminist. Är det så att du är så ensam i regeringen om att
              vara detta att du blir överkörd eftersom du lagt fram de här förslagen?
              Hur känns det att rulla tillbaka tiotals år av framgångar i jämställdhetspolitiskt
              arbete genom sådana här reformer?
            </seg>
          </u>
          <note type="speaker" xml:id="i-2c519c8e231ed6dc-0">
            Anf. 14 Finansminister ANDERS BORG (m) replik:
          </note>
          <u who="unknown" xml:id="i-26683c18b930dd3f-4">
            <seg xml:id="i-33c5decda593c09a-0">
              Fru talman! Ulla Andersson ser fram emot att arbeta med Thomas
              Östros. Är det arbetet med att borra hål i utgiftstaken som man
              gemensamt ska ta krafttag i? Handlar det om att man gemensamt
              ska gräva ned överskottsmålen? Jag undrar hur man ska få ihop
              en ansvarsfull ekonomisk politik med Vänsterpartiet?
            </seg>
            <seg xml:id="i-257d2f487dead73e-0">
              Låt mig svara på Ulla Anderssons frågor. Syftet med vår politik
              är full sysselsättning. Syftet med allt det vi gör är att återskapa
              förutsättningar för full sysselsättning och bekämpa massarbetslöshet.
              Det är det övergripande syftet.
            </seg>
            <seg xml:id="i-6a40c5560d35a6f3-0">
              Hur kan jag som feminist förhålla mig till det här? Ja, det är
              en politik för rättvisa och jämställdhet. Vi har genomfört jobbavdrag.
              Det betyder att sysselsättningen nu ökar, antalet arbetade timmar
              ökar. Det ökar mer bland kvinnor än bland män. Deltidsarbetslösheten
              har minskat med 20 000 det senaste året. Förskola och sjukvård
              har mer resurser. Det är inte så i alla kommuner. Det finns kommuner
              där man tvingas lämna sin plats, eller ett sjukhus kanske får
              läggas ned i landsting. Det finns också. Men det finns ett samband
              mellan välfärd och skatt. Det kallas arbete.
            </seg>
            <seg xml:id="i-39746aa61b915194-0">
              När vi genomför jobbavdraget blir det fler unga, äldre, invandrare
              och kvinnor på arbetsmarknaden. I senaste numret av Ekonomisk
              Debatt redovisade en forskare en bedömning att en ensamstående
              invandrarkvinna borde förväntas öka sin inkomst med 10 procent
              om hon tillhörde de lägst avlönade och öka sitt arbetsutbud med
              25 procent därför att vår politik sänker trösklarna, gör det mer
              lönsamt att gå in på arbetsmarknaden och gör det mer lönsamt att
              gå upp i arbetstid.
            </seg>
            <seg xml:id="i-c7f91931f482867c-0">
              När det här händer, när fler människor kommer i arbete och när
              färre är beroende av olika sociala ersättningar, då ökar resurserna
              för välfärd. Det är därför vi i framtiden kommer att kunna satsa
              större resurser på att utbilda och anställa förskollärare. Det
              är därför det i alliansens Sverige kommer att finnas fler och
              bättre utbildade lärare. Det är därför det i alliansens Sverige
              kommer att finnas fler sjuksköterskor som kan arbeta med att vårda
              människor. Det är därför det i alliansens Sverige kommer att finnas
              fler poliser som kan bekämpa brott och brottslighet. Vi för en
              politik som leder till både rättvisa och jämställdhet därför att
              vår politik bygger på full sysselsättnings grund.
            </seg>
          </u>
          <note type="speaker" xml:id="i-961478d1b4ed5579-0">
            Anf. 15 ULLA ANDERSSON (v) replik:
          </note>
          <u who="ulla_andersson_2195fb" xml:id="i-9f1c1189e027b67e-2">
            <seg xml:id="i-452eb4b91d224f7e-0">
              Fru talman! Jag kan väl säga att jag är glad över Anders Borgs
              omsorg om Socialdemokraternas och Vänsterpartiets samarbete. Jag
              kan lugna Anders Borg med att vi faktiskt lagt fram 16 budgetar
              ihop och visat hur man kan utveckla en ekonomisk ansvarsfull politik,
              utan att undergräva välfärden, som regeringens syfte verkar vara.
            </seg>
            <seg xml:id="i-63123a305930d9a1-0">
              Visst, det fanns brister förut också, men nu sänker regeringen
              ensidigt skatterna utan att över huvud taget titta på hur detta
              slår i välfärdens Sverige. Den forskning som finns på området
              visar att samhällen som har satsat på välfärd, trygga välfärdssystem,
              hög a-kasseersättning och en effektiv arbetsmarknadspolitik har
              en större andel av befolkningen som står till arbetsmarknadens
              förfogande än de länder som inte har gjort så, den politik som
              Anders Borg därmed förordar. Han kunde lära av de resultat som
              faktiskt finns.
            </seg>
            <seg xml:id="i-de1f46b04a7c779a-0">
              Anders Borg säger att de kommer att satsa på välfärden. Men om
              man tittar på hur det är ser man att ni fryser statsbidragen till
              kommuner och landsting. Låt mig ta ett exempel på vad det ger.
              Regeringens läsa-skriva-satsning är ungefär en knapp miljard på
              tre år. Frysningen av statsbidragen innebär enbart på utbildningens
              område att man får mellan 3 och 4 miljarder mindre. Det kallar
              jag inte för satsningar. Det kallar jag för falsk marknadsföring.
            </seg>
            <seg xml:id="i-c8acba82c6c499a6-0">
              Jag tycker inte, Anders Borg, att du har svarat på mina frågor
              kring just kvinnors situation. Vad är det som är drivkraften till
              att lägga fram förslag efter förslag som får oerhörda konsekvenser
              för kvinnor i deras vardag? Vad är det som driver er till detta?
              Ni kan själva analysera och titta på förslagen. Varför ska en
              lågavlönad kvinna anställd inom Kommunal subventionera Littorins
              hemhjälp? Han tjänar 1 miljon om året, hon kanske 200 000. Vad
              är syftet med detta? Vad är syftet med att straffa ut kvinnor
              från sjukförsäkringen till socialbidrag? Vad är det som driver
              er? Varför gör man på detta sätt? Först sliter kvinnor ut sig
              i vård, skola och omsorg, och tacket från regeringen blir: Klara
              er bäst ni kan, vi tänker inte stå upp för er.
            </seg>
            <seg xml:id="i-ebb39b4ec4752085-0">
              Jag tycker att det är en cynisk politik. Jag tycker att den är
              förskräcklig, och den gör mig djupt orolig. Jag möter många kvinnor
              som är oerhört besvikna, som har det oerhört ansträngt och jobbigt
              ekonomiskt och som står där och väljer: Ska jag betala a-kassa,
              eller ska jag satsa på mat eller kläder till mina barn? Det är
              den verklighet vi ser. Ensamstående kvinnor med många barn, ensamstående
              kvinnor som har kämpat i många år får inte någon ekonomisk förbättring.
              Det här tycker jag är ett grovt och allvarligt problem i den ekonomiska
              politik regeringen för. Jag hoppas få ett bättre svar denna gång.
            </seg>
          </u>
          <note type="speaker" xml:id="i-06c81b83548c11cd-0">
            Anf. 16 Finansminister ANDERS BORG (m) replik:
          </note>
          <u who="unknown" xml:id="i-26683c18b930dd3f-5">
            <seg xml:id="i-2dfef385c340c76a-0">
              Fru talman! Vänsterpartiet, Miljöpartiet och Socialdemokraterna
              har lagt fram 16 budgetar tillsammans. Ulla Andersson är stolt
              över resultatet. Man undrar vilken del hon är stolt över. Är det
              utanförskapet, de 1,6 miljoner människor som när vi tog över arbetade
              mindre eller var arbetslösa och stod utanför arbetsmarknaden?
              Är det detta man är stolt över?
            </seg>
            <seg xml:id="i-ba11dd4a9efa27a5-0">
              Vi har lagt fram två budgetar. Vi har pressat tillbaka utanförskapet
              med 120 000. Vi har haft en bättre utveckling än under något tidigare
              år under de år vi har haft statistik över detta. Får vi ha regeringsmakten
              lika länge som Ulla Anderssons vänsterparti och Socialdemokraterna
              har haft kan jag garantera att vi har upprättat full sysselsättning.
              Då har vi fler kvinnor i arbete. Då har vi fått en förbättrad
              integration. Då har vi pressat tillbaka ungdomsarbetslösheten.
              Då är det fler äldre som är på arbetsmarknaden.
            </seg>
            <seg xml:id="i-ecd3eecab01320ec-0">
              Vi har påbörjat en väg tillbaka till full sysselsättning. Vi
              är övertygade om att om vi kan gå vidare på den vägen kommer vi
              också att nå det målet. Alla som vill och kan ska arbeta. Det
              är syftet med den här politiken. Det är den röda tråden i varje
              åtgärd vi vidtar.
            </seg>
            <seg xml:id="i-b15ed90effc0ecd8-0">
              Jag kan inte riktigt förstå Ulla Anderssons oro för kommunsektorn.
              Vi ser att sysselsättningen har ökat i kommunsektorn. Vi ser att
              vi har rekordinvesteringar. Visserligen är det fler ishallar än
              gymnasieskolor, vilket man möjligtvis kan ha en del synpunkter
              på. Men när vi satsar pengar, när vi talar om att tillföra en
              satsning på matematik, naturvetenskap och språk, vart ska de ta
              vägen? När vi vill förstärka det pedagogiska inslaget i förskolan,
              var ska det ske? När vi vill förbättra förutsättningar för psykiatrin
              och tillföra resurser till äldreboende, vart ska de pengarna ta
              vägen? Till kommunerna naturligtvis, till kommunerna, därför att
              vi tror att vi med en bredare möjlighet till valfrihet och konkurrens
              och en bättre välfärd kan skapa förutsättningar för en trygghet
              i framtiden.
            </seg>
            <seg xml:id="i-77b9028d23ae3ab8-0">
              Det är det vi håller på med. Det är syftet med politiken, och
              det är det vi strävar efter.
            </seg>
          </u>
          <note type="speaker" xml:id="i-7949fa55b9379d54-0">
            Anf. 17 MIKAELA VALTERSSON (mp) replik:
          </note>
          <u who="mikaela_valtersson_072e3b" xml:id="i-ed7043224668640a-1">
            <seg xml:id="i-9747ad4044b0e74f-0">
              Fru talman! Jag blev lite fundersam när jag hörde finansministern
              i tidigare replikskiften här. Anders Borg brukar ändå sätta en
              heder i att försöka vara lite nyanserad. Det är lite väl magstarkt
              att antyda att ekonomin inte var i sin ordning under förra mandatperioden.
              Jag vill påminna om att ekonomin präglades av stabila och sunda
              statsfinanser när ni tog över 2006.
            </seg>
            <seg xml:id="i-83f4611933fcfa91-0">
              Anders Borg pratar om att man har pressat tillbaka utanförskapet
              med 120 000 människor, antar jag att han menar. Regeringen menar
              att utanförskapet har minskat kraftigt och berömmer sig över en
              framgångsrik politik på det här området. Regeringen mäter alltså
              utanförskap i antalet helårsekvivalenter med sociala ersättningar.
              Det betyder att en person som är sjuk en vecka om året hör till
              dem som är i utanförskap. Det betyder att någon som har en arbetslöshetsperiod
              på en månad mellan två jobb också tillhör dem i utanförskap. Det
              betyder också att en person som är så sjuk att han eller hon helt
              saknar arbetsförmåga tillhör dem i utanförskap.
            </seg>
            <seg xml:id="i-cec335d3e096d75b-0">
              Min fråga till Anders Borg är: Hur många individer då menar jag
              alltså människor till skillnad från helårsekvivalenter finns egentligen
              i utanförskap? Hur många av dessa har varit arbetslösa i mer än
              26 veckor? Och hur har den gruppen förändrats mellan 2006 och
              2007? Om man fokuserar så kraftigt på utanförskapet som ni gör,
              bör man också kunna redovisa hur verkligheten ser ut och hur den
              har förändrats.
            </seg>
          </u>
          <note type="speaker" xml:id="i-d359905c0a704c54-0">
            Anf. 18 Finansminister ANDERS BORG (m) replik:
          </note>
          <u who="unknown" xml:id="i-26683c18b930dd3f-6">
            <seg xml:id="i-464a2f1d0aff73f0-0">
              Fru talman! Mikaela Valtersson menar att man från Miljöpartiets,
              Vänsterpartiets och Socialdemokraternas sida lämnade efter sig
              en ekonomi i sin ordning. Ja, jag tror att det är sant att det
              är så Miljöpartiet ser på det. De tycker att det är acceptabelt
              och rimligt att vi har massarbetslöshet, att utanförskapet omfattar
              1,6 miljoner människor, att alla som vill och kan arbeta inte
              ska vara på arbetsmarknaden, att friår, arbetstidsförkortning
              och en lång rad andra instrument för att driva ut människor från
              arbetsmarknaden ska användas.
            </seg>
            <seg xml:id="i-861b008e70597f70-0">
              Ibland blir jag lite grann förvånad när jag hör resonemanget
              om helårsekvivalenter. Det utvecklades av Erik Åsbrink på den
              tiden när han var finansminister för att mäta de samlade kostnaderna
              för våra olika sociala försörjningssystem. Det redovisades i varje
              budgetproposition som Mikaela Valtersson har röstat för. Det var
              ett mått som användes för att styra mot det mål på 80 procents
              sysselsättning som den förra regeringen satte upp och som vi har
              uppnått.
            </seg>
            <seg xml:id="i-b1a23dfc9063c47d-0">
              Men vi kan använda ett annat mått på utanförskap. Vi kan mäta
              det i antalet som vill och kan arbeta men som inte får jobb, människor
              som är arbetslösa och står utanför arbetsmarknaden därför att
              de fortfarande söker jobb men inte har anmält sig till a-kassan
              eller därför att de av andra anledningar inte jobbar så mycket
              som de vill. I så fall är det 1,6 miljoner som står utanför. Då
              har vi reducerat utanförskapet med 160 000 personer.
            </seg>
            <seg xml:id="i-49ba8edf2485743d-0">
              Det är klart att det är ett resultat som jag är stolt över, eftersom
              vi är på väg mot ett samhälle för full sysselsättning. Det är
              inte på grund av några helårsekvivalenter, som Mikaela Valtersson
              tror och som hon själv har röstat för i varje kammardebatt under
              de senaste regeringsåren, utan därför att människor ska vara på
              arbetet, därför att människor ska ha arbetskamrater, därför att
              de ska få utvecklas tillsammans, därför att de ska ha trygghet,
              därför att de ska prestera, därför att de ska ha egen försörjning.
              Att åstadkomma full sysselsättning är det viktigaste vi kan göra
              för att bygga ett välfärdssamhälle.
            </seg>
            <seg xml:id="i-2ad7150bf193efbe-0">
              Låt oss vara eniga på den punkten att här har Miljöpartiet och
              alliansregeringen olika syn. Miljöpartiet vill skapa ett samhälle
              där människor inte behöver arbeta och där vi med friår och arbetstidsförkortningar
              ska försämra förutsättningarna för människor att vara på arbetsmarknaden.
              Men säg då öppet och ärligt att ni vill ha ett samhälle som inte
              bygger på full sysselsättning! Jag kommer aldrig att rösta för
              en sådan politik. Jag kommer aldrig att rösta för en logik som
              handlar om att driva ut människor från arbetsmarknaden.
            </seg>
            <seg xml:id="i-97eb4888804ba4c2-0">
              Här förstår jag mig inte riktigt på Valtersson. Vi har en politik
              för jobb, för fler människor i arbete. Vi har en politik för kunskap
              i förskolan, för kunskap i skolan, för starkare forskning, för
              mer infrastruktur, naturligtvis både vägar och järnvägar, för
              en offensiv klimatpolitik. Och Mikaela Valtersson väljer att sälla
              Miljöpartiet till vänstermajoriteten och avvisar på praktiskt
              taget varje punkt den politik som har gjort att 120 000 människor
              lämnade utanförskapet förra året, att över 100 000 människor kom
              i arbete, och som nu gör att vi är tillbaka till den fulla sysselsättning
              som vi tycker är så central.
            </seg>
          </u>
          <note type="speaker" xml:id="i-829342b880c4dba6-0">
            Anf. 19 MIKAELA VALTERSSON (mp) replik:
          </note>
          <u who="mikaela_valtersson_072e3b" xml:id="i-ed7043224668640a-2">
            <seg xml:id="i-68f8f39e9cd5475c-0">
              Fru talman! Anders Borg räknar upp massarbetslöshet, utanförskap
              och arbetstidsförkortning och annat som skulle ha funnits när
              alliansregeringen tillträdde. Han verkar väl införstådd med miljöpartistisk
              politik, men han håller sig inte riktigt till verkligheten. Jag
              vet inte vad det är för arbetstidsförkortning finansministern
              pratar om som skulle ha funnits 2006.
            </seg>
            <seg xml:id="i-b7586315c1a17071-0">
              Om ni upphöjer det minskade utanförskapet till den övergripande
              målsättningen, den stora visionen och ert viktigaste uppdrag är
              det rimligt att ni är noggranna med hur ni redovisar det och vad
              ni talar om. Det är väl en sak att kunna visa statistiskt i en
              budget hur utbetalningarna från de här systemen ser ut, och då
              visa även det som är på kort och på lång sikt. Det kan vara intressant
              fakta. Men det är något helt annat om man med det säger att det
              är människor som är i utanförskap. Det har vi aldrig använt oss
              av, utan vi har använt oss av rent statistiskt underlag.
            </seg>
            <seg xml:id="i-b11151f59e62d6b6-0">
              Ni upphöjer utanförskapet till ert stora problem. Då måste det,
              om det ska finnas någon trovärdighet, bottna i någon verklighet.
              Därför tycker jag att det skulle vara bra och väldigt hedervärt
              om finansministern kunde tala om vilka problem det egentligen
              är som ni vill lösa och vilka människor det handlar om. Kanske
              kan finansministern svara konkret på om han anser att en människa
              som är förkyld och är borta en vecka från sitt arbete lever i
              utanförskap. Är det din definition på utanförskap?
            </seg>
            <seg xml:id="i-6f3e698a36898da5-0">
              I min värld handlar ett eventuellt utanförskap ändå om individer.
              Det är intressant att kunna tala om vilka de är och hur den siffran
              har förändrats. Men med det här sättet att räkna flyttar regeringen
              fokus och den nödvändiga samhällsdebatten från egentliga och viktiga
              problem till en pseudodebatt om helårsekvivalenter.
            </seg>
            <seg xml:id="i-598ad47b2cd38fe8-0">
              Vilka problem vill ni lösa? Vi vill lösa problemen för människor
              som står långt från arbetsmarknaden. Deras verklighet har ni inte
              lyckats bryta. Men ni använder er av ett statistiskt underlag
              för att försöka visa att 120 000 ska lämna ett utanförskap, när
              det handlar om människor som är förkylda och borta en vecka från
              jobbet.
            </seg>
          </u>
          <note type="speaker" xml:id="i-b8fb30378dae2c8d-0">
            Anf. 20 Finansminister ANDERS BORG (m) replik:
          </note>
          <u who="unknown" xml:id="i-26683c18b930dd3f-7">
            <seg xml:id="i-62f7e662b219e900-0">
              Fru talman! Socialdemokraterna, Vänsterpartiet och Miljöpartiet
              lämnade efter sig massarbetslöshet. Man misslyckades med jobbpolitiken.
              Och Miljöpartiet förordar arbetstidsförkortning och friår. Det
              är en konsekvent politik för utanförskap. Vi kan mäta det på olika
              sätt. Om vi använder helårsekvivalenten, introducerad av Erik
              Åsbrink i finansplanen 1998, tror jag, handlar det om 120 000
              förra året. Vi kan mäta det, som vi ibland gjorde i valrörelsen,
              i alla som inte har jobb eller som arbetar mindre än de skulle
              önska, och då har 160 000 kommit tillbaka i arbete. Man kan mäta
              de här framgångarna på olika sätt.
            </seg>
            <seg xml:id="i-ea00be627db5d463-0">
              Vi kan vara lite oeniga om i vilken takt den här regeringen leder
              återgången till full sysselsättning, men riktningen är uppenbar.
              Det är 100 000 fler i sysselsättning 30 000 fler än vi räknade
              med 45 000 färre arbetslösa, 70 000 färre i utanförskap. Riktningen
              är entydig.
            </seg>
            <seg xml:id="i-7af21bc340c94b2a-0">
              Begreppet utanförskap som vi nu talar om introducerades i den
              första budgetproposition som Miljöpartiet röstade för, nämligen
              den som Socialdemokraterna lade fram efter valet 1998. När man
              ville inrikta politiken på full sysselsättning var utanförskapet
              ett viktigt mått.
            </seg>
            <seg xml:id="i-660c12577d350ed2-0">
              Nu vill Mikaela Valtersson förneka problemet, helt enkelt därför
              att hon vill förneka det som är det grundläggande målet, full
              sysselsättning, att alla som vill och alla som kan ska ha ett
              arbete, en egen försörjning, att de ska utvecklas, ha arbetskamrater
              och trygghet allt det som är kärnan i den fulla sysselsättningen.
            </seg>
            <seg xml:id="i-b302ce7c23cb3dc2-0">
              Mikaela Valtersson undrar vilka det är som ska påverkas av detta.
              Det är alldeles uppenbart.
            </seg>
            <seg xml:id="i-21c24ea995adb41b-0">
              Nu ökar sysselsättningen bland ungdomar. Det är jätteviktigt
              att fler unga människor kommer in på arbetsmarknaden.
            </seg>
            <seg xml:id="i-b98be30db666e42c-0">
              Det handlar om kvinnorna. Nu ökar antalet arbetade timmar snabbare
              bland kvinnor. Fler kvinnor går från deltid och börjar arbeta
              heltid. Det är en viktig del av vår politik för trygghet.
            </seg>
            <seg xml:id="i-5ec98a76787d96a0-0">
              Det handlar om de äldre. Vi ser att sysselsättningen i äldregrupperna
              nu ökar snabbt. Många äldre kan vänta med sin nedtrappning och
              kanske stanna kvar ytterligare en tid på arbetsmarknaden. De är
              en viktig grupp.
            </seg>
            <seg xml:id="i-004c60a2443a4c69-0">
              Det handlar om invandrarna. Sverige ska igen bli ett föregångsland
              i integrationsfrågor. Människor som kommer hit till Sverige därför
              att de behöver trygghet ska också ha en möjlighet att komma in
              på arbetsmarknaden.
            </seg>
            <seg xml:id="i-e7ce73112d6b5eaa-0">
              Det är kärnan i den fulla sysselsättningens politik. Det är kärnan
              i den politik som vi steg för steg nu genomför för att lägga grunden
              för ett samhälle som präglas av full sysselsättning och där massarbetslösheten
              blir ett historiskt arv från Socialdemokraterna, Miljöpartiet
              och Vänsterpartiet.
            </seg>
          </u>
          <note type="speaker" xml:id="i-f7ace262cdcf0f38-0">
            Anf. 21 ROGER TIEFENSEE (c):
          </note>
          <u who="roger_tiefensee_509485" next="cont" xml:id="i-0fc16f7ea251e2be-0">
            <seg xml:id="i-b7222362ecdae51c-0">
              Fru talman! Det är en intressant debatt, och det är intressant
              att höra oppositionen, för det spretar. Man kan i det sammanhanget
              också fråga sig hur det står till med samarbetsklimatet. När Ulla
              Andersson väldigt trevligt hälsar Thomas Östros välkommen till
              debatten, vilket jag också vill göra, och säger att hon ser fram
              emot att samarbeta väser Thomas Östros nej från sin bänk.
            </seg>
            <seg xml:id="i-bc979a16790fd468-0">
              Östros verkar vara på dåligt humör i största allmänhet. Han har
              ägnat en stor del av debatten åt att svartmåla Sverige. Thomas
              Östros försöker använda Riksrevisionen som slagträ i debatten.
              Riksrevisionens kritik är att alliansregeringen inte har redovisat
              effekterna av arbetsmarknadspolitiken tillräckligt tydligt. Jag
              tar gärna till mig av den kritiken. Vi ska ta till oss av den
              kritiken. Till saken hör att vi har underskattat effekterna av
              vår politik.
            </seg>
            <seg xml:id="i-b57f91adf521c604-0">
              Riksrevisionen har tidigare kritiserat s-regeringar för att notoriskt
              underskatta arbetslösheten. Jag hoppas att också ni tar till er
              av kritiken.
            </seg>
            <seg xml:id="i-f8c9c17025db5f16-0">
              Det är roligt att höra Ulla Andersson i debatten. Du är retoriskt
              skicklig, men bakom kritiken tornar sig en ekonomisk politik upp
              som bygger på två ben. Dels handlar det om höjda skatter, dels
              handlar det om att gå tillbaka till en höginflationspolitik och
              därmed också högre räntor. En sådan politik skulle slå direkt
              mot vanliga löntagare. Det innebär inte bara tusen kronor mer
              i månaden i skatt utan också kanske tusen kronor mer i månaden
              för ett vanligt villalån. Det slår direkt mot vanliga löntagare.
              Det är en politik som står i tydlig kontrast till alliansens jobbpolitik.
            </seg>
          </u>
          <note xml:id="i-785dde729a4c1122-0">
            Anf. 22 ANDRE VICE TALMANNEN:
          </note>
          <u who="roger_tiefensee_509485" prev="cont" xml:id="i-b99ab544e0ce9ab5-0">
            <seg xml:id="i-629cd1d751b20bb7-0">
              Eftersom Roger Tiefensee anses ha gått in med ett felaktigt påstående
              har vi gett Thomas Östros rätt att bemöta Roger Tiefensee utöver
              de 45 sekunder han har kvar med en replik om max 30 sekunder.
            </seg>
          </u>
          <note type="speaker" xml:id="i-769990e87350dcaa-0">
            Anf. 23 THOMAS ÖSTROS (s) replik:
          </note>
          <u who="thomas_ostros_b7069a" xml:id="i-ab7f3e48b35bac5e-3">
            <seg xml:id="i-079799ee3cdd57db-0">
              Fru talman! Jag blir bekymrad. Vi brukar inte ljuga i kammaren.
              Jag begär nog nästan en ursäkt omedelbart. Jag har ett sanningsvittne.
              Det är min gode vän Lennart Hedquist, moderat från Uppsala. Vi
              har samarbetat i många år. Han vidimerar att jag sade tack. Kan
              vi höra Centerpartiet säga: Vi slutar med detta. Vi ska inte ha
              någon sådan vulgärpropaganda i riksdagen. Jag samarbetar mycket
              gärna med Ulla Andersson och vill inte att Centern sprider denna
              typ av konstiga rykten. En ursäkt vore på sin plats.
            </seg>
          </u>
          <note type="speaker" xml:id="i-c3f85abdec79dab1-0">
            Anf. 24 ROGER TIEFENSEE (c) replik:
          </note>
          <u who="roger_tiefensee_509485" xml:id="i-a84718223250c67b-1">
            <seg xml:id="i-f146ba4f3065ffe2-0">
              Fru talman! Jag tyckte mig höra ett nej. Men jag hör lite dåligt
              på ena örat, så om nu Lennart Hedquist vidimerar detta tar jag
              tillbaka mitt påstående.
            </seg>
          </u>
          <note type="speaker" xml:id="i-41627f0cfc4c6b41-0">
            Anf. 25 JOHAN PEHRSON (fp):
          </note>
          <u who="johan_pehrson_19e9c3" xml:id="i-fe635dd991ae6df5-1">
            <seg xml:id="i-90e966926d63ee45-0">
              Fru talman! Efter att ha lyssnat på debatten kvarstår min bedömning
              att Lars Noréns pjäser framstår som ren buskis i jämförelse med
              att höra på företrädarna för Vänsterpartiet, Socialdemokraterna
              och Miljöpartiet. Nu på slutet var det mycket diskussioner om
              teknikaliteter.
            </seg>
            <seg xml:id="i-e55dacf345559c6f-0">
              Sist jag var på Arbetsförmedlingen i Laxå mötte jag riktiga människor.
              De berättade att ungdomsarbetslösheten i Laxå uppgår till nio
              personer. De berättade också att det inte fanns någon som helst
              brist på resurser att sätta i gång program. Problemet är att de
              nio ungdomar som berörs har sådana utmaningar framför sig, så
              det finns ingen svetsutbildning de kan börja med. De behöver framför
              allt gå i skolan och börja om från början.
            </seg>
            <seg xml:id="i-a681ac0bd4112fb5-0">
              Den viktigaste utmaningen för regeringen inför framtiden är att
              se till att det blir färre unga människor som hamnar i en situation
              där Ams eller Arbetsförmedlingen är det enda som kan hjälpa dem.
              Vår tanke med vår politik är att satsa på kunskap tidigt, utvärdera
              tidigt och leverera unga människor med möjlighet till en framtid
              och inte evig fritid.
            </seg>
            <seg xml:id="i-31cb3d43735ed431-0">
              Därför blir det deprimerande att lyssna på Ulla Andersson som
              påstår att vi sänker utbildningsnivåerna.
            </seg>
          </u>
          <note type="speaker" xml:id="i-a903ecdfbdfef797-0">
            Anf. 26 THOMAS ÖSTROS (s) replik:
          </note>
          <u who="thomas_ostros_b7069a" xml:id="i-ab7f3e48b35bac5e-4">
            <seg xml:id="i-c30416b50c57b4d2-0">
              Fru talman! Folkpartiet var förr mycket engagerat i att ha socialförsäkringar
              som funkade för breda grupper i samhället. Då är det viktigt var
              taket ligger i till exempel sjukförsäkringen. Vi höjde taket i
              sjukförsäkringen så att det också gällde för sjuksköterskor, civilingenjörer
              och många breda tjänstemannagrupper. Man fick ut sina 80 procent
              om man hade oturen att bli sjuk.
            </seg>
            <seg xml:id="i-4647afa6936db8a2-0">
              Du, Johan Pehrson, har med din politik sänkt taket så att breda
              tjänstemannagrupper inte längre har 80 procent.
            </seg>
            <seg xml:id="i-fb4da636756d23d8-0">
              Jag har läst vårpropositionen och hittar inget om att Folkpartiet
              har lyckats med att få tillbaka en höjning av taket i sjukförsäkringen.
              Har ni återigen misslyckats med att försvara en bra sjukförsäkring
              för alla tjänstemän?
            </seg>
          </u>
          <note type="speaker" xml:id="i-5f7e6e3d335b7d86-0">
            Anf. 27 STEFAN ATTEFALL (kd):
          </note>
          <u who="stefan_attefall_5bf196" xml:id="i-abe5ad24088ae62f-1">
            <seg xml:id="i-f004c6e27fd781ac-0">
              Fru talman! Jag ska kommentera några av de inlägg som har varit.
              Socialdemokraterna och Thomas Östros låter som pensionärernas
              stora vän. Det är ett ganska nyvaknat engagemang för pensionärerna.
              Vad gjorde man under sina senaste tolv år i regeringsmakten? Gjorde
              man något så urholkade man pensionerna. Pensionärerna halkade
              också efter hela tiden gentemot andra grupper. Inte minst gäller
              det äldre kvinnor som halkat efter mest av alla år efter år. Det
              är äldre kvinnor med ofta bara garantipension eller mycket låg
              pension. Det är en grupp som halkade efter oerhört mycket under
              Socialdemokraternas tid.
            </seg>
            <seg xml:id="i-bbc968b81833357d-0">
              Nu visar jag på hur pensionerna stiger i snabbare takt, bland
              annat därför att vi har lyckats med jobbpolitiken. Skillnaden
              mellan 2005, då Socialdemokraterna styrde, och i år är ungefär
              160 kronor i månaden i snabbare ökningstakt av de genomsnittliga
              pensionerna. Det blygsamma socialdemokratiska förslaget till en
              skattesänkning för pensionärerna rör sig om samma nivåer. Jag
              säger detta för att illustrera hur lite verklighet det är bakom
              en mycket hög retorik på området.
            </seg>
            <seg xml:id="i-1c5c4960ab5f1cfd-0">
              Regeringen återkommer till hösten med förslag på området. Låt
              oss ta den fortsatta diskussionen då.
            </seg>
            <seg xml:id="i-5d75dc0f6c8b32df-0">
              Vänsterpartiet beskriver förtjänstfullt brister vi har på det
              sociala området i vårt land. Det finns mycket kvar att göra. Men
              vad är receptet? Är det en ekonomi som skapar mindre skatteintäkter
              på grund av att färre arbetar och företag växer sämre? Då blir
              det också mindre intäkter i kommuner och landsting. Det är där
              de stora pengarna finns, det vill säga i hur mycket skatteintäkter
              som kommer in inte i exakt vilka bidrag staten betalar ut.
            </seg>
            <seg xml:id="i-217f46203d6c525e-0">
              Ulla Andersson säger att kvinnor sliter ut sig i exempelvis vård
              och omsorg. Ja, det kunde vi se under den tid som Ulla Andersson
              var med och styrde. Vi såg hur kvinnor i ökande takt förtidspensionerades
              och långtidssjukskrevs. Inget gjordes. Antalet förtidspensionerade
              ökade med 140 om dagen under Ulla Anderssons tid vid makten. Nu
              satsar vi på en ny sjukskrivningsprocess som på ett tidigare och
              mer strukturerat sätt går in och hjälper och stöder människor
              att komma snabbare tillbaka. Vi satsar på rehabiliteringsgaranti
              och förstärkt företagshälsovård. Totalt sett handlar det om satsningar
              på 3 ½ miljard kronor. Det är att ta ansvar. Det är att försöka
              hjälpa de kvinnor som Ulla Andersson värnar om, i alla fall enligt
              vad hon säger i ord.
            </seg>
            <seg xml:id="i-c55b4fdda390f60e-0">
              Vad gäller utanförskapet försöker regeringen byta fokus från
              den öppna arbetslösheten enbart. Det var det mått Mikaela Valtersson
              och Miljöpartiet tillsammans med Socialdemokraterna fokuserade
              på. Det ledde till en massa absurda konsekvenser. Man gömde undan
              människor från kolumnen öppen arbetslöshet i andra kolumner som
              långtidssjukskrivning, förtidspensionering, arbetsmarknadspolitiska
              åtgärder och så vidare.
            </seg>
            <seg xml:id="i-eb4dad3a38080b25-0">
              Låt mig bara ta ett exempel. När man skulle införa den så kallade
              aktivitetsgarantin inom arbetsmarknadspolitiken bestämde man sig
              för en försöksverksamhet från den 1 april. I april fattade man
              beslut om att permanenta verksamheten från den 1 augusti. På några
              få månader ökade sedan antalet människor i aktivitetsgarantin
              från några få tusen till 30 000. Då lyckades man få ned siffran
              över öppet arbetslösa till de magiska 4 procent som man jagade
              på hösten år 2000. Man flyttade bara runt människor. Det var inte
              människor som gick från bidragsberoende eller utanförskap in i
              riktiga jobb, utan människor skyfflades runt mellan olika kolumner.
            </seg>
            <seg xml:id="i-091e86eb25aad2f3-0">
              Det är för att komma bort från detta som vi nu fokuserar på andra
              mått. Ett sådant, som Anders Borg nämnde, är det man talar om
              när man tittar på antalet personer, omräknat till helårstal, som
              lever i olika typer av utanförskap eller bidragsförsörjning. Det
              är väl ett bra mått på det hela taget. Det är inte ett mått som
              fångar allt, men det innebär att man inte kan skyffla omkring
              människor från exempelvis öppen arbetslöshet till olika typer
              av åtgärder, långtidssjukskrivningar eller förtidspensioneringar
              och sedan tro att man har löst problemet, för det märks i det
              sättet att mäta. Alla typer av bidragsförsörjning mäts.
            </seg>
            <seg xml:id="i-33e549e9f48a109d-0">
              Det är inte så, som Mikaela Valtersson påstår, att den som har
              influensa en vecka mäts i detta. De omfattas av sjuklöneansvaret
              hos arbetsgivarna. De ingår inte i dessa siffror. Men självklart
              finns här också den som är långtidssjukskriven för ett komplicerat
              benbrott eller en allvarlig sjukdom eller som är förtidspensionerad
              för att man de facto inte kan komma tillbaka till arbetsmarknaden.
              Därför är inte heller målsättningen att komma ned till noll i
              de här talen. Men att få ned det från de stora, höga talen till
              rimligare nivåer är ett viktigt mått på att lyfta människor från
              bidragsförsörjning till arbete och egenmakt. Det vill vi kristdemokrater
              tillsammans med våra vänner i alliansregeringen medverka till,
              för då gör vi nytta. Då förändrar vi verkligheten för människor
              och skyfflar inte bara runt dem i olika statistikkolumner, vilket
              varit alltför mycket av den politik som Mikaela Valtersson, Ulla
              Andersson och Thomas Östros har bedrivit under gångna år.
            </seg>
          </u>
          <note type="speaker" xml:id="i-928a5199663fc146-0">
            Anf. 28 MIKAELA VALTERSSON (mp) replik:
          </note>
          <u who="mikaela_valtersson_072e3b" xml:id="i-ed7043224668640a-3">
            <seg xml:id="i-1620d6e97d14fe72-0">
              Fru talman! För att fortsätta den här diskussionen om utanförskapet
              var det ju intressant att höra att Stefan Attefall talar om att
              med ert mått för utanförskap menar ni människor som lever i utanförskap
              även om man är kortvarigt sjuk. Och i Anders Borgs sista inlägg,
              som jag inte kunde svara på, svarade han på frågan om vilka som
              är i utanförskap och räknade upp ungdomar, äldre, kvinnor och
              invandrare. Jaha, det är alltså medelålders vita män som är med
              i den här härliga gemenskapen som ni pratar om som vi andra totalt
              missar.
            </seg>
            <seg xml:id="i-1596124b39c74e92-0">
              Jag skulle vilja fråga Stefan Attefall om företagande. Det är
              i de små och medelstora företagen som det skapas många nya arbetstillfällen.
              Så här långt har regeringens politik inneburit höjda arbetsgivaravgifter
              för väldigt många företag. Den generella nedsättningen av arbetsgivaravgifterna,
              som gynnade små företag, har avskaffats. Regeringen utlovade en
              sänkning av arbetsgivaravgiften för vissa delar av tjänstesektorn.
              Det förslaget tvingades man ta tillbaka, och en utlovad sänkning
              för dessa företag blev i själva verket en kraftig höjning för
              många. Av de företag inom tjänstesektorn som har blivit lovade
              en sänkning av arbetsgivaravgifterna har nu i stället en tredjedel
              fått en höjning. Min fråga till Stefan Attefall är: Vad vill du
              säga till dessa företag? Har ni några planer på att förbättra
              deras situation, att kompensera för era skattehöjningar, som slår
              hårt mot företagare?
            </seg>
          </u>
          <note type="speaker" xml:id="i-a69f5a3de2f211a0-0">
            Anf. 29 STEFAN ATTEFALL (kd) replik:
          </note>
          <u who="stefan_attefall_5bf196" xml:id="i-abe5ad24088ae62f-2">
            <seg xml:id="i-449d02f5184ec14d-0">
              Fru talman! Utanförskap handlar om människor som inte kommer
              in på arbetsmarknaden och som tvingas leva på sociala ersättningar
              i någon form oavsett skäl. Det bekämpar vi. Det minskar i rask
              takt. Det borde glädja Mikaela Valtersson. Tyvärr verkar det inte
              vara så.
            </seg>
            <seg xml:id="i-6097846de4cd53b2-0">
              Det är sant att vi har gjort om en del system. Det har nämligen
              visat sig att vissa åtgärder som genomfördes under den socialdemokratiska
              tiden vid makten inte gav effekt på antal jobb. Utvärderingen
              gav inga positiva resultat. Då har vi använt pengarna till andra
              sker. Vi sänker arbetsgivaravgifterna för människor som kommer
              från långtidsarbetslöshet och långtidssjukskrivningar. Vi sänker
              arbetsgivaravgifterna för ungdomar etcetera. Och mer kommer.
            </seg>
          </u>
          <note type="speaker" xml:id="i-c6d7b532bb03c0ae-0">
            Anf. 30 MIKAELA VALTERSSON (mp) replik:
          </note>
          <u who="mikaela_valtersson_072e3b" xml:id="i-ed7043224668640a-4">
            <seg xml:id="i-c1ec73991761309e-0">
              Fru talman! Man får lära sig att vara kort och kärnfull här.
              Ni har alltså i stället sänkt arbetsgivaravgifterna för ungdomar.
              Du sade att ni ska göra det som leder till riktiga jobb, men här
              har ni subventionerat McDonalds och andra.
            </seg>
          </u>
          <note type="speaker" xml:id="i-0094b88daed84695-0">
            Anf. 31 ULLA ANDERSSON (v) replik:
          </note>
          <u who="ulla_andersson_2195fb" next="cont" xml:id="i-3f06eac72633ade7-0">
            <seg xml:id="i-974d526c1ff6af30-0">
              Fru talman! Med anledning av den så kallade utsorteringskedjan
              skriver kristdemokraterna i Ulricehamn så här: Vi kan ej förstå
              hur detta synsätt är förenligt med kristdemokratisk politik, att
              värna den lilla människan. Stefan Attefall hade kunnat förklara
              detta för mig om han hade haft tid kvar. Ni för över människor
              från sjukförsäkring till socialbidrag. Det måste kännas ruttet.
            </seg>
          </u>
          <note xml:id="i-94209d1e0558a348-0">
            Överläggningen var härmed avslutad.
          </note>
          <note xml:id="i-c1aac7bf2c43a7f7-0">
            Propositionen bordlades.
          </note>
          <note xml:id="i-c5c6354ad9a44cde-0">
            Kammaren biföll talmannens förslag att motionstiden för denna
            proposition skulle förlängas till onsdagen den 7 maj .
          </note>
          <note xml:id="i-c086e1104b81d1da-0">
            3 § Avsägelse
          </note>
          <note xml:id="i-f8078edb1f7a8173-0">
            Andre vice talmannen meddelade att Carin Runeson (s) avsagt sig
            uppdraget som suppleant i utrikesutskottet.
          </note>
          <note xml:id="i-8a489815eb985c08-0">
            Kammaren biföll denna avsägelse.
          </note>
          <note xml:id="i-36d21ad5261dfe60-0">
            4 § Anmälan om kompletteringsval till utrikesutskottet
          </note>
          <note xml:id="i-0b8664149ad8efef-0">
            Andre vice talmannen meddelade att Socialdemokraternas riksdagsgrupp
            på grund av uppkommen vakans anmält Carin Runeson som ledamot
            i utrikesutskottet.
          </note>
          <note xml:id="i-8139c381b254f4ac-0">
            Andre vice talmannen förklarade vald till
          </note>
          <note xml:id="i-6a7d58b97cf6c348-0">
            ledamot i utrikesutskottet
          </note>
          <note xml:id="i-f85a375c68e914e5-0">
            5 § Anmälan om fördröjda svar på interpellationer
          </note>
          <note xml:id="i-edd654d62191ce22-0">
            Till riksdagen hade inkommit följande skrivelser:
          </note>
          <note xml:id="i-16511f701ca82dca-0">
            Interpellation 2007/08:545
          </note>
          <note xml:id="i-8adf2279d9f047e8-0">
            Interpellation 2007/08:545 Utvecklingen av antalet otrygga anställningar
          </note>
          <note xml:id="i-7a449d5036f45047-0">
            Interpellationen kommer att besvaras tisdagen den 22 april 2008.
          </note>
          <u who="ulla_andersson_2195fb" prev="cont" xml:id="i-51b2c9cfdfad523a-0">
            <seg xml:id="i-4fbb5cd16200139e-0">
              Skälet till dröjsmålet är tjänsteresa.
            </seg>
            <seg xml:id="i-4fbb5cd16200139e-1">
              Skälet till dröjsmålet är tjänsteresa.
            </seg>
            <seg xml:id="i-c3140b94de1dfd44-0">
              Interpellation 2007/08:547 Möjligheterna till nystartsjobb och
              heltidsarbete för deltidsarbetslösa
            </seg>
            <seg xml:id="i-4fbb5cd16200139e-2">
              Skälet till dröjsmålet är tjänsteresa.
            </seg>
          </u>
          <note xml:id="i-7ccf419bce087692-0">
            Karin Renman
          </note>
          <note xml:id="i-7ba24db22fe55fd7-0">
            Interpellation 2007/08:546
          </note>
          <note xml:id="i-d513bbb1e1b395ff-0">
            Interpellation 2007/08:546 Sommarjobb för ungdomar
          </note>
          <note xml:id="i-7a449d5036f45047-1">
            Interpellationen kommer att besvaras tisdagen den 22 april 2008.
          </note>
          <note xml:id="i-7ccf419bce087692-1">
            Karin Renman
          </note>
          <note xml:id="i-7cad50bc6c678af4-0">
            Interpellation 2007/08:547
          </note>
          <note xml:id="i-7a449d5036f45047-2">
            Interpellationen kommer att besvaras tisdagen den 22 april 2008.
          </note>
          <note xml:id="i-7ccf419bce087692-2">
            Karin Renman
          </note>
          <note xml:id="i-851e0b065231b180-0">
            6 § Anmälan om inkomna uppteckningar från EU-nämndssammanträden
          </note>
          <note xml:id="i-a9b5bbacbcaaab61-0">
            Andre vice talmannen anmälde att uppteckningar från EU-nämndens
            sammanträden onsdagen den 12 mars, fredagen den 14 mars och tisdagen
            den 18 mars inkommit.
          </note>
          <note xml:id="i-1229476d65a8f074-0">
            7 § Hänvisning av ärenden till utskott
          </note>
          <note xml:id="i-2a779d2332ce34e6-0">
            Föredrogs och hänvisades
          </note>
          <note xml:id="i-633e2442594e2545-0">
            8 § Bordläggning, beslut om motionsrätt och beslut om förlängd
            motionstid
          </note>
          <note xml:id="i-da2687a05a8c9775-0">
            Anmäldes och bordlades
          </note>
          <note xml:id="i-a371cba90dfdfb39-0">
            Kammaren biföll talmannens förslag att motioner fick väckas på
            ovanstående skrivelser.
          </note>
          <note xml:id="i-2a1fda46e20b44ce-0">
            Kammaren biföll talmannens förslag att motionstiden för ovanstående
            proposition och skrivelser skulle förlängas till onsdagen den
            7 maj .
          </note>
          <note xml:id="i-e6c56ea204aa9885-0">
            9 § Anmälan om frågor för skriftliga svar
          </note>
          <note xml:id="i-9237983d30b025d3-0">
            Anmäldes att följande frågor för skriftliga svar framställts
          </note>
          <note xml:id="i-c0c38b39535e8ef9-0">
            den 14 april
          </note>
          <note xml:id="i-dbdc1a31c8e51ac5-0">
            Désirée Pethrus Engström
          </note>
          <note xml:id="i-07e7dcab122a407c-0">
            Jan Lindholm
          </note>
          <note xml:id="i-7a616e16948ec869-0">
            Maria Lundqvist-Brömster
          </note>
          <note xml:id="i-16f212c359c8b94c-0">
            Raimo Pärssinen
          </note>
          <note xml:id="i-dbdc1a31c8e51ac5-1">
            Désirée Pethrus Engström
          </note>
          <note xml:id="i-a3218650301d2676-0">
            Allan Widman
          </note>
          <note xml:id="i-30701a3940770017-0">
            Annelie Enochson
          </note>
          <note xml:id="i-5bba0777ffe4dfbf-0">
            den 15 april
          </note>
          <note xml:id="i-8cf10978b34616d8-0">
            Alf Svensson
          </note>
          <note xml:id="i-cdfd0f3344944c1d-0">
            Marietta de Pourbaix-Lundin
          </note>
          <note xml:id="i-d93b9f43590b2e88-0">
            Thomas Bodström
          </note>
          <note xml:id="i-d93b9f43590b2e88-1">
            Thomas Bodström
          </note>
          <note xml:id="i-d93b9f43590b2e88-2">
            Thomas Bodström
          </note>
          <note xml:id="i-4b6fa94242238642-0">
            Carina Hägg
          </note>
          <note xml:id="i-885dcb8624fa7a04-0">
            Marianne Watz
          </note>
          <note xml:id="i-678c542f4c2a35f4-0">
            Frågorna redovisas i bilaga som fogats till riksdagens snabbprotokoll
            tisdagen den 22 april.
          </note>
          <note xml:id="i-ece6e20ae328c0bb-0">
            10 § Kammaren åtskildes kl. 12.38.
          </note>
          <note xml:id="i-be23ce816dfb8bbf-0">
            Förhandlingarna leddes
          </note>
          <note xml:id="i-c10d2465914f93fe-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
