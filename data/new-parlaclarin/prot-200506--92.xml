<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2005</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2005</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200506--92</head>
          <docDate when="2005-03-22">2005-03-22</docDate>
        </div>
      </front>
      <body>
        <div>
          <note xml:id="i-ed4a6193e7569711-0">
            ﻿
          </note>
          <note xml:id="i-02ed470d7d175f6d-0">
            Riksdagens protokoll
          </note>
          <note xml:id="i-23e2054a38f03604-0">
            2005/06:92
          </note>
          <note type="date" xml:id="i-71919fd6619cc985-0">
            Onsdagen den 22 mars
          </note>
          <note xml:id="i-0c6795f5c6bdaddf-0">
            Kl. 09:00 - 23:02
          </note>
          <note xml:id="i-127f372a6a4b0c24-0">
            1 § Justering av protokoll
          </note>
          <note xml:id="i-ddead9657cbe638c-0">
            Justerades protokollet för den 16 mars.
          </note>
          <note xml:id="i-8e043f1f9559b633-0">
            2 § Anmälan om förändring i regeringens sammansättning
          </note>
          <note xml:id="i-d5b18713df0a77f5-0">
            Från statsminister Göran Persson hade följande skrivelse inkommit:
          </note>
          <note xml:id="i-498d39c8c8a53ba8-0">
            Förändring i regeringens sammansättning
          </note>
          <note xml:id="i-42466636a6282f04-0">
            Jag har i dag med verkan från och med denna dag entledigat statsrådet
            och chefen för Utrikesdepartementet Laila Freivalds.
          </note>
          <note xml:id="i-dec66c0be00569ed-0">
            Jag har vidare med verkan från och med denna dag förordnat statsrådet
            Bosse Ringholm att vara chef för Utrikesdepartementet.
          </note>
          <note xml:id="i-f1841cb0a9767a79-0">
            Göran Persson
          </note>
          <note xml:id="i-86951e02f6e43672-0">
            3 § Allmän debattimme
          </note>
          <note xml:id="i-7d7ccd3cea22f372-0">
            Strandskyddet
          </note>
          <note type="speaker" xml:id="i-bc2af80cf0aa8336-0">
            Anf. 1 JAN-OLOF LARSSON (s):
          </note>
          <u who="jan-olof_larsson_59161c" xml:id="i-5eb5b0139b1cee35-0">
            <seg xml:id="i-7a5baee2c6ed8494-0">
              Herr talman! En debatt om strandskyddet har förekommit i många
              dagstidningar under det senaste halvåret. Detta är i och för sig
              ingen ny debatt, utan den har pågått nästan lika länge som vi
              har haft en strandskyddslagstiftning.
            </seg>
            <seg xml:id="i-9b443b7dbd0fdfce-0">
              Allemansrätten är en central del av den socialdemokratiska välfärdspolitiken.
              Ett av dess tydligaste uttryck i svensk lag är strandskyddet,
              en lagstiftning som på ett avgörande sätt har bidragit till att
              nästan alla svenskar i dag har goda möjligheter till ett strandnära
              friluftsliv och rekreation också kring tätorterna.
            </seg>
            <seg xml:id="i-bd023737654b5119-0">
              Men det finns brister i nu gällande lagstiftning. Strandskyddet
              är inte tillräckligt i vissa delar av landet samtidigt som det
              är alltför strikt i andra. I områden med högt bebyggelsetryck
              och krympande tillgång till obebyggda stränder privatiseras alltfler
              stränder. Trycket längs kusterna är särskilt högt. Sedan 1950-talets
              första strandskyddsbestämmelser har bostadsbeståndet längs kusten
              dubblerats. Många kommuner utnyttjar möjligheten till dispens
              från strandskyddet alltför generöst. Samtidigt uppfattas strandskyddet
              som alltför strikt i många glesare bebyggda områden i Sverige
              där tillgången till stränder ofta är god. En större flexibilitet
              i strandskyddslagstiftningen efterfrågas för att främja regional
              utveckling.
            </seg>
            <seg xml:id="i-de7964271c5c3707-0">
              Strandskyddets stora betydelse för allemansrätten kräver dock
              att eventuella reformer genomförs med varsamhet. Våra fritt tillgängliga
              stränder har ett oskattbart värde. Utgångspunkten för en ny lagstiftning
              måste vara att strandskyddet, liksom hittills, ska vara ett områdesskydd
              enligt miljöbalken med en grundregel om förbud mot nybyggnation.
            </seg>
            <seg xml:id="i-b7adc785f4bcbeaa-0">
              Herr talman! De politiska företrädare som vill förändra strandskyddslagen
              så att den blir en kommunal angelägenhet och införa denna i plan-
              och bygglagen rekommenderar jag att göra ett besök i vårt grannland
              i väster. I Norge har de en strandskyddslag som är kommunaliserad.
              Om ni åker båt en fin sommardag från Bohuskusten och norrut kan
              jag lova er att ni inte behöver fundera över var landgränsen går
              mellan Sverige och Norge. Det är bara att notera var staketen
              börjar ringla sig från landbacken och ned i havet och var skyltarna
              om privat mark är uppsatta. Där, just där, går gränsen mellan
              Sverige och Norge. Detta är följden av att Norge har ett kommunalt
              strandskydd.
            </seg>
            <seg xml:id="i-c4e112ef05618442-0">
              Jag menar att strandskyddsfrågor mycket väl kan hanteras i den
              kommunala översiktplaneringen utan att lagstiftningen för den
              skull förs över från miljöbalken till plan- och bygglagen. På
              så sätt behåller vi ett starkt strandskydd och allemansrätten.
            </seg>
          </u>
          <note type="speaker" xml:id="i-662c49f1ef682f59-0">
            Anf. 2 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-06d86066344b6b3d-0">
            <seg xml:id="i-a35dcbc5f9a45cab-0">
              Herr talman! Även om lite ljus har synts i mörkret på senare
              tid, ger ju debatten om strandskyddet uttryck för en brist på
              insikt och inlevelse i inte minst landsbygdskommunernas situation
              med de mest orättvisa förhållanden. Storstadskommunerna har tillgång
              till industrimark och redan exploaterade områden som överges,
              hamnar, industriområden, som man omvandlar till mycket attraktiva
              boenden. Vi har Hammarby sjöstad, Västra hamnen och motsvarande
              i Göteborg. Där har man dessa möjligheter medan landsbygdskommunerna
              inte har haft samma möjligheter.
            </seg>
            <seg xml:id="i-7db1d29dff7fdf2d-0">
              Jag menar att det måste vara rimligt att ge våra kommunalmän,
              våra kommunpolitiker, ansvar för strandskyddet med bibehållen
              respekt för tillgång till strandlinjen och den biologiska mångfalden.
            </seg>
          </u>
          <note type="speaker" xml:id="i-d203aa9decae2ed8-0">
            Anf. 3 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-1">
            <seg xml:id="i-333ccd3e91bc4af3-0">
              Herr talman! Som Sven Gunnar påpekade byggs det väldigt mycket
              runt storstäderna, och det är ett problem. Det minskar tillgängligheten,
              och det är en anledning till att vi behöver se över strandskyddslagen.
              Men jag håller inte med Sven Gunnar om att man ska lägga den här
              bördan på kommunalmännen och göra den till en kommunal fråga.
              Det blir en oerhörd press på dem som de har svårt att stå emot
              många gånger.
            </seg>
            <seg xml:id="i-bd4b18ee1a989f8d-0">
              Jag tog upp exemplet Norge där man också vill ha fler arbetstillfällen
              men där man omvandlar marken till privat ägande.
            </seg>
          </u>
          <note type="speaker" xml:id="i-75cbbacfb4289d3c-0">
            Anf. 4 SVEN GUNNAR PERSSON (kd) replik:
          </note>
          <u who="sven_gunnar_persson_722099" xml:id="i-06d86066344b6b3d-1">
            <seg xml:id="i-9273d8c9881b8e1a-0">
              Herr talman! Det finns fler exempel på hur ansvarsfulla kommunpolitiker
              har skött detta och ökat tillgängligheten till strandlinjen genom
              att bygga strandpromenader med möjligheter också för funktionshindrade,
              rullstolsburna och andra att komma nära vatten, vilket inte hade
              varit möjligt om man inte hade fått utnyttja möjligheten att bygga
              nära och exploatera ett område. Kommunerna bör ha ansvar för detta,
              Jan-Olof.
            </seg>
          </u>
          <note type="speaker" xml:id="i-c4ce3f76c3ce3429-0">
            Anf. 5 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-2">
            <seg xml:id="i-5119b73a9c05502d-0">
              Herr talman! Vi har olika uppfattning där, Sven Gunnar. Vi trycker
              på att det bör bli en större flexibilitet. Det finns kommuner
              som har väldigt gott om stränder och väldigt liten befolkning
              som bör få möjlighet till detta. Men strandskyddet ska ligga kvar
              i miljöbalken som ett områdesskydd. Man har möjlighet att se till
              att handikappade och övriga får tillgång till stränderna i dag
              också.
            </seg>
          </u>
          <note type="speaker" xml:id="i-2d432a5c39eb3a57-0">
            Anf. 6 BENGT-ANDERS JOHANSSON (m) replik:
          </note>
          <u who="bengt-anders_johansson_06e1b4" xml:id="i-0df3613851e24589-0">
            <seg xml:id="i-049b9ae6b4cccd5f-0">
              Herr talman! Om man nu vill göra detta till en landsbygds- respektive
              storstadsfråga kan man konstatera att Helsingfors, Göteborg och
              Malmö med 300 meter strandskydd förmodligen inte hade existerat
              om det hade gällt historiskt. Då kan man säga att när det är tillgodosett
              får resten av landet stå för strandskyddet.
            </seg>
            <seg xml:id="i-e429b55ff952cd89-0">
              Det är också typiskt för Socialdemokraterna att komma med ett
              utspel här som egentligen bara är prat. I botten är det precis
              som Jan-Olof Larsson säger att där det inte finns någon efterfrågan
              på bebyggelse utmed stränderna ska man få bygga men inte där det
              finns efterfrågan. Vi moderater vill vända på det. Det ska generellt
              vara tillåtet att bygga, men kommunerna ska kunna göra undantag
              från möjligheten att bygga genom detaljplaner. Det skulle väsentligt
              öka kommunernas inflytande och skapa en ökad tillgänglighet för
              människor i Sverige, men det hindrar ni.
            </seg>
          </u>
          <note type="speaker" xml:id="i-44c1438664845c01-0">
            Anf. 7 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-3">
            <seg xml:id="i-18b0f242d5e42792-0">
              Herr talman! När det gäller ökad tillgänglighet till våra stränder
              vill jag be Bengt-Anders att ta en liten tur upp i Norge. Du kan
              åka till Bohuslän först. Där kan du se alla dessa norska fritidsbåtar
              i tusental. Man kan fråga dem: Varför är ni här i Sverige?
            </seg>
            <seg xml:id="i-ad68d0cc339bbd33-0">
              Då svarar de: Jo, här kan vi lägga till efter stränderna. Här
              kan vi gå i land på holmar och skär. Det kan vi inte i Norge.
            </seg>
            <seg xml:id="i-1f639127b328bb14-0">
              Där har man en kommunal strandskyddslag. Där ligger ansvaret
              för att sköta detta på kommunerna. De har haft en oerhörd press
              på sig från näringslivet. Det har blivit omvandling till privat
              mark med skyltar med förbud att gå i land. Så blir det när man
              låter marknaden styra.
            </seg>
          </u>
          <note type="speaker" xml:id="i-05aaa27b631c5533-0">
            Anf. 8 BENGT-ANDERS JOHANSSON (m) replik:
          </note>
          <u who="bengt-anders_johansson_06e1b4" xml:id="i-0df3613851e24589-1">
            <seg xml:id="i-0a970a94cbf3dba0-0">
              Herr talman! Det är också typiskt för en företrädare för socialdemokratin
              att man letar rätt på det som uppenbarligen inte har fungerat
              på ett bra sätt och lyfter fram det.
            </seg>
            <seg xml:id="i-4589915ee1debc1c-0">
              Nu är det ju inte Norge vi diskuterar, herr talman, utan det
              är Sverige och svenskarnas möjlighet att komma till strandnära
              lägen. Bara för att socialdemokratin uppenbarligen har tittat
              för mycket på Norge ska man hindra svenskarna från att få denna
              möjlighet. Det är beklagligt, djupt beklagligt, herr talman.
            </seg>
          </u>
          <note type="speaker" xml:id="i-7eb1bb61ca78ef66-0">
            Anf. 9 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-4">
            <seg xml:id="i-5ffa29ade4c6c428-0">
              Herr talman! Bengt-Anders har visioner om tillgänglighet. När
              det gäller Norge och andra ställen ska vi väl titta både där det
              finns goda och där det finns dåliga exempel och se hur utvecklingen
              har blivit. Men när Bengt-Anders pratar om tillgänglighet handlar
              det om att de med stora plånböcker ska få tillgänglighet. De med
              små plånböcker får stå långt ifrån stranden om de ens får gå dit.
            </seg>
          </u>
          <note type="speaker" xml:id="i-3541a51b55b539c3-0">
            Anf. 10 LARS TYSKLIND (fp) replik:
          </note>
          <u who="lars_tysklind_ab4b35" xml:id="i-b79df240f2b8bb5e-0">
            <seg xml:id="i-831ebde9268f211b-0">
              Herr talman! Jag håller väl med Jan-Olof Larsson så långt att
              vi från Folkpartiets sida tycker att strandskyddet ska ligga kvar
              i miljöbalken. Men i våra förslag har vi en väldigt klar linje
              att vi vill lyfta in kommunernas roll mycket tydligare. I lagstiftningen
              vill vi dessutom inte ha så mycket fokusering på glesbygd och
              stad utan anser att man mycket väl kan ha samma typ av lagstiftning.
              Kommunernas roll blir att inventera och lyfta fram vilka områden
              som är väldigt skyddsvärda och vilka områden man eventuellt kan
              exploatera och på så sätt kan få fram ett lokalt anpassat strandskydd.
              Staten blir då ändå via länsstyrelsen den som fastställer detta
              till slut. Det är ändå till syvende och sist ett nationellt ansvar
              att bevara våra stränder. Där har vi alltså egentligen ingen delad
              uppfattning.
            </seg>
            <seg xml:id="i-b12d32c01055eacb-0">
              Utgångspunkten måste hela tiden vara det som strandskyddet innebär.
              Det gäller till exempel biologisk mångfald, landskapsskydd och
              allmän tillgänglighet. Men om vi inte är beredda att gå in och
              få en lokal anpassning tappar strandskyddet till slut sin legitimitet.
              Människor begriper det inte.
            </seg>
          </u>
          <note type="speaker" xml:id="i-06c5e49365304de4-0">
            Anf. 11 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-5">
            <seg xml:id="i-a0c89312b719a4fd-0">
              Herr talman! Det gläder mig att vi socialdemokrater och Folkpartiet
              ligger så nära varandra i den här frågan. Det ger en viss trygghet
              i detta.
            </seg>
            <seg xml:id="i-8d4bcf2a3c7b33e8-0">
              Jag håller med Lars: Visst måste kommunerna landet över bli involverade
              på ett bättre sätt. Det här kan ske genom att man i översiktsplaneringen
              tar in och även tittar på stränderna och havet och hur man ska
              använda de resurserna.
            </seg>
          </u>
          <note type="speaker" xml:id="i-f0560d7611cc8f73-0">
            Anf. 12 LARS TYSKLIND (fp) replik:
          </note>
          <u who="lars_tysklind_ab4b35" xml:id="i-b79df240f2b8bb5e-1">
            <seg xml:id="i-676584091431f322-0">
              Herr talman! Jag vill då fråga om Jan-Olof Larsson är beredd
              att verka för detta. Diskussionen kring lagstiftningen har handlat
              mycket om att det är glesbygd som ska utvecklas. Men strandskyddsfrågorna
              måste ingå på ett funktionellt sätt i samhällsplaneringen, och
              då gäller det alla Sveriges kommuner. Man har så olika förutsättningar
              i olika delar av kommunerna. Detta måste bli allmängiltigt. Detta
              kan inte bli en glesbygdsfråga.
            </seg>
          </u>
          <note type="speaker" xml:id="i-05f9113bce3f39dc-0">
            Anf. 13 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-6">
            <seg xml:id="i-5e0aea9620dca6bf-0">
              Herr talman! Jag håller med Lars om det också. Tar man in det
              här i översiktsplanerna så gäller det alla kommuner i Sverige.
              Men vi måste också politiskt tydligt tala om att det finns områden
              i dag där frågan måste behandlas striktare, och det finns områden
              i Sverige i dag där det kan vara mer flexibilitet.
            </seg>
          </u>
          <note type="speaker" xml:id="i-33b9ba9c079b3e0e-0">
            Anf. 14 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-6b3d3d00a2b5694e-0">
            <seg xml:id="i-0516062885a2c656-0">
              Herr talman! Jag skulle vilja flytta debatten något inåt landet.
              I mitt hemlän, Västmanland, finns det 900 sjöar och 130 mil vattendrag.
              Trots att väldigt många människor vill bo vattennära i de små
              kommunerna, med allt det vackra som en vattenmiljö medför, hindras
              det i dag av den ganska rigida lag om strandskydd som finns när
              mindre kommuner vill öppna åtminstone en del inte alla men några
              vattenmiljöer för att attrahera nya invånare och på så sätt skapa
              möjlighet till framtidstro, jobb, välfärd och entreprenörskap
              i bygden.
            </seg>
            <seg xml:id="i-d23d17819c0a7709-0">
              Min fråga är: Varför finns denna ovilja från socialdemokratiskt
              håll att öppna upp för att skapa nya möjligheter att bo nära vattnet
              så att fler får tillgång till denna allemansrätt och goda vattennära
              miljö som talaren talat om?
            </seg>
          </u>
          <note type="speaker" xml:id="i-0f72ebaf3c7f807b-0">
            Anf. 15 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-7">
            <seg xml:id="i-22f3b36f9e78a392-0">
              Herr talman! Den oviljan finns inte i dag. Det finns en vilja
              i dag att förändra strandskyddet så att det når en större flexibilitet
              så att man i de områden som vi pratar om här kan få den möjlighet
              du talar om. Där det finns gott om stränder och lite befolkning
              och man använder väldigt lite av stränderna ska den möjligheten
              finnas.
            </seg>
          </u>
          <note type="speaker" xml:id="i-b02362500d4f1cd6-0">
            Anf. 16 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-6b3d3d00a2b5694e-1">
            <seg xml:id="i-028f3b0b3bafec83-0">
              Herr talman! Då gäller det att det verkligen blir så att kommunerna
              faktiskt får mer att säga till om när det gäller tillgången till
              vattennära miljöer. Det här är en viktig fråga för väldigt många
              mindre kommuner, och det gäller att öppna för den möjligheten.
            </seg>
            <seg xml:id="i-c482fb89531522aa-0">
              Jag vill bara jämföra mycket kort med vårt grannland, Finland,
              som sägs vara de tusen sjöarnas land. De har färre sjöar än Sverige.
              Då ska väl vi i Sverige ta vara på våra sjönära miljöer så att
              fler människor får tillgång till dem och inte låta det hindras
              av en rigid lagstiftning.
            </seg>
          </u>
          <note type="speaker" xml:id="i-58a40b375cc00943-0">
            Anf. 17 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-8">
            <seg xml:id="i-94efdaf2e54b2c38-0">
              Herr talman! Jag håller med om det också. Vi ska ge fler människor
              tillgång till dem. Därför behövs det både mer flexibilitet och
              striktare regelverk. Det finns de ställen i Sverige där det är
              väldigt liten tillgänglighet till stränderna för vanligt folk
              och där det är uppköpt, låst och spärrat, och det finns ställen
              som har miltals med stränder och väldigt lite folk som har möjlighet
              att bygga och låsa upp sin del av stranden.
            </seg>
            <seg xml:id="i-0ce0425f56d20cae-0">
              Vi måste få en bra flexibilitet över hela landet i den här frågan,
              med ett kommunalt inflytande. Det kan man få genom att man tar
              det här via översiktsplanen.
            </seg>
          </u>
          <note type="speaker" xml:id="i-9f7fdbd0fb2aeb74-0">
            Anf. 18 MARIETTA DE POURBAIX-LUNDIN (m) replik:
          </note>
          <u xml:id="i-af061d7353c9e806-0" who="marietta_de_pourbaix-lundin_057244">
            <seg xml:id="i-9a2e5e939087370d-0">
              Herr talman! Jag skulle vilja fråga Jan-Olof Larsson hur han
              tror att Helsingforss skärgård, där man tydligen inte ska få bygga
              något mer, ska kunna bli en levande och livskraftig skärgård där
              vi har en bofast befolkning som har möjlighet att ha näringsverksamhet
              om det förslag som Jan-Olof Larsson förordar går igenom. Är det
              stopp för utveckling i Helsingforss skärgård?
            </seg>
            <seg xml:id="i-19354006898f8b7a-0">
              Jag har jättestor tilltro till att kommunpolitikerna ute i de
              olika kommunerna vet vad som är bäst för kommuninvånarna och för
              den enskilda kommunen.
            </seg>
          </u>
          <note type="speaker" xml:id="i-5a9f76f1b84e3ebc-0">
            Anf. 19 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-9">
            <seg xml:id="i-52797bb20de20258-0">
              Herr talman! En av de största näringarna i Sverige i dag är besöksnäringen.
              Det gäller Helsingforss skärgård, västkusten och landet i övrigt
              också. Det är en näring vars tillväxt är bland de snabbaste i
              världen. Den näringen är i stort behov av tillgängliga stränder
              och sjöar. Det är ett mycket bra argument, när man ska locka hit
              turister, att man har allemansrätten och att vi har den tillgängligheten
              i Sverige. Det utvecklar också Helsingforss skärgård.
            </seg>
            <seg xml:id="i-99f7c46cd431ee63-0">
              Men det är en oerhörd skillnad mellan Helsingforss skärgård och
              skärgården på västkusten, för Helsingforss skärgård är till stor
              del stängd för allmänheten.
            </seg>
          </u>
          <note type="speaker" xml:id="i-13d27382b4d2efcd-0">
            Anf. 20 MARIETTA DE POURBAIX-LUNDIN (m) replik:
          </note>
          <u xml:id="i-af061d7353c9e806-1" who="marietta_de_pourbaix-lundin_057244">
            <seg xml:id="i-3c48ada0789caf6d-0">
              Herr talman! Ja, om man nu ska leva på turism och liknande saker
              behöver man faktiskt en bofast befolkning som kan försörja sig
              och som bor där året runt. Det är vad Jan-Olof Larsson nu försöker
              förneka dem. Han ger egentligen beskedet att det är stopp för
              utveckling i Helsingforss skärgård!
            </seg>
          </u>
          <note type="speaker" xml:id="i-2570bc353b8349e4-0">
            Anf. 21 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-10">
            <seg xml:id="i-759b3dd56cc13075-0">
              Herr talman! Det är absolut inte stopp för utveckling i Helsingforss
              skärgård. Jag har träffat många som bor ute i Helsingforss skärgård
              som ser potential redan i dag, utan att man säljer ut och låser
              upp mer mark för enskilda individer utan i stället behåller en
              tillgänglighet för allmänheten.
            </seg>
          </u>
          <note type="speaker" xml:id="i-c34825593b666407-0">
            Anf. 22 NINA LUNDSTRÖM (fp):
          </note>
          <u who="nina_lundstrom_3bd8a2" xml:id="i-7838a0b2583c2a93-0">
            <seg xml:id="i-e5f89a6f2aca2501-0">
              Herr talman! Sverige har 380 000 kilometer strand. I Arjeplog
              har det talats om att man har 8 000 sjöar och 350 mil rinnande
              vatten. Det är väl intressant när vi talar om frågan om det finns
              stränder att tillgå?
            </seg>
            <seg xml:id="i-717b14c258bcde32-0">
              I Helsingforss län, det län jag representerar, säger man från
              länsstyrelsen att 60 % av stränderna är exploaterade. Jag skulle
              vilja säga att det väl är en sanning med modifikation. Vi ska
              också komma ihåg att människor i alla tider har verkat nära vatten.
              Mycket av det här är också så kallad tidigare industrimark som
              man har bebyggt.
            </seg>
            <seg xml:id="i-287b119a4bafedf3-0">
              Men visst är det så att vi också måste skydda, se till att det
              finns en biologisk mångfald och också värna tillgängligheten.
              Det är en viktig fråga för oss i Folkpartiet. Jag kan konstatera
              att Socialdemokraterna nu har glidit ganska rejält från det material
              som kom före jul, där man också kan konstatera att Sverige ser
              väldigt olika ut. Det kommer också starka reaktioner från våra
              kommunala företrädare.
            </seg>
            <seg xml:id="i-4c780925720b57d2-0">
              Folkpartiets uppfattning är att man borde använda verktygen i
              plan- och bygglagstiftningen, det vill säga översiktsplanearbetet,
              och identifiera vad vi ska skydda, vad vi ska värna och hur vi
              ska värna tillgängligheten, men också möjliggöra utveckling. Vi
              tror också på att det är väldigt viktigt att människor kan bo
              i skärgården och vara nära vatten och så vidare.
            </seg>
            <seg xml:id="i-ba39e6498c8d1f3e-0">
              Jag menar att det är anmärkningsvärt att socialdemokratin inte
              har reagerat tidigare. Jag välkomnade talet om att vi nu ska se
              till samhällsbyggnadsmöjligheterna och att skyddet och möjligheterna
              går att förena. Men jag hoppas också på förslag. Det vi alla väntar
              på med spänning är: När kommer de konkreta förslagen? Från Folkpartiets
              sida tror vi att det är möjligt att förena skyddet med nyutveckling.
              Vi tror att möjligheterna i Sverige ser olika ut. Vi vet att det
              ser ut så.
            </seg>
            <seg xml:id="i-e7fbe416ce5c2eaf-0">
              Vi tror också att det ska vara möjligt att bygga nära de vattenmiljöer
              som finns i andra delar av landet och ändå beakta skyddet. Vi
              väntar på förslagen. Det här vann inte något bifall från remissinstanserna,
              och vi tror att det är viktigt att visa den lyhördhet från riksdagen
              som krävs. Legitimiteten och trovärdigheten för lagstiftningen
              bygger på att alla möjligheter tas till vara.
            </seg>
            <seg xml:id="i-8fd71c698e5615cf-0">
              Från Folkpartiets sida är vi tydliga. Det går både att skydda
              och att nyutveckla. Var finns Socialdemokraternas konkreta förslag?
            </seg>
          </u>
          <note type="speaker" xml:id="i-3b23eb158310d3c2-0">
            Anf. 23 JAN-OLOF LARSSON (s) replik:
          </note>
          <u who="jan-olof_larsson_59161c" xml:id="i-5eb5b0139b1cee35-11">
            <seg xml:id="i-e674481cbae23927-0">
              Herr talman! Jag har bara en fråga. Om Folkpartiet ger möjligheter
              till att titta på detta, och det finns även möjlighet att titta
              i översiktsplanerna för kommunerna, anser ni då att strandskyddet
              ska ha ett områdesskydd och ligga kvar i miljöbalken?
            </seg>
          </u>
          <note type="speaker" xml:id="i-46e4faab46f517a8-0">
            Anf. 24 NINA LUNDSTRÖM (fp) replik:
          </note>
          <u who="nina_lundstrom_3bd8a2" xml:id="i-7838a0b2583c2a93-1">
            <seg xml:id="i-3385fef0e67e92f3-0">
              Herr talman! Plan- och bygglagstiftningen är en avvägningslagstiftning
              där olika faktorer avvägs mot varandra och där ett skyddsintresse
              inte är högre än något annat. Från Folkpartiet har vi varit tydliga
              i att vi anser att miljöbalken är viktig om vi talar om skyddet,
              men vi tror att det går att förena plan- och bygglagstiftningen
              med att använda den lokala kunskapen för att identifiera var man
              kan nyutveckla. Det tror vi är mycket väsentligt.
            </seg>
            <seg xml:id="i-291c3ec042ce1ff0-0">
              Jag kan säga att Folkpartiet drivit den frågan i många år. Därför
              välkomnar vi att socialdemokratin nu börjat lyssna och gör en
              glidning i detta material genom att också se möjligheterna till
              utveckling. På den punkten delar vi uppenbarligen uppfattning,
              men i övrigt tror jag att vi fortfarande har väldigt olika syn
              på vad nyutveckling innebär.
            </seg>
            <seg xml:id="i-fa582d8fd593c34f-0">
              Konfessionella förskolor
            </seg>
          </u>
          <note type="speaker" xml:id="i-7255d9e79697d3fe-0">
            Anf. 25 MIKAEL DAMBERG (s):
          </note>
          <u who="mikael_damberg_3c15a9" xml:id="i-037a8ba8d7344cb5-0">
            <seg xml:id="i-1512a143e0c086de-0">
              Herr talman! Efter terrordåden den 11 september och efter Jyllands-Postens
              publicering av karikatyrbilderna av profeten Muhammed har motsättningarna
              i världen skärpts. Alla vi som reser mycket och lyssnar till människor
              vet att misstänksamheten och oron ökat också i vårt eget land.
              Jag har träffat muslimer som känt sig utpekade och hotade. Jag
              har träffat kristna som föraktfullt talat om islamister och terrorister.
            </seg>
            <seg xml:id="i-c358b7640efbdb86-0">
              Jag tror att Sverige står inför ett viktigt vägval just nu. Antingen
              låter vi klyftorna växa eller så bestämmer vi oss för att bygga
              en framtid tillsammans. Jag är övertygad om att det klokaste sättet
              att möta framtiden är att minska motsättningarna genom att människor
              träffas och lär känna varandra.
            </seg>
            <seg xml:id="i-3061729fb602c72e-0">
              Den svenska skolan och förskolan har länge spelat den viktiga
              rollen. Där har barn till direktörer och städare blivit vänner.
              Där har muslimska barn mött kristna och judiska barn i sandlådan
              och i kuddrummet. Det tror jag är väldigt viktigt, och unikt,
              för den svenska skolan och förskolan. Det vore farligt om vi fick
              en utveckling där förskolan och skolan delades upp så att muslimska
              och kristna barn gick i helt skilda världar där en misstänksamhet
              mot den andra fick gro.
            </seg>
            <seg xml:id="i-339c331a48df49c9-0">
              Ska vilket religiöst samfund som helst få starta en förskola
              och få betalt för detta av kommunen? Ska barn redan i ettårsåldern
              delas upp mellan olika dagis efter föräldrarnas religiösa tro?
              Frågorna ställs på sin spets när Moderaterna, Folkpartiet, Centerpartiet,
              Kristdemokraterna och Miljöpartiet nu enats om att driva igenom
              etableringsfrihet i förskolan. Lagförslaget innebär konkret att
              kommunernas möjlighet att säga nej till konfessionella och religiösa
              förskolor helt tas bort. Att Kristdemokraterna jublar kan jag
              förstå, men jag är lite förvånad över att Folkpartiet och andra
              liberalt sinnade partier går med på att på detta sätt öppna upp
              lagstiftningen för religiösa förskolor.
            </seg>
            <seg xml:id="i-274fd451ebf0d584-0">
              Folkpartiet krävde i en artikel för någon månad sedan totalstopp
              för nya religiösa skolor. Man hävdade att det behövdes striktare
              regler. Jag har full respekt för det och såg det som ett politiskt
              tillnyktrande så att vi kunde få en sansad diskussion om detta
              i Sverige. Trovärdigheten kring det utspelet börjar emellertid
              närma sig noll. I högeralliansens skolpolitiska program kan man
              läsa att Folkpartiet på den här punkten sålt ut sina krav på en
              borgerlig regering och gett Kristdemokraterna vetorätt i frågan
              om vilka regler som ska gälla för fristående skolor.
            </seg>
            <seg xml:id="i-0637c74ca788b39d-0">
              Nu säger man att kommuner inte ska kunna säga nej till konfessionella
              förskolor. Jag har en direkt fråga till Folkpartiet: Hur blir
              det, Folkpartiet, vad hände med totalstoppet för nya religiösa
              skolor, och varför är det så viktigt att det blir totalfritt att
              starta nya religiösa förskolor i Sverige i dag?
            </seg>
          </u>
          <note xml:id="i-a43ca4f3e065cdac-0">
            I detta anförande instämde Tomas Eneroth, Maria Hassan, Yilmaz
            Kerimo och Anneli Särnblad (alla s).
          </note>
          <note type="speaker" xml:id="i-ad92a9b364d0679c-0">
            Anf. 26 INGER DAVIDSON (kd) replik:
          </note>
          <u xml:id="i-283d53fc8385f1e6-0" who="unknown">
            <seg xml:id="i-eeecb9bb9f334241-0">
              Herr talman! Man vet inte om man ska skratta eller gråta över
              Socialdemokraternas desperata försök att stoppa utvecklingen mot
              mer frihet i det här landet. För tjugo år sedan startade Pysslingen,
              den första fristående förskolan i min hemkommun Nacka. Då sade
              Socialdemokraterna att man inte ska handla med barn som man handlar
              med hamburgare. På den nivån låg debatten då. Nu gör man ett sista
              desperat försök genom att måla upp en nidbild av de konfessionella
              förskolorna och sedan slå mot den nidbilden.
            </seg>
            <seg xml:id="i-ffe9a1ed65c57046-0">
              Jag skulle vilja fråga Mikael Damberg: När besökte du en fristående
              konfessionell förskola senast? Vad har du för kunskap om hur det
              ser ut där? Vet du vilken blandning där finns av föräldrar med
              olika religiös bakgrund och så vidare? Du målar upp en bild som
              inte stämmer med verkligheten.
            </seg>
          </u>
          <note type="speaker" xml:id="i-be975674d70682eb-0">
            Anf. 27 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-1">
            <seg xml:id="i-64e0cbbdaceabccf-0">
              Herr talman! Inger Davidson blandar ihop korten. Först talar
              hon om enskilda förskolor i största allmänhet. Jag talar om konfessionella
              förskolor. Vi har faktiskt i dag tre gånger fler enskilda förskolor
              än vi har fristående skolor. Mångfalden är alltså mycket större
              på förskolans område i dagens system, där kommunerna har kvalitetskontrollen
              och också prövar nyetableringar av förskolor, än i systemet med
              fristående skolor. Mångfalden finns där, och det tycker jag är
              bra.
            </seg>
            <seg xml:id="i-df1c9eff100f0055-0">
              Jag vill gratulera Kristdemokraterna till den förhandling ni
              genomfört i alliansen där ni kört över Folkpartiet totalt och
              sagt att det med en borgerlig regering inte blir några ändringar
              av reglerna för nya friskolor, utan alla partier måste vara överens.
              Tyvärr, Folkpartiet, har ni sålt er väldigt billigt. Jag förstår
              inte hur Folkpartiet i det här läget
            </seg>
          </u>
          <note xml:id="i-806492bfa991f4b8-0">
            Anf. 28 TALMANNEN:
          </note>
          <note xml:id="i-65fbd575b7b4df28-0">
            Repliken gäller Inger Davidson.
          </note>
          <note type="speaker" xml:id="i-57541afe9ca01c48-0">
            Anf. 29 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-2">
            <seg xml:id="i-a12eb1cbfe118de3-0">
              Herr talman! Jag gratulerade Inger Davidson till bra förhandlingar
              i alliansen.
            </seg>
            <seg xml:id="i-3d9cfbbe21b12d32-0">
              Jag har besökt konfessionella skolor men däremot inte någon konfessionell
              förskola. Jag är dock precis lika oroad för en utveckling mot
              extremism i konfessionella friskolor som i förskolor.
            </seg>
          </u>
          <note type="speaker" xml:id="i-d0794d3dd03f8fd9-0">
            Anf. 30 INGER DAVIDSON (kd) replik:
          </note>
          <u xml:id="i-283d53fc8385f1e6-1" who="unknown">
            <seg xml:id="i-d881a7d353764135-0">
              Herr talman! Om Mikael Damberg och hans parti fått bestämma hade
              det inte funnits fristående förskolor på det sätt som han nu säger
              att han välkomnar. På samma sätt är det med de konfessionella
              förskolorna. De kommer också att fortsätta att utvecklas den prognosen
              vågar jag ge och de kommer att prövas mot de kvalitetskriterier
              vi har. Det är därför viktigt att vi har dem kvar.
            </seg>
            <seg xml:id="i-0128a77ed7ceed25-0">
              För Kristdemokraterna är den viktiga frågan: Har föräldrarna
              rätt att avgöra vilken utbildning barnen ska få, eller har de
              inte det? Vi anser att de har det.
            </seg>
          </u>
          <note type="speaker" xml:id="i-9022aa0e498769c6-0">
            Anf. 31 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-3">
            <seg xml:id="i-d2ae1c076296adb0-0">
              Herr talman! Det är mycket viktigt med valfrihet, och det var
              Göran Persson som införde friskolereformen i Sverige. Man får
              nog ha lite perspektiv på saker och ting.
            </seg>
            <seg xml:id="i-b6eb06d2cf98896d-0">
              När vi i dag talar om förskolor och skolor, och de religiösa
              inslagen, måste vi fundera på vart Sverige ska ta vägen. Det sade
              jag i inledningen. Jag tror att det är farligt att bygga ett Sverige
              där barn redan i ettårsåldern isoleras från varandra i olika grupper
              på ett sådant sätt att fördomarna om de andra grupperna kan växa.
              Det har ett annat parti skrivit en bra artikel om och varnat för,
              och jag hoppades att fler partier i Sveriges riksdag skulle ta
              till sig av den nya debatten. Jag inser att Kristdemokraterna
              aldrig kommer att göra det.
            </seg>
          </u>
          <note type="speaker" xml:id="i-7f8d595053d1308a-0">
            Anf. 32 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-ea02f6cd3c3889a6-0">
            <seg xml:id="i-1fe38f2507082184-0">
              Herr talman! Jag skulle vara väldigt tacksam om Mikael Damberg
              inte lade ord i våra munnar eller omtolkade artiklar som vi i
              Folkpartiet skrivit. Vi vill inte ha totalstopp för någon form
              av friskola. Det vi vill ha är bättre regler stopp först och reglerna
              sedan och därefter fri etablering.
            </seg>
            <seg xml:id="i-ab628c03e954592f-0">
              Många decennier av ansträngningar att blanda barnen i skolor
              och förskolor har lett till en allt större segregation eftersom
              indelningen av bostadsområdena leder till segregation. Vd:ars
              barn går inte i samma förskola och samma skola som städares barn.
              Det borde Mikael Damberg veta.
            </seg>
            <seg xml:id="i-50c85e1f47bcdfb9-0">
              Jag vill därför fråga: Är Mikael Damberg inte orolig för att
              den stelbenta politiken leder till segregation?
            </seg>
          </u>
          <note type="speaker" xml:id="i-45e3ac43978167e6-0">
            Anf. 33 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-4">
            <seg xml:id="i-7462a923135a0680-0">
              Herr talman! Jag är oroad för den segregation som finns i samhället
              i stort, också på skolans och förskolans område. Jag tror att
              Folkpartiet har en del idéer på det området. Den socialdemokratiska
              regeringen har presenterat flera förslag för att minska segregationen,
              så det vore bra. Däremot skrev ni faktiskt en debattartikel på
              DN Debatt som du själv skrev under: Inför totalt stopp för nya
              religiösa friskolor. Den avslutas med kravet: I avvaktan på ett
              nytt regelverk är det Folkpartiets uppfattning att inga nya tillstånd
              för religiösa friskolor bör beviljas.
            </seg>
            <seg xml:id="i-b429b21252132ae6-0">
              I alliansens skolpolitiska program skriver ni att inga nya regler
              för tillståndsgivning kan genomföras om inte alla fyra borgerliga
              partier är överens. Kristdemokraterna har redan gett sitt svar
              här i dag. De kommer inte att ändra tillståndsgivningen. Folkpartiet
              har sålt ut sig och öppnar nu för en oreglerad framväxt av religiösa
              förskolor i Sverige som kommunerna inte kan säga nej till.
            </seg>
          </u>
          <note type="speaker" xml:id="i-3bedd061cd9a67b4-0">
            Anf. 34 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-ea02f6cd3c3889a6-1">
            <seg xml:id="i-add505c9d5bfde98-0">
              Herr talman! Låt oss tolka hur vi förhandlar och vem som har
              övertygat vem!
            </seg>
            <seg xml:id="i-74ee1c00f1601665-0">
              Jag vill fråga Mikael Damberg om han inte är rädd för att utöka
              islamofobin när han utmålar religiösa friskolor så som han gör.
              Bidrar du inte till att skapa större klyftor mellan olika grupper
              i det här samhället?
            </seg>
          </u>
          <note type="speaker" xml:id="i-de364144d999cc7e-0">
            Anf. 35 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-5">
            <seg xml:id="i-af2159dd41a5f90c-0">
              Herr talman! Jag kan lugna Ana Maria Narti med att jag ska vara
              väldigt försiktig med orden när det gäller det, för jag är rädd
              för den islamofobi som finns i Sverige. Det är orsaken till att
              konflikter nu växer mellan olika grupper i Sverige i dag.
            </seg>
            <seg xml:id="i-52998847c618c583-0">
              Jag ser inte att muslimska förskolor skulle vara värre än extrema
              kristna förskolor. Det finns inte en sådan värdering hos mig.
              Men det har tyvärr getts ett tydligt besked här i dag från Folkpartiet.
              Man har släppt de här frågorna, och man förnekar numera kommunerna
              möjligheten att säga nej till nya religiösa förskolor. Tidigare
              sade man: Inga fler fristående skolor med religiös grund. Nu säger
              man: Släpp också fram nya religiösa förskolor.
            </seg>
          </u>
          <note type="speaker" xml:id="i-80a5f01cbcd122a7-0">
            Anf. 36 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-523e52dc05b6bd5a-0">
            <seg xml:id="i-81234f48210ced13-0">
              Herr talman! Jag utgår från att alla vill vara med i kampen mot
              extremism och för integration. Och jag är helt övertygad om, herr
              talman, att en grundförutsättning för att komma någonstans med
              integration är att man får bort sin egen rädsla för den andre.
              Det kan man få genom att man blir trygg och viss om sina egna
              värderingar och står för dem. Detta kan exempelvis uttryckas i
              att jag är mycket radikal när det gäller till exempel Skolverkets
              inspektioner. Hittar man en skola som inte företräder demokratiska
              värderingar menar jag att den ska stängas. Man ska visa lite muskler,
              så att säga.
            </seg>
            <seg xml:id="i-942c9dd166da8f2e-0">
              Men Mikael Damberg, herr talman, väljer i stället att spela på
              rädslan, och han betjänar därmed inte integrationen. Vi vet med
              säkerhet att Mikael Dambergs socialdemokrater inte kommer att
              lyckas med integration därför att de i stället bygger upp rädslan
              för de andra.
            </seg>
          </u>
          <note type="speaker" xml:id="i-76df6c96ebc7eb8e-0">
            Anf. 37 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-6">
            <seg xml:id="i-7dbfcffb5d3b4c9c-0">
              Herr talman! Jag instämmer i din inledning, inte din avslutning,
              på din replik. Men Skolverket har ju försökt stänga religiösa
              skolor i Sverige och har inte fått det. Det har blivit domstolsprocesser
              som har pågått månader på månader, trots att Skolverket skulle
              vilja ha rätten att stänga de här skolorna över dagen. Det är
              också någonting som vi tror är viktigt att man kan göra med de
              skolor där elevernas säkerhet eller välbefinnande hotas.
            </seg>
            <seg xml:id="i-6eb2602916144775-0">
              Men den andra frågan nu handlar om förskolan. Då ska man vara
              medveten om att det inte finns något krav i dag på att förskolor
              ska följa den läroplan som finns för förskolan. Det finns inte
              ett direkt sådant krav. Men den lagstiftning som era partier nu
              föreslår innebär faktiskt ingen reglering av konfessionalitet
              i förskolan, som det faktiskt finns på friskoleområdet. På friskoleområdet
              finns det faktiskt regler att svara mot. Det handlar om att kunna
              göra den här kontrollen. Det kommer inte att bli så med det nya
              förslaget till lagstiftning på förskolans område. Det oroar mig,
              för det gör Skolverkets uppföljningsansvar ännu svårare när det
              gäller förskolor än skolor.
            </seg>
          </u>
          <note type="speaker" xml:id="i-f8706a372e081f1d-0">
            Anf. 38 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-523e52dc05b6bd5a-1">
            <seg xml:id="i-49c9a6b0f04b4008-0">
              Herr talman! Det är intressant för väljarna, herr talman, med
              olika besked här inför valet. Vad ska Mikael Damberg ta sig till
              med de här konfessionella förskolorna när han får chansen, vid
              ett eventuellt fortsatt maktinnehav efter valet? Vilka maktmedel
              är Mikael Damberg beredd att tillgripa mot dem som bär sig åt
              genom att inrätta konfessionella förskolor? Ska det vara polishämtning
              av barnen tillbaka till enhetsskolan, eller vad tänker han sig?
              Eller hur ska han, så att säga, inlemma, integrera dessa i den
              normala skolan?
            </seg>
          </u>
          <note type="speaker" xml:id="i-a192e424e92fadfc-0">
            Anf. 39 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-7">
            <seg xml:id="i-88153e19a188496b-0">
              Herr talman! Jag noterade att det i förra debatten var många
              som hade en stor tilltro till landets kommunpolitiker och deras
              beslut i vissa frågor. På det här området verkar man inte ha någon
              tilltro till våra kommunpolitiker som i dag har möjlighet att
              bevilja konfessionella förskolor men också möjligheten att säga
              nej. Den nya lagstiftning som föreslås innebär att kommunerna
              inte får säga nej. De får inte göra en bedömning ifall det här
              är bra eller inte, av om kvalitetskraven faktiskt uppfylls också
              när det gäller innehållet. Det ser jag som en stor brist i den
              här lagstiftningen, och det kan på sikt faktiskt förvärra segregationen.
            </seg>
          </u>
          <note type="speaker" xml:id="i-9891516ce101850f-0">
            Anf. 40 TALMANNEN:
          </note>
          <u who="unknown" xml:id="i-283d53fc8385f1e6-2">
            <seg xml:id="i-31d0cfe7cfabee1c-0">
              Innan Lars-Ivar Ericson får ordet vill jag säga några ord:
            </seg>
            <seg xml:id="i-4fd59b8c17628fa1-0">
              Vi hälsar en delegation från det brittiska underhuset välkommen,
              som nu sitter på läktaren. Ni är mycket välkomna att besöka vårt
              parlament.
            </seg>
          </u>
          <note type="speaker" xml:id="i-dae603eb94729ab2-0">
            Anf. 41 LARS-IVAR ERICSON (c) replik:
          </note>
          <u xml:id="i-283d53fc8385f1e6-3" who="unknown">
            <seg xml:id="i-aef6db784a8b9c7f-0">
              Herr talman! Tycker inte Mikael Damberg att det är dags att bejaka
              den religiösa mångfald som vi lever i i dagens Sverige och som
              också tar sig uttryck i olika konfessionella förskolor?
            </seg>
            <seg xml:id="i-119d4b136be9762f-0">
              Jag vet att de, oavsett samfund, bedriver en väldigt bra verksamhet.
              Det är god pedagogik och helt enligt samhällets riktlinjer. Jag
              tycker att det är viktigt att man respekterar föräldrarnas valfrihet.
              Vill jag ha mitt barn i en muslimsk förskola ska jag få ha det,
              och vill jag ha det i en kristen förskola ska det få vara så också.
            </seg>
          </u>
          <note type="speaker" xml:id="i-e04a03d5a1b7ab2c-0">
            Anf. 42 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-8">
            <seg xml:id="i-c70aac7cfe94b2d8-0">
              Herr talman! Vi har redan, som jag sade i ett tidigare inlägg,
              tre gånger mer valfrihet och mångfald på förskolans område än
              vi har på skolans område i ett system där kommunerna faktiskt
              har det sista ordet.
            </seg>
            <seg xml:id="i-187e42e1a3273b50-0">
              Det nya lagförslaget innebär att kommunerna inte får någonting
              att säga till om. De måste betala ut pengar till de religiösa
              förskolor som vill starta, oavsett inriktning, oavsett vilken
              tanke och vilken religiös grund de har. Jag tror att det är ganska
              ovarsamt att hantera förskolorna på det sättet. Jag tycker att
              vi ska ha höga kvalitetskrav, och jag tycker faktiskt att vi ska
              se upp lite grann med en utveckling där vi delar upp barn redan
              från ett års ålder efter olika religioner. Jag tror att det kan
              skapa spänningar i framtiden.
            </seg>
          </u>
          <note type="speaker" xml:id="i-39bccdab48e54edd-0">
            Anf. 43 CHRISTER NYLANDER (fp) replik:
          </note>
          <u who="christer_nylander_f18ae3" xml:id="i-369558d2cee8953a-0">
            <seg xml:id="i-140c8f9279593cc9-0">
              Herr talman! Jag kan svara Mikael Damberg med att vi från Folkpartiets
              sida kommer att fortsätta att argumentera för att det ska finnas
              tydliga regler för konfessionella inslag i undervisningen, eller
              mot detta. Men det som Mikael Damberg tar upp här i dag handlar
              inte alls om detta.
            </seg>
            <seg xml:id="i-b51a4f8d37b46678-0">
              Det förslag som Mikael Damberg diskuterar handlar om att kommuner
              inte godtyckligt ska få lov att stoppa fristående förskolor framöver,
              att kommuner inte ska kunna säga: Vi vill inte bygga bort barnomsorgskön,
              och därför säger vi nej till nya fristående förskolor. Det är
              just detta som det handlar om. Man är rädd för kostnader.
            </seg>
            <seg xml:id="i-bb379fe991a6920c-0">
              Att Mikael Damberg använder det religiösa argumentet just nu
              beror väl på att han vill hitta nya argument mot valfrihet. Mikael
              Damberg! Med den retorik som du använder låter det väldigt mycket
              som att ni funderar på nya inslag i reglerna för att begränsa
              familjers valfrihet, för att begränsa mångfald inom förskolan
              och för att begränsa förskollärares och andra människors chans
              att starta nya verksamheter. Är det så att Socialdemokraterna
              i själva verket funderar på nya regleringar för att stoppa mångfalden
              i förskolorna, eller använder ni bara den här typen av argumentation
              för just detta syfte?
            </seg>
          </u>
          <note type="speaker" xml:id="i-9b79cf1a19f8e73d-0">
            Anf. 44 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-9">
            <seg xml:id="i-ba3a13d0eaf72009-0">
              Herr talman! Jag har väldigt svårt att se hur Folkpartiet kan
              hitta några exempel på kommuner som har kö i dag som tackar nej
              till enskilda förskolor som vill starta. Det förekommer ju inte
              i Sverige i dag, om det inte råder allvarliga kvalitetsbrister.
            </seg>
            <seg xml:id="i-50d737623a0b15e8-0">
              Däremot tycker jag att det är kul att Folkpartiet ska fortsätta
              att argumentera för sin ståndpunkt. Problemet är att ni i alliansens
              förslag till skolpolitik har sålt ut det här. Ni har sagt att
              det blir inga ändringar av reglerna om inte alla fyra partier
              är överens, och det är det som är så allvarligt. Ni lurar ju väljarna
              genom att gå ut i en DN-artikel och säga: Nu är det stopp för
              nya friskolor med konfessionell inriktning. Det säger ni här,
              innan reglerna har ändrats. Sedan säger ni att Kristdemokraterna
              måste vara med på att ändra reglerna, och sedan öppnar man för
              att kommunerna inte ska kunna säga nej till extrema, till exempel
              religiösa, grupper som vill starta förskola. Det är bara att betala
              ut pengarna. Det här är kortsiktig politik från Folkpartiets sida.
              Jag undrar om hela er grupp har förstått vad det här lagförslaget
              innebär.
            </seg>
          </u>
          <note type="speaker" xml:id="i-44aba40180d0251e-0">
            Anf. 45 CHRISTER NYLANDER (fp) replik:
          </note>
          <u who="christer_nylander_f18ae3" xml:id="i-369558d2cee8953a-1">
            <seg xml:id="i-107b26223e2d9e1f-0">
              Herr talman! Det blev ganska tydligt i det inlägget att det enda
              skälet Mikael Damberg egentligen har är att man försöker hitta
              på nya sätt att begränsa mångfalden i förskolan.
            </seg>
            <seg xml:id="i-3c19bfc91a3ad5ed-0">
              När den här frågan diskuteras i utskotten handlar det självklart
              om kostnader. Det handlar enbart om att kommunerna kan få utökade
              kostnader när nya fristående förskolor etableras. Det har inte
              varit så mycket snack om religiositeten förrän nu när Mikael Damberg
              står i talarstolen. Jag är rädd för att man faktiskt använder
              den har argumentationen just för att stoppa ny mångfald inom förskolan
              och nya chanser för förskollärare och andra att starta nya verksamheter
              och nya idéer.
            </seg>
          </u>
          <note type="speaker" xml:id="i-57f11f1a6ab4c614-0">
            Anf. 46 MIKAEL DAMBERG (s) replik:
          </note>
          <u who="mikael_damberg_3c15a9" xml:id="i-037a8ba8d7344cb5-10">
            <seg xml:id="i-7218461e787737a1-0">
              Herr talman! Jag ska ge dig rätt i det sista. Vi använder den
              här diskussionen till att upplysa alla partier om vad det här
              förslaget faktiskt innebär. Det innebär att kommunerna inte kan
              säga nej till nya konfessionella förskolor. Men det är inte sant
              att den här lagstiftningen bara innebär det. Den nya lagstiftningen,
              som är föreslagen, om etableringsfrihet innebär att kommunerna
              inte får ställa krav på kvalitet och villkor vid etablering av
              nya förskolor, vilka som helst. Man får inte i den nya lagen ställa
              krav på att läroplanen följs. Man kan inte ställa krav på att
              det är rektor som ska leda verksamheten. Man kan inte ställa behörighetskrav
              på personalen. Det är många kvalitetskrav som också är borta i
              den nya lagstiftningen.
            </seg>
            <seg xml:id="i-281cb7dd61a61d15-0">
              Hinder för entreprenörsanda
            </seg>
          </u>
          <note type="speaker" xml:id="i-f2a6b8da7eae97bb-0">
            Anf. 47 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-0df3613851e24589-2">
            <seg xml:id="i-ebda7fbe11a9a51c-0">
              Herr talman! Jag tänkte ta upp hur politiska attityder försvårar
              eller till och med hindrar entreprenörskap i det här landet. Verkligheten
              är den att vi i dag har 24 000 färre antal företag än vi hade
              för tio år sedan. I andra jämförbara länder ökar företagandet.
              Här minskar det under samma tid.
            </seg>
            <seg xml:id="i-2b43ac598f5e7d96-0">
              Detta bottnar naturligtvis i att vi har ett regelverk som är
              ohemult mot företag. Jag tänker på företagslagstiftning generellt,
              där det är ungefär 20 000 sidor lagtext. Man behöver naturligtvis
              inte kunna varje sida vid varje enskilt tillfälle, men om någonting
              händer, oavsett hur litet företag du har, förutsätts det att du
              ska kunna din lagstiftning. Annars får du stå till svars. Alltihop
              är uppbyggt för de stora företagen.
            </seg>
            <seg xml:id="i-4ac519d47051a150-0">
              När det gäller F-skattsedel är det lite märkligt att man ska
              ansöka om att få betala skatt som företagare. Det borde vara en
              fullständig självklarhet för alla att få en F-skattsedel. Varför
              inte redan när man föds så den kan komma i bruk efter 18 års ålder?
            </seg>
            <seg xml:id="i-064e7ee306555e56-0">
              I skattemål har vi en omvänd bevisbörda, vilket innebär att skattemyndigheten
              inte behöver bevisa den skattskyldiges skuld, utan det är den
              skattskyldige som ska bevisa sin oskuld. Det kan ta upp till sex
              år innan man får det avgjort i sista instans. Under tiden har
              ett antal företag gått i konkurs. Så kan vi naturligtvis inte
              ha det.
            </seg>
            <seg xml:id="i-e8185cb883085682-0">
              Den så kallade lex Uggla innebär att skattemyndigheten går in
              och tar över företagsplaneringen genom att avgöra hur mycket pengar
              som företaget behöver för investeringar. Detta är ju fullständigt
              uppåt väggarna, att skattemyndigheten skulle veta bättre än företagaren
              om de investeringsbehov som finns framöver.
            </seg>
            <seg xml:id="i-e3e627fc80db45b5-0">
              Ett annat exempel är Djurskyddsmyndigheten där man utan vetenskaplig
              grund i princip utfärdat näringsförbud mot en hel näring, minknäringen.
              Man är också på ovetenskaplig grund på gång att omintetgöra en
              stor ranch i södra Sverige. Detta hindrar naturligtvis andra att
              starta liknande i den konkurrens som nu råder på den marknaden.
            </seg>
            <seg xml:id="i-3cf91796c02c2f37-0">
              Under tolv år har Socialdemokraterna försummat möjligheten att
              skapa en bättre ordning för entreprenörsanda i det här landet.
              Det är en av orsakerna till att vi har 1,7 miljoner mer eller
              mindre utanför arbetsmarknaden.
            </seg>
            <seg xml:id="i-5a7dd27e3a778903-0">
              Avslutningsvis, herr talman: Så länge vi har ett samhälle med
              en attityd som applåderar om man vinner 1 miljon och ser med misstänksamhet
              på någon som arbetar ihop 1 miljon kommer problemen att kvarstå.
            </seg>
            <seg xml:id="i-1e5604f50aac32cf-0">
              Anf. 48 LARS LINDÉN (kd) replik:
            </seg>
            <seg xml:id="i-1e1800a3c823715f-0">
              Herr talman! Entreprenörsanda är en mänsklig egenskap av initiativ
              och uppfinningsrikedom. För några tiotusentals år sedan måste
              människor vara entreprenörer för att överleva. Om man inte jagade
              och odlade så dog man snart för man hade ingenting att stoppa
              i magen.
            </seg>
            <seg xml:id="i-4ae3fc7194bfb4f6-0">
              I ett modernt samhälle behöver inte alla vara entreprenörer,
              men om det blir för få entreprenörer börjar det att krisa. Vi
              har en regering som tydligen tror att vi klarar oss bättre med
              färre företagare. Därför är det kris i Sverige på arbetsmarknaden.
              Företagarna har, som du sade här, minskat med 24 000 sedan 1994,
              och de företagare som finns vill inte anställa och växa. Resultatet
              har blivit det vi pratar om, att över en och en halv miljon människor
              inte gick till jobbet i morse.
            </seg>
            <seg xml:id="i-164112f18e0fd7bb-0">
              Hindren är negativa attityder, vill jag sammanfatta det med,
              och okunnighet om hur företagare reagerar. Göran Jonsson, Metalls
              tidigare ordförande, sade något klokt: Vi måste få fler företagare
              att satsa, och då måste vi tåla att vissa blir rika. Håller du
              med om det?
            </seg>
          </u>
          <note type="speaker" xml:id="i-e79238cd2a2f85e5-0">
            Anf. 49 BENGT-ANDERS JOHANSSON (m) replik:
          </note>
          <u who="bengt-anders_johansson_06e1b4" xml:id="i-0df3613851e24589-3">
            <seg xml:id="i-6f0b8ab57ecec263-0">
              Herr talman! Självklart får ett samhälle som ska ha förutsättningar
              att ta hand om de som behöver samhällets stöd inte förakta de
              som skapar förutsättningar för att vi just ska kunna fördela en
              förmögenhet. När vi är inne på förmögenhet, låt mig nämna att
              vi i det här landet med en förmögenhetsskatt som är ganska blygsam
              ur statsfinansiell synpunkt skapar ett mönster som gör att vi
              har uppskattningsvis 500 miljarder kronor i utlandet, i huvudsak
              för att man ska komma undan förmögenhetsskatten. Tänk om dessa
              pengar hade funnits i vårt land i stället och just för de entreprenörer
              som så hett eftertraktar att få skapa någonting som de har kommit
              på!
            </seg>
            <seg xml:id="i-8b810ecff03a52ca-0">
              Solidarisk flyktingmottagning
            </seg>
          </u>
          <note type="speaker" xml:id="i-64ab6fcb69e5b7e9-0">
            Anf. 50 YILMAZ KERIMO (s):
          </note>
          <u who="yilmaz_kerimo_aff5b7" xml:id="i-efa05780242dec49-0">
            <seg xml:id="i-e1839129f0239f11-0">
              Herr talman! I samma stund som vi debatterar här i riksdagen
              finns det hundratals människor som fortfarande inte har kommunplacerats
              runtom i Sverige. Enligt den nya asyllagen får de flesta av dem
              som har vistats i Sverige under lång tid tillstånd att stanna.
              Nu gäller det att visa solidaritet i praktisk handling och ta
              emot dem väl. Vi måste erbjuda boende, skola, språkundervisning
              och arbete. Ett stort ansvar vilar på kommunerna.
            </seg>
            <seg xml:id="i-4543270d226b140c-0">
              Hittills kan man se en tydlig och ojämn fördelning mellan vilka
              kommuner som tar emot flyktingar. Förra året togs nästan 84 %
              av alla flyktingar emot av socialdemokratiskt styrda kommuner.
              En kommun som Botkyrka tog år 2004 emot 84 personer, medan Danderyd
              tog emot endast 1 person. S-styrda Södertälje tog emot 98, Huddinge
              tog emot 67, medan borgerligt styrda Vaxholm tog emot endast 1.
              Nykvarn tog emot 0 flyktingar.
            </seg>
            <seg xml:id="i-27ee58e9c5457c19-0">
              Siffrorna talar för sig själva och visar på ett tydligt mönster
              i flyktingmottagandet. Borgerliga kommuner tar inte sitt ansvar,
              medan socialdemokratiskt styrda kommuner inte bara pratar om solidaritet
              utan också visar det i praktisk handling.
            </seg>
            <seg xml:id="i-0c9a7fc33f37d625-0">
              Det handlar inte bara om pengar. De borgerliga kommunerna är
              inte fattigare än de som redan i dag tar emot ett stort antal
              flyktingar. Det handlar om inställning.
            </seg>
            <seg xml:id="i-69430fa0bcb3a550-0">
              Partier som ingår i den borgerliga alliansen har här i riksdagen
              krävt allmän amnesti för alla gömda flyktingar. Men samtidigt
              tar inte deras partikolleger ute i kommunerna något ansvar. Kristdemokratiska
              kommunalrådet i Markaryd, som också är årets kristdemokrat, vägrar
              att ta emot någon flykting.
            </seg>
            <seg xml:id="i-e4a9dc8924c648e7-0">
              För mig som socialdemokrat är det en självklarhet att ge skydd
              åt de människor som tvingas fly undan krig eller förföljelse.
              Det handlar om folkrätt. Men det räcker inte att ge människor
              tillstånd att stanna. Dessa människor ska också integreras i Sverige.
              Integration handlar om solidaritet och praktisk handling.
            </seg>
          </u>
          <note type="speaker" xml:id="i-8420716359407766-0">
            Anf. 51 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-c45eebe2a8af4124-0">
            <seg xml:id="i-7f4820ea358b1b64-0">
              Herr talman! Jag blir lite bekymrad när jag hör Yilmaz Kerimo
              säga att det är så eländigt i alla borgerligt styrda kommuner.
              Jag tycker att det är att överdriva en del. I Borås till exempel
              brukar vi normalt ta emot 150 flyktingar varje år. I år kommer
              vi att ta emot 300. Och det är en borgerligt styrd kommun.
            </seg>
            <seg xml:id="i-5a27c0132ba65cfe-0">
              I Luleå ville Socialdemokraterna säga nej, men tack vare att
              Folkpartiet och Moderaterna stred för saken kommer man nu att
              ta emot flyktingar där uppe. Jag tycker att Yilmaz Kerimo ger
              en väldigt orättvis bild. Självklart tycker jag att det är fel.
              Alla ska ta sitt ansvar. Men det finns säkert fullgoda skäl till
              många avslag på att ta emot. Det finns inte jobb och inte bostäder
              på grund av den politik som Socialdemokraterna har fört när det
              gäller just företagarpolitik och bostadspolitik.
            </seg>
            <seg xml:id="i-2f1f41d85922461b-0">
              I stället för att gå ut och skylla på varandra jag säger att
              den socialdemokratiska kommunen inte tar emot, och du säger att
              den borgerliga inte tar emot tycker jag att vi ska jobba tillsammans
              och jobba med våra kommunpolitiker hemma. Jag har gjort mitt.
            </seg>
          </u>
          <note type="speaker" xml:id="i-948b380660b19024-0">
            Anf. 52 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-efa05780242dec49-1">
            <seg xml:id="i-94fdecb9c466217c-0">
              Herr talman! Jag håller med om att vi måste jobba tillsammans
              för att det ska bli bättre för alla flyktingar som nu ska få stanna
              i Sverige. De flesta ska ju få det. Borås tar emot flyktingar.
              Det är bra att det finns någon i alla fall. Men de siffror som
              jag har berättat om här i Helsingfors och i Markaryd visar i alla
              fall ett mönster s-styrda kommuner tar emot de flesta flyktingarna
              medan borgerligt styrda kommuner vägrar ta emot flyktingar. Det
              kan finnas något undantag, men generellt har de flesta borgerligt
              styrda kommuner vägrat ta emot flyktingar. Det har vi visat i
              de siffror som jag har nämnt här också.
            </seg>
            <seg xml:id="i-adf5d2253e56a742-0">
              Att någon s-styrd kommun har sagt nej beror inte på att man inte
              vill ta emot flyktingar utan för att man redan har så många flyktingar
              i kommunen. Nu vill man att också andra kommuner ska ta emot fler.
            </seg>
          </u>
          <note type="speaker" xml:id="i-ee22a2a35875c79e-0">
            Anf. 53 ANNE-MARIE EKSTRÖM (fp) replik:
          </note>
          <u who="anne-marie_ekstrom_1c190c" xml:id="i-c45eebe2a8af4124-1">
            <seg xml:id="i-fbcd432b10f33f8a-0">
              Herr talman! Även Borås, som är en borgerligt styrd kommun, har
              många flyktingar. Många gånger är det kanske lättare för de kommuner
              som tidigare har tagit emot flyktingar eftersom de har en uppbyggd
              organisation. Små kommuner som inte har någon organisation för
              att ta emot flyktingar har det mycket svårare. Men det finns flera
              små kommuner runtomkring Borås som också är borgerligt styrda
              och som kommer att ta emot fler flyktingar därför att det finns
              jobb och så vidare.
            </seg>
            <seg xml:id="i-214bed9813ac4e25-0">
              Självfallet måste vi jobba för att se till att alla tar sitt
              ansvar. Men det finns alltså skäl.
            </seg>
          </u>
          <note type="speaker" xml:id="i-ce6a597bd3bf2ba0-0">
            Anf. 54 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-efa05780242dec49-2">
            <seg xml:id="i-e62b1cdf6cd6d677-0">
              Herr talman! Jag håller med om att vi måste jobba tillsammans
              för att alla kommuner ska vara solidariska och ta emot fler flyktingar
              så att det blir en mångfald i alla kommuner. Det ska inte bara
              koncentreras till vissa kommuner. Då kommer inte heller integrationen
              att fungera. Vi måste alltså jobba ihop.
            </seg>
            <seg xml:id="i-a6866a711fdf4bec-0">
              Jag ber våra kolleger här att utmana sina partikolleger i borgerligt
              styrda kommuner såsom Danderyd, Nykvarn, Täby med flera att vara
              mer aktiva när det gäller flyktingar.
            </seg>
          </u>
          <note type="speaker" xml:id="i-b9bd2c9f8419aca6-0">
            Anf. 55 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-523e52dc05b6bd5a-2">
            <seg xml:id="i-8fd6772d0d0d377e-0">
              Herr talman! Solidaritet fordrar sin definition. Socialdemokraternas
              definition är omhändertagande och passiviserande av den som kommer
              till Sverige. Det ska vara omöjligt att göra bostadskarriär. Vi
              vet att invandrartäta områden bara har hyresrätter. Bostadsrätter
              är tydligen inte snyggt och inte acceptabelt i socialdemokratisk
              linje och politik.
            </seg>
            <seg xml:id="i-88eb416d2225bac2-0">
              Man säger även nej till att få välja en annan skola än den som
              är närmast den man bor. Det är också en mycket vanlig socialdemokratisk
              politik att man säger nej till konfessionella skolor och fristående
              skolor över huvud taget. Invandrare som kommer hit ska inte starta
              någon egen skola, i synnerhet inte om de kommer hit med någon
              läskig religion.
            </seg>
            <seg xml:id="i-bfc826eea0f5805a-0">
              Flyktingarna ska också sitta på flyktingförläggning. Det får
              inte finnas andra lösningar. De får inte börja jobba förrän vi
              säger till. Det är socialdemokratisk definition av solidaritet.
              Det här bäddar naturligtvis för trassel när folk kommer hit, inklusive
              detta att socialdemokratiska kommuner säger nej till att ta emot
              fler flyktingar.
            </seg>
          </u>
          <note type="speaker" xml:id="i-dd79ccc25ad3b386-0">
            Anf. 56 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-efa05780242dec49-3">
            <seg xml:id="i-58cf3222b0be7ef3-0">
              Herr talman! Alla människor behöver stöd och en knuff någon gång
              i livet för att komma i gång. När flyktingarna kommer hit som
              nya behöver de stöd och hjälp för att komma i gång. Det betyder
              inte att man vill passivisera dem. Tvärtom måste man få hjälp
              för att komma in på arbetsmarknaden och kanske utbilda sig för
              att bli en aktiv medlem i samhället. Det är det ena.
            </seg>
            <seg xml:id="i-0913f603cbada7e5-0">
              Det andra gäller skolan. Jag vill inte gå in på den debatten
              igen eftersom föregående talare har debatterat den och jag höll
              med Mikael Damberg i den debatten.
            </seg>
            <seg xml:id="i-eab073228d5c5f60-0">
              Det här med att flyktingar inte får jobba stämmer inte. Numera
              får flyktingar jobba under tiden som de väntar på uppehållstillstånd.
            </seg>
          </u>
          <note type="speaker" xml:id="i-a60a542b03069db9-0">
            Anf. 57 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-523e52dc05b6bd5a-3">
            <seg xml:id="i-4b1672fc69b1237d-0">
              Herr talman! Yilmaz Kerimo nämnde tidigare att vi ska ringa borgerligt
              styrda kommuner och uppmana dem att ta emot flyktingar. Varför
              ska vi inte ringa socialdemokratiskt styrda kommuner och uppmana
              dem att ta emot flyktingar, Yilmaz Kerimo? Det kan du väl uttala
              här.
            </seg>
            <seg xml:id="i-b16edcbf9b3954a5-0">
              Borlänge kommun hemma i Dalarna kommer inte att ta emot någon
              mer flykting detta år. Borlänge kommun är en socialdemokratiskt
              styrd kommun sedan stenåldern.
            </seg>
          </u>
          <note type="speaker" xml:id="i-c43824917b748878-0">
            Anf. 58 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-efa05780242dec49-4">
            <seg xml:id="i-61b41c3bc73b9700-0">
              Herr talman! Jag sade i mitt anförande att vi ska vara solidariska.
              84 % av alla flyktingar har tagits emot av s-styrda kommuner.
              Av de andra 16 procenten har Borås kanske tagit någon liten procent,
              som har nämnts tidigare. Men det ska inte vara bara 16 % utan
              det ska bli lika mycket i alla kommuner oavsett om de är s- eller
              borgerligt styrda. Alla måste ta sitt ansvar för att vara solidariska
              och för att mångfalden ska fungera.
            </seg>
          </u>
          <note type="speaker" xml:id="i-cc263e63e745d9a8-0">
            Anf. 59 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-6b3d3d00a2b5694e-2">
            <seg xml:id="i-3cf936a2fbe717cf-0">
              Herr talman! Solidaritet är ett vackert ord. Det nämns många
              gånger från talarstolen här av talaren. Jag vill bara i all ödmjukhet
              påpeka att det är i den socialdemokratiska flyktingpolitiken som
              människor, inte minst barn, har burits ut på bår från det här
              landet. Jag vet inte riktigt vad det är för solidaritet som ligger
              i socialdemokratisk flyktingpolitik. Den senaste ändringen i lagstiftningen
              skedde efter det att ni hade tvingats dit av era stödpartier.
              Vad är det för solidaritet?
            </seg>
            <seg xml:id="i-927a00b31439f6e5-0">
              Talaren ägnar uppmärksamhet åt borgerliga och socialdemokratiska
              kommuners förmåga att visa solidaritet. Jag kommer från en socialdemokratisk
              kommun. Där gick vi kristdemokrater till slut med på det blev
              en politisk enighet det socialdemokratiska förslaget att sätta
              stopp för fler flyktingar. Orsaken är att den socialdemokratiska
              regeringen inte betalar för sig och inte finansierar det kommunala
              åtagandet för de flyktingar som man faktiskt tar emot.
            </seg>
            <seg xml:id="i-247fe9b8b8f5ea30-0">
              Är Yilmaz Kerimo beredd att gå från ord till handling, att sluta
              prata om solidaritet och se till att det blir ordentliga ersättningsregler
              för kommunerna?
            </seg>
          </u>
          <note type="speaker" xml:id="i-0bef5566a0b3a714-0">
            Anf. 60 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-efa05780242dec49-5">
            <seg xml:id="i-13a9a7ad89d9158d-0">
              Herr talman! Solidaritet är för mig ett begrepp där alla ska
              vara solidariska och hjälpas åt för att det ska fungera bättre.
            </seg>
            <seg xml:id="i-5af98acad5a44996-0">
              Vi har sagt att alla som är gömda ska få en ny chans att stanna
              i Sverige. Det betyder inte att det är allmän amnesti. Man ska
              inte blanda ihop det här. Men alla får en ny chans att söka, och
              sedan får de flesta stanna. Så har vi sagt.
            </seg>
            <seg xml:id="i-e2f6879b8f0fe6d9-0">
              Du nämnde i din replik stopp för flyktingar. Man har sagt stopp
              för fler flyktingar. Det har vi också sagt i Södertälje, som är
              s-styrt. Vi har satt stopp för fler flyktingar därför att vi vill
              att andra kommuner, som inte har tagit emot lika många, också
              ska ta sitt ansvar och vara solidariska.
            </seg>
          </u>
          <note type="speaker" xml:id="i-73313ee2a4523be3-0">
            Anf. 61 TORSTEN LINDSTRÖM (kd) replik:
          </note>
          <u who="torsten_lindstrom_a7e218" xml:id="i-6b3d3d00a2b5694e-3">
            <seg xml:id="i-3669440e7120cfb3-0">
              Herr talman! Min s-styrda kommun sade till staten: Vi vill att
              ni stänger flyktingförläggningen för vi har inte råd att ha den
              kvar på grund av att staten inte betalar för sig.
            </seg>
            <seg xml:id="i-e1c99f97664402ad-0">
              Då går det an att stå och prata om solidaritet när staten inte
              lever upp till sina åtaganden när det väl kommer till kritan.
              Det känns som om det blir lite futtigt. Det skorrar lite falskt
              när politiken går på tvärs emot de goda ambitionerna. Jag vill
              tro dig när det gäller de goda ambitionerna. Kan vi vara överens
              om att staten ska betala för flyktingpolitiken så att alla kommuner
              verkligen kan vara med?
            </seg>
          </u>
          <note type="speaker" xml:id="i-91e44b0fdb976840-0">
            Anf. 62 YILMAZ KERIMO (s) replik:
          </note>
          <u who="yilmaz_kerimo_aff5b7" xml:id="i-efa05780242dec49-6">
            <seg xml:id="i-546887326de0e6e5-0">
              Herr talman! Jag håller med om att även staten måste ta sitt
              ansvar och hjälpa till i de kommuner som tar emot fler flyktingar.
              Så är det, och så ska det också vara framöver.
            </seg>
            <seg xml:id="i-ca38d5a56a2b7442-0">
              De kommuner som tar emot fler flyktingar får också ersättning
              för de kostnaderna.
            </seg>
            <seg xml:id="i-3cbb30449fd12921-0">
              Fastighetsskatten
            </seg>
          </u>
          <note type="speaker" xml:id="i-0f8e4155165bdb7c-0">
            Anf. 63 KENNETH LANTZ (kd):
          </note>
          <u who="kenneth_lantz_1d03eb" xml:id="i-7f1e70be9a017360-0">
            <seg xml:id="i-1829e83537abcbe6-0">
              Herr talman! Inom några veckor kommer svenska folket återigen
              att med viss nyfikenhet öppna brevet från Skatteverket med uppgift
              att deklarera inkomster av kapital. För många blir det naturligtvis
              en enkel match, men för många kan det också bli en obehaglig överraskning.
            </seg>
            <seg xml:id="i-98e28f19a6239e42-0">
              Man kommer vid köksborden i Sveriges stugor att fundera över
              skatt på vanliga löner och inkomster som i beskattningen kostar
              en hel del för vissa. Men för andra är det småpengar. Man kommer
              också att vid samma köksbord diskutera intäkterna i form av aktieförsäljning,
              räntor och liknande. Man kommer att inse att 30 % är den beskattning
              som vi ska leverera till staten.
            </seg>
            <seg xml:id="i-0172dd1681d558dd-0">
              Vid samma köksbord är det också aktuellt att fundera över det
              som står under punkt 7 på skattedeklarationen. Längst ned, i ruta
              7, står det fastighetsskatt. Det blir en obehaglig överraskning
              för många. Helt plötsligt går vi från exakta reala kronor som
              ska beskattas över till fiktiva värden som är mer beroende av
              hur grannen har sålt och förvaltat sin fastighet än hur jag själv
              har förvaltat min. Det tycker Kristdemokraterna och jag själv
              är orimligt.
            </seg>
            <seg xml:id="i-8bf8d58d07ee13d3-0">
              Jag har lite funderingar över vad det egentligen innebär när
              finansminister Nuder uttalar sig om att det är dags för en översyn
              av fastighetsskatten. Är detta bara att falskt lura in svenska
              folket i förhoppningar om att det snart blir ett bättre regelverk
              för fastighetsbeskattningen? Kommer vi också framgent att få se
              samma inhumana modell av fastighetsbeskattning som Socialdemokraterna
              har drivit alltför länge, nämligen beskattning på ett enbart fiktivt
              värde? Är det inte dags nu att Kristdemokraternas förslag om ett
              borttagande av den statliga fastighetsbeskattningen realiseras
              så att vi får exakta siffror så att folk vet vad det är frågan
              om och vad de ska beskattas för?
            </seg>
            <seg xml:id="i-3d23b3f89433d2cc-0">
              Kristdemokraterna har i flera debatter fört fram att det är en
              fråga om en beskattning på högst 2 800 kr per villa och 800900
              kr för en hyreslägenhet. Det är dags att bekänna färg om vad finansminister
              Nuders löfte om en översyn av fastighetsbeskattningen egentligen
              innebär.
            </seg>
          </u>
          <note xml:id="i-90bac5ea56c6ec8b-0">
            Överläggningen var härmed avslutad.
          </note>
          <note xml:id="i-7008494ba32203a8-0">
            4 § Hänvisning av ärenden till utskott
          </note>
          <note xml:id="i-62fdcc406746c279-0">
            Föredrogs och hänvisades
          </note>
          <note xml:id="i-27725c8df061e7b9-0">
            5 § Förnyad bordläggning
          </note>
          <note xml:id="i-8ba4e31b9ff91224-0">
            Föredrogs och bordlades åter
          </note>
          <note xml:id="i-97e51c7a088dae77-0">
            6 § Vår relation till den muslimska världen i EU:s grannskapsområde
          </note>
          <note xml:id="i-3b6b218a8dfff553-0">
            Föredrogs
          </note>
          <note type="speaker" xml:id="i-e362f714c090a405-0">
            Anf. 64 URBAN AHLIN (s):
          </note>
          <u who="urban_ahlin_23f18c" xml:id="i-0ea7df04e3be853c-0">
            <seg xml:id="i-61c29dfec660f45f-0">
              Herr talman! Den 1 maj 2004 utvidgades Europeiska unionen med
              tio nya länder. För utrikesutskottet var detta mycket välkommet.
              Utskottet började tidigt ett arbete om hur EU:s relationer med
              det nya grannskapet ska utvecklas. Vi startade arbetsgrupper som
              behandlade Wider Europe An Eastern Dimension . Det är de länder
              som ligger öster om oss. Vi startade också ett arbete med de länder
              som ligger runt Medelhavet i EU:s grannskapsområde, det vill säga
              det som vi har skrivit om i betänkandet den muslimska världen
              i EU:s grannskapsområde.
            </seg>
            <seg xml:id="i-eb278c1f8d990914-0">
              I det betänkande vi ska debattera i dag behandlas relationerna
              mellan väst och den muslimska världen. Fokus är då på Sverige,
              Europeiska unionen och EU:s grannskapsområde. Betänkandet är ett
              eget initiativ från utskottet för att lyfta fram frågan om hur
              våra relationer kan förbättras. Ett enigt utskott står bakom den
              del av betänkandet som behandlar relationen mellan väst och den
              muslimska världen i EU:s grannskapsområde.
            </seg>
            <seg xml:id="i-d3019e1a63cb3fd3-0">
              Vi talar här om ett bredare fenomen än en relation mellan stater.
              De begrepp som används väst och den muslimska världen är per definition
              generaliseringar, men vi har inte tyckt det vara motiverat att
              uppfinna nya begrepp eftersom dessa beteckningar oftast används
              och snabbt ger en förståelse av vad som avses.
            </seg>
            <seg xml:id="i-339bc9aba5f4c4fd-0">
              Utskottet har tagit sig an en ambitiös uppgift. Relationerna
              mellan väst och den muslimska världen låter sig inte lätt beskrivas.
              Det ska betonas att betänkandet inte beskriver en västlig värld
              och en muslimsk värld, utan en rad aspekter på den muslimska världen
              och vår relation till densamma. Beskrivningen bygger på allmänt
              erkända, respekterade och vedertagna undersökningar, böcker, rapporter
              och andra källor. Betänkandet vilar på en grund av vedertagna
              fakta.
            </seg>
            <seg xml:id="i-8562e97712cc5e0c-0">
              Av betänkandet framgår att tillståndet för demokrati och mänskliga
              rättigheter i den muslimska världen i EU:s grannskapsområde är
              djupt bekymmersamt. Berörda regimer har ett stort ansvar för detta.
            </seg>
            <seg xml:id="i-53c80dec7f3db88d-0">
              Utskottet menar att vi genom vår utrikespolitik ska bidra till
              en demokratisk utveckling och ökad respekt för de mänskliga rättigheterna
              i regionen. Det finns inte någonting i islam eller den muslimska
              kulturen som talar mot möjligheterna för en demokratisk utveckling.
              Vi ser mycket positivt på stegen mot demokrati i den muslimska
              världen i EU:s grannskapsområde. Det är viktigt att stödja dessa
              steg. När demokratiseringsprocessen drivs av inhemska aktörer
              är möjligheterna till framgång större. Bristen på jämställdhet
              lyfts fram i betänkandet som ett problem för vår relation. Sverige
              måste oförtrutet arbeta för att stärka kvinnors ställning.
            </seg>
            <seg xml:id="i-558534601b2950b8-0">
              Utskottet menar att bilden av den andre har betydelse. Nedsättande
              och fördomsfulla beskrivningar försvårar en konstruktiv dialog.
              Vi noterar att delar av väst har agerat på ett sådant sätt att
              intrycket av en civilisationernas kamp har stärkts. I betänkandet
              diskuteras de så kallade Muhammedkarikatyrerna. Yttrandefriheten
              är central och innefattar en rätt att diskutera och kritisera
              även religioner, men det finns också ett ansvar att göra det på
              ett sätt som inte förnedrar och kränker. Utskottet menar att islamofobi,
              i likhet med rasism och antisemitism, är ett allvarligt samhällsproblem
              som kraftfullt måste bekämpas.
            </seg>
            <seg xml:id="i-cdaa025e15b9c4d2-0">
              Herr talman! I betänkandet behandlas också ett antal motioner,
              många om Mellanösternkonflikten och Irak. Här är oenigheten större
              mellan partierna, och flera partier har reserverat sig. Utskottet
              har i detta betänkande ett antal tillkännagivanden, bland annat
              att
            </seg>
            <seg xml:id="i-ecdeb638e9400cbb-0">
              Utskottet menar också att det förhållningssätt som kommer till
              uttryck i utskottets övervägande bör prägla Sveriges politik i
              den muslimska världen i EU:s grannskapsområde.
            </seg>
            <seg xml:id="i-0a773480b4cdbd90-0">
              Jag vill bara upprepa vad som slås fast i betänkandet, nämligen
              att en förutsättning för vår relation till den muslimska världen
              i EU:s grannskapsområde är respekt och en beredskap att lyssna
              och lära. Vi kan inspirera, informera och stödja, men vi kan inte
              räkna med framgång om vi försöker pådyvla våra värderingar med
              den överlägsnes attityd. En sådan ansats diskrediterar budskapet.
            </seg>
          </u>
          <note type="speaker" xml:id="i-6b9ed162f761f70b-0">
            Anf. 65 EWA BJÖRLING (m):
          </note>
          <u who="ewa_bjorling_93f4a0" xml:id="i-9ae2135d43ff6300-0">
            <seg xml:id="i-8a6a30398f9bec8d-0">
              Herr talman! Det här är ett betänkande som vi har arbetat med
              under en lång tid, närmare tre år, för att bättre förstå och relatera
              till den muslimska världen. Målet har varit att få en bättre bild
              av hur man kan uppfatta generella och utmärkande drag och hur
              det påverkar oss vid möten mellan olika religiösa grupper, både
              kristna, judar och muslimer. Framför allt ska vi inte hela tiden
              se med våra västerländska glasögon på övriga världen utan ibland
              också försöka tänka från ett annat håll.
            </seg>
            <seg xml:id="i-79e51bb4de5c5453-0">
              Ett exempel där vi skiljer oss åt är ungdomskulturen. Här är
              det allmänt accepterat att ungdomar kan ha flera sexuella relationer,
              dricka alkohol och söka eget självförverkligande. Detta är något
              som av många muslimer betraktas som väldigt dekadent. Sexualiteten
              är förbehållet äktenskapet. Alkohol är inte tillåtet. Det är bara
              en skillnad som är viktig att påpeka för att förstå de farhågor
              som finns i den muslimska världen för ett alltför starkt västligt
              inflytande.
            </seg>
            <seg xml:id="i-49cc1be0b8528b1c-0">
              Vi har med all tydlighet sett hur olika muslimska grupper protesterat
              i varierande former på olika platser över hela världen därför
              att de har känt sig kränkta av publiceringen av Muhammedkarikatyrerna.
              Den stora majoriteten av muslimer har dock manat till lugn och
              betonat att våldsintrycken bara missgynnar islam.
            </seg>
            <seg xml:id="i-29c6cf50abba1537-0">
              Den senaste tiden har vi också läst om hur extrema budskap sprids
              i en del moskéer i Sverige. Man har sålt kassetter med antisemitiskt
              budskap och uttalat sig hatiskt om icke-muslimer, framför allt
              riktat mot judar. Hur vidrigt känns inte det för alla i Sverige
              av judisk härkomst att ständigt bli trakasserade och utsatta för
              hot? Hur vidrigt känns inte det för moderata muslimer att se extremer
              agera? Det är ett fullständigt oacceptabelt agerande. Det gagnar
              ingen, varken muslimer, judar eller kristna. Det är för alla de
              människornas skull som det är hög tid att tydligt ta avstånd från
              extrema radikala krafter och visa att vi inte tolererar det i
              demokratiska länder.
            </seg>
            <seg xml:id="i-3e094589d1d02542-0">
              Därför är det oerhört viktigt att vi gemensamt med den muslimska
              världen samarbetar för att inte extrema grupper ska dra nytta
              av sådana situationer. Långsiktigt krävs det en mer tolerant miljö
              där människor som tillhör olika religioner tillåts leva sida vid
              sida på jämbördiga villkor. För att uppnå det krävs ett öppet
              demokratiskt samhälle där vi vågar ifrågasätta varandras olika
              ståndpunkter med respekten för att vi är och har rätt att vara
              olika. Samtidigt måste det här kunna ske inom ramen för klara
              och tydliga gränser för hur vi uppträder mot varandra.
            </seg>
            <seg xml:id="i-a0c2a09bf6ecb249-0">
              Herr talman! Många konflikter, både stora och små, handlar ofta
              om brist på kunskap. Det är någonting man kan åtgärda genom bättre
              förståelse, som också ger ökad respekt för varandras olikheter.
              Rätten att utöva sin religion måste alltid finnas, men också med
              ett ansvar som gör att man inte skadar andra. Religion ska kunna
              påverka politiken men aldrig överpröva densamma. Det är viktigt
              att slå fast att det aldrig någonsin ska kunna vara acceptabelt
              att göra avsteg från mänskliga rättigheter och demokrati inte
              ens religion kan stå över detta. Lyckas vi sprida demokrati och
              mänskliga rättigheter tillsammans med en större frihet för människor
              kommer vi också åt den viktigaste grogrunden för terrorism.
            </seg>
            <seg xml:id="i-07f393149ee5bc4c-0">
              Det är också viktigt att påpeka att progressiv och modern islam
              i sig inte utgör några hinder för demokrati eller mänskliga rättigheter.
            </seg>
            <seg xml:id="i-a7d5010f3fa21bac-0">
              Det främsta sättet att nå ökad frihet i den muslimska världen
              är att det demokratiska styrelseskicket utvecklas inifrån länderna
              själva, från folket, genom att frihetskraven växer underifrån.
              Först då sker frigörelse för människor på demokratins sanna villkor.
            </seg>
            <seg xml:id="i-586a9b9de6fe292e-0">
              Herr talman! Det som är den största bristen, där jag också vill
              välja att kritisera den muslimska världen, är när det gäller kvinnors
              situation. Den i många muslimska länder totala avsaknaden av kvinnors
              rättigheter är det allra största problemet, som jag ser det. Det
              här tillsammans med för lite frihet, yttrandefrihet och kunskap
              är de nycklar som saknas för en riktig utveckling.
            </seg>
            <seg xml:id="i-2a7d44db53fcd900-0">
              Avsaknaden av kvinnors rättigheter innebär i praktiken att hälften
              av humankapitalet inte används. I värsta fall står 50 % av befolkningen,
              det vill säga kvinnorna, helt utanför samhället. Det är ett oerhört
              slöseri med mänskliga resurser och hindrar utvecklingen inom många
              områden.
            </seg>
            <seg xml:id="i-a07a27472d6f284c-0">
              Kvinnan är inte jämställd i värde eller rättigheter, och hennes
              legala situation är mycket sårbar. I flera av länderna i Mellanöstern
              diskrimineras kvinnor rent civilrättsligt när det gäller både
              arv och skilsmässa. Graden av läskunnighet minskar, och analfabetism
              bland vuxna kvinnor är mycket hög, tillsammans med en galopperande
              arbetslöshet, återigen främst bland kvinnor.
            </seg>
            <seg xml:id="i-d73bfda75f576b03-0">
              Flera internationella studier visar att ökade rättigheter för
              kvinnor, mer utbildning och ett större inflytande medför ett bättre
              liv för många kvinnor, men också högre inkomst per capita, minskad
              korruption, minskad spridning av sjukdomar, som hiv, och en generellt
              sett bättre levnadsstandard.
            </seg>
            <seg xml:id="i-f385bade9b7cbea6-0">
              Naturligtvis varierar synen på jämställdhet, beroende på samhällets
              normer, kultur och religion. Ordet jämställdhet kan också ha olika
              innebörd beroende på vem man frågar. Det finns en rad områden
              där kvinnor och flickor upplever diskriminering som kan beskrivas
              som strukturell eller kulturell. Den gemensamma faktorn är hela
              tiden ändå att det handlar om avsaknad av rättigheter. Många unga
              kvinnor i Mellanöstern har i dag beskuren frihet i allmänhet,
              och i synnerhet när det gäller sexualitet. Det här kontrolleras
              av hierarkiska, ofta patriarkala, normer. Kvinnor har rätt att
              anmäla brott, men i praktiken är det i många fall socialt omöjligt
              för dem att göra någonting åt sin situation. Till detta kommer
              att även polisväsendet många gånger är korrupt.
            </seg>
            <seg xml:id="i-7c037355285121c3-0">
              Herr talman! Sverige har därför ett ansvar att i internationella
              sammanhang föregå med gott exempel och bidra till ökad jämställdhet
              i andra länder, i enlighet med vår grundidé om alla människors
              lika värde och alla individers frihet. Det krävs stora åtgärder
              för att förstärka kvinnors ställning i Mellanöstern. Främst behövs
              en ökad respekt för de mänskliga rättigheterna, att stärka kvinnors
              egen bestämmanderätt över sin sexualitet och minska våldet mot
              kvinnor, unga flickor och barn i alla dess former. Jämlikhet mellan
              kvinnor och män är en mänsklig rättighet. Sverige är ett föredöme
              i detta, och inget skräckexempel, som en del islamistiska organisationer
              uttrycker det.
            </seg>
            <seg xml:id="i-149b15c113de94cb-0">
              Herr talman! De kanaler vi har i dag för att tala med varandra
              om samarbete med den muslimska världen måste stärkas. Ett framtida
              medlemskap för Turkiet skulle vara ett väldigt värdefullt bidrag
              i att utveckla relationer mellan EU och den muslimska världen.
              Ett annat viktigt område är de partinära organisationernas arbete
              och även frivilligorganisationernas arbete. Det offentliga statliga
              biståndet, som kanaliseras via Sida, behöver reformeras och inkludera
              en religiös dimension, där vi får med oss mer kunskap om olika
              kulturella och religiösa värderingar, samtidigt som vi från vårt
              håll lär oss att lyssna bättre för att få ökad respekt. Vi kommer
              aldrig att lyckas med demokratisering om det inte sker på den
              muslimska världens egna villkor. Vår roll måste vara att informera
              och inspirera till egna tankar i mer frihetlig riktning.
            </seg>
            <seg xml:id="i-2d0c805c06cf8376-0">
              Herr talman! Moderaterna delar många av de överväganden som utskottets
              majoritet står bakom i det här betänkandet, men jag vill göra
              några förtydliganden.
            </seg>
            <seg xml:id="i-81643bfcc834669b-0">
              Mellanösternkonflikten är en av vår tids största tragedier, och
              en fredlig lösning är förutsättningen för att kunna skapa långsiktig
              fred och stabilitet i regionen. Israel och Palestina måste båda
              förmås att respektera folkrättens regler, uppfylla relevanta FN-resolutioner
              och skapa en tvåstatslösning där båda sidor kan leva inom säkra
              och erkända gränser.
            </seg>
            <seg xml:id="i-e9b8f798356971be-0">
              Israel har nu dragit sig tillbaka från Gaza, och efter det snart
              förestående israeliska valet hoppas vi få se ytterligare steg
              till fred. För att detta ska vara möjligt krävs också att den
              palestinska sidan, med Hamas i spetsen, uppfyller tre grundvillkor:
              att erkänna Israels existens som stat, att lägga ned sina vapen
              och att fortsatt avstå från våldshandlingar.
            </seg>
            <seg xml:id="i-d11a83a023474646-0">
              Från europeisk sida ska vi fortsätta stödet till färdplanen och
              kvartetten fortsatt främja framstegen i fredsprocessen. För att
              kunna upprätta en palestinsk stat med fungerande säkerhetspolitisk
              och ekonomisk infrastruktur krävs stort stöd från omvärlden. Den
              barriär som Israel nu uppför är bara att djupt beklaga, att den
              över huvud taget behövt komma till stånd. Jag har full förståelse
              för att den har förhindrat många terrordåd, men dess utsträckning
              måste ske i enlighet med folkrätten och inte försvåra för de människor
              som direkt berörs, främst då palestinier.
            </seg>
            <seg xml:id="i-d0799776546d3cc4-0">
              Herr talman! Vi måste ha en bred strategi för demokratiseringsprocessen
              i hela Mellanöstern. Nu ser vi dagligen rapporter om hur oroligt
              det är i Irak. En del talar om gränsen till annalkande inbördeskrig,
              och andra talar om att det redan är inbördeskrig. Det finns många
              krafter som försöker hindra en fredlig utveckling av ett demokratiskt
              Irak. Därför måste det internationella samfundet vara ytterst
              tydligt med att stötta ett skört enat Irak. FN borde visa större
              kraft, och EU kan vara mer tydlig i sitt engagemang för att hjälpa
              till med återuppbyggnaden. Sverige behöver så snart det är möjligt
              öppna ambassaden i Bagdad och fortsatt främja utbytet mellan Sverige
              och Irak.
            </seg>
            <seg xml:id="i-3015e2eae337855b-0">
              I Libanon är det av yttersta vikt att resolution 1559 genomförs
              fullt ut. Det krävs att det sker en upplösning av all libanesisk
              och icke-libanesisk milis, att de avväpnas och upplöses och att
              Libanons suveränitet, enhet och politiska oberoende sker fullt
              ut. Att, som nyligen beslutats, vapen endast får innehas i de
              palestinska flyktinglägren men inte utanför dessa områden räcker
              inte. Det räcker inte heller att Hizbullah, som i dag är ett parti
              med 30 % av rösterna i parlamentet, behåller sina vapen. Det är
              fullständigt oacceptabelt.
            </seg>
            <seg xml:id="i-fc9faaa6eca5b823-0">
              Iran måste agera ansvarsfullt för att bidra till säkerhet i regionen.
              Den viktigaste delen i det just nu är att ge upp ambitionen om
              kärnteknisk utveckling som innebär att Iran kan inneha kärnvapen.
              Den iranska presidentens uttalande om hot mot Israel och förnekelse
              om att Förintelsen ägt rum kan inte nog starkt fördömas av hela
              det internationella samfundet.
            </seg>
            <seg xml:id="i-e8b8e21a0cb44b8b-0">
              Slutligen, herr talman, vill jag yrka bifall till den gemensamma
              alliansreservationen, reservation nr 1. Jag vill tacka mina allianskamrater
              för gott samarbete och påpeka att denna reservation är ytterligare
              ett steg i vårt arbete, som visar att vi börjar forma en tydlig
              gemensam utrikespolitik.
            </seg>
          </u>
          <note type="speaker" xml:id="i-2519ea21f8021039-0">
            Anf. 66 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-760c220dfd8f66aa-0">
            <seg xml:id="i-af2d02b39c6c263b-0">
              Herr talman! I går avgick Laila Freivalds som utrikesminister.
              Det var inte en minut för tidigt. Människor som jag har mött,
              inte minst efter tsunamikatastrofen, har väntat på att detta skulle
              ske. Nu blev det konsekvensen av hennes agerande i samband med
              krisen kring Muhammedkarikatyrerna som föranledde hennes avgång.
              Detta var rimligt. Yttrandefrihet och pressfrihet får man inte
              hantera vårdslöst.
            </seg>
            <seg xml:id="i-62e3aa05d14ed295-0">
              I dag debatterar vi, herr talman, Sveriges relation till den
              muslimska världen. Det är ett stort, mångfasetterat och spännande
              ämne. Vi skulle kunna fokusera detaljer, men jag väljer att i
              mitt anförande koncentrera mig på yttrandefriheten, pressfriheten
              och Sveriges roll inom den europeiska gemenskapen.
            </seg>
            <seg xml:id="i-51e987e168f1ae90-0">
              För åtta år sedan, herr talman, rådde det stor upprördhet i min
              hemstad Uppsala. Denna upprördhet hade sitt ursprung i utställningen
              Ecce Homo, en bildmeditation av konstnären Elisabeth Ohlson Wallin,
              som under kulturnatten 1998 visades i Uppsala domkyrka. Protesterna
              handlade om att Jesus framställdes på ett för många kränkande
              sätt.
            </seg>
            <seg xml:id="i-82b81af9482dab27-0">
              Chockvågen gick genom vårt land och spreds också till andra länder.
              Känslorna var så upprörda att polis inkallades, och utställningsdagen
              gick bombhundar genom domkyrkan. Flera av oss präster hotades
              till livet.
            </seg>
            <seg xml:id="i-b6b62d8d7e326c84-0">
              Herr talman! Denna erfarenhet har lärt mig hur ont det kan göra
              för den enskilda människan när värden som man håller heliga upplevs
              som hotade eller utsätts för kränkning. I tolv år har jag varit
              präst i Svenska kyrkan och tjänstgjort just i Uppsala domkyrka.
              I mitt arbete efter Ecce Homo mötte jag många gånger människor
              som återkom till bilderna och vad de hade gjort med dem på insidan.
            </seg>
            <seg xml:id="i-5987607704dea753-0">
              Även om jag kunde leva mig in i och delvis också förstå upprördheten
              är jag i dag glad att utställningen inte stoppades utan att den
              genomfördes. Den kom att leda till en dialog som pågår än i dag
              inom kyrkor och samfund men också på olika arenor ute i samhället.
              Det handlar om utanförskap, homosexualitet och ytterst vilken
              människosyn vi omfattar.
            </seg>
            <seg xml:id="i-3495e6f4bdd68381-0">
              En storm av vrede har denna vinter spridit sig över världen sedan
              Jyllands-Posten publicerade karikatyrerna av profeten Muhammed.
              När jag nu fått uppleva igen hur religiösa bilder upprört hela
              världen har minnena från Ecce Homo kommit tillbaka.
            </seg>
            <seg xml:id="i-ea9c54992b04f1ca-0">
              Åter ser vi, herr talman, att bilder talar till de djupaste skikten
              hos en människa och att bilder mycket mer än talade eller skrivna
              ord kan provocera och också frammana de mest primitiva instinkter
              och handlingar. Protesterna eskalerade och spreds med hjälp av
              modern teknik och övergick till och med i våldsamma upplopp med
              dödsoffer i flera länder.
            </seg>
            <seg xml:id="i-aae3eb32ac88412d-0">
              Upprördheten utnyttjades av de extrema islamistiska grupper som
              envist förnekar den andres rätt att tänka fritt och att publicera
              sig fritt. Protestyttringarna och våldet tystade mycket effektivt
              rösterna hos de muslimer som kämpar för fria, öppna och toleranta
              samhällen inom den muslimska världen.
            </seg>
            <seg xml:id="i-f3d156ddd71e9daa-0">
              I dag står riksdagsbetänkandet om Sveriges relation till den
              muslimska världen i centrum för vår debatt här i dag. Laila Freivalds
              avgick i går som det första politiska offret efter Muhammedkarikatyrerna
              och det debacle som denna kris har utlöst över världen.
            </seg>
            <seg xml:id="i-f57221faf9c5cf57-0">
              Utskottsmajoriteten har dessvärre enats kring en text som i mitt
              tycke är alltför inställsam mot de radikala krafter som piskade
              upp stämningarna. Man kan till exempel läsa i betänkandet: De
              protester mot karikatyrerna eller nidbilderna av profeten Muhammed
              som publicerats i europeiska tidningar illustrerar vikten av att
              ha kännedom om islam och vad som i den muslimska traditionen betraktas
              som heligt och okränkbart.
            </seg>
            <seg xml:id="i-d4885b8aeda9428d-0">
              Detta skulle kunna tolkas, herr talman, som att svenska riksdagspolitiker
              från majoriteten bokstavligen talat står med mössan i hand och
              ber om ursäkt för allt som västvärlden står för: demokrati, yttrandefrihet
              och pressfrihet. Vår rädsla att kritisera diktaturer i de muslimska
              länderna går som en röd tråd.
            </seg>
            <seg xml:id="i-89294c3dc177140d-0">
              Herr talman! Jag läser vidare: Utskottet noterar att det under
              rådande världspolitiska omständigheter är känsligt att från västs
              sidas formulera en för muslimer trovärdig kritisk analys av den
              muslimska världen. Vilket struntprat!
            </seg>
            <seg xml:id="i-88b2a20ac3b41617-0">
              Självklart ska vi vara stolta i detta land precis som i andra
              västliga demokratier över de friheter vi åtnjuter: tryckfrihet,
              yttrandefrihet och frihet att demonstrera. De har burit upp våra
              västerländska demokratier och gör så än i dag.
            </seg>
            <seg xml:id="i-7c250aa281fb2216-0">
              Faktum är att den svenska regeringen misslyckades fullständigt
              i hanteringen av Muhammedkrisen. Skandinaviska beskickningar sattes
              i brand, muslimska länder kallade hem sina ambassadörer från Danmark,
              och en handelsbojkott mot danska varor iscensattes. Men till skillnad
              från andra länders regeringar reagerade Göran Persson med att
              läxa upp sin danske kollega i tv på bästa sändningstid.
            </seg>
            <seg xml:id="i-4220bb4bd391099a-0">
              Herr talman! Enligt Folkpartiets mening duger det inte att ena
              året bygga en bro som förenar två nordiska länder och gemensamt
              finansiera denna för att bara några år senare säga: Danmarks sak
              är minsann inte vår. Såväl de radikala islamisterna som de muslimska
              reformivrarna noterar i dag att Sveriges regering och riksdag
              inte slår vakt om demokratiska värden när de hotas.
            </seg>
            <seg xml:id="i-7d7923a5152b77c5-0">
              Som kronan på verket satte Laila Freivalds dessutom yttrandefriheten
              på undantag när UD med hennes medgivande agerade för att släcka
              ned den svenska hemsida som publicerade bilderna. BBC rapporterade:
              It is believed to be the first time a Western government has intervened
              to block a publication in the growing row. Det är ord och inga
              visor, herr talman. Yttrandefriheten är satt på undantag.
            </seg>
            <seg xml:id="i-c74a8a44b68cc56c-0">
              I stället för den självspäkning som har präglat den svenska debatten
              efter protesterna och krisen kring Muhammedbilderna borde utskottet
              ha framhävt innebörden i EU:s grundlag, artikel II-71:Var och
              en har rätt till yttrandefrihet. Denna rätt innefattar åsiktsfrihet
              samt frihet att ta emot och sprida uppgifter och tankar utan offentlig
              myndighets inblandning och oberoende av territoriella gränser.
              Mediernas frihet och mångfald skall respekteras.
            </seg>
            <seg xml:id="i-f6f0891931c78b92-0">
              Herr talman! Jag menar att principen om åsikts- och yttrandefrihet
              inte hotar muslimers möjlighet att leva i enlighet med sin religion.
              Mycket av debatten i vårt land har handlat om en fundamental religionsinkompetens.
              Vi ska komma ihåg att en viktig del av kristendomens utveckling
              skedde i dialog med samhällets olika aktörer. Vår föreställning
              om Jesus har till exempel ständigt utmanats. Ibland har det skett
              av träffsäkra konstnärer och författare, ibland av mycket plumpa
              serietecknare.
            </seg>
            <seg xml:id="i-861f649da549a97e-0">
              Under mina tolv år som präst har jag inte en enda påsk eller
              jul kunnat notera att det inte har funnits en enda bild i någon
              tidning av Jesus i krubban eller på korset, ganska provocerande
              för många, men så ska det vara. Varje religion och varje livsåskådning
              tål granskning och prövning och klarar till och med den kränkning
              som det som det kan innebära att fördomsfulla bilder visas eller
              trycks.
            </seg>
            <seg xml:id="i-282b3eca519f26f6-0">
              Varje demokrati måste hålla fast vid tryckfriheten oaktat vilken
              konstnärlig eller intellektuell kvalitet materialet håller så
              länge som bilderna eller texten inte manar till våld och övergrepp
              mot människor och grupper. Om så sker i detta land träder lagen
              om hets mot folkgrupp in. De som har gjort sig skyldiga till brott
              mot denna lag kan lagföras.
            </seg>
            <seg xml:id="i-c55451c6a83a6786-0">
              Herr talman! Vi får inte ge avkall på demokratiska värden bara
              för att protesterna mot Muhammedkarikatyrerna har tagit sig våldsamma
              uttryck. Varje dag ska vi i stället stå upp och försvara yttrandefriheten
              och kräva att också medborgarna i muslimska länder ska kunna uppnå
              och åtnjuta samma demokratiska rättigheter och friheter som vi
              har. Jag är övertygad om att den muslimska världen behöver mer
              frihet, inte mindre.
            </seg>
            <seg xml:id="i-a3bd4de69ea156d8-0">
              Med detta, herr talman, yrkar jag bifall till reservation nr
              1. Jag hänvisar också till det särskilda yttrande som Folkpartiet
              har skrivit som fokuserar yttrandefriheten.
            </seg>
          </u>
          <note type="speaker" xml:id="i-7f200b8b3ba25da6-0">
            Anf. 67 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-96d1acedd3d42701-0">
            <seg xml:id="i-1d482e38c8ff5fa2-0">
              Herr talman! Utrikesministern borde naturligtvis suttit här i
              dag under den här debatten. Vi saknar utrikesministern när riksdagen
              nu med stor enighet lägger fram ett betänkande som vi arbetat
              med i mellan två och tre år i mycket viktiga frågor för Sveriges
              utrikespolitik. Vi kan också konstatera att vi under några år
              haft en svag utrikespolitik. Vi hoppas nu från riksdagens utrikesutskott
              att det arbete vi har lagt ned gemensamt under några år ska bli
              ett stöd inför det arbete som kommer i framtiden. Vi beklagar
              som sagt att vi inte har utrikesministern här och att vi inte
              kan föra en dialog, men vi räknar med att kunna skicka med detta
              inför framtiden.
            </seg>
            <seg xml:id="i-4b16269fc4512897-0">
              Herr talman! I detta betänkande har vi alltså resultatet av två
              tre års arbete över partigränserna i utskottet. Resultatet baseras
              på internationell forskning, analyser och lång politisk erfarenhet.
              Betänkandet handlar om internationella relationer. Uppgiften är
              mycket svår och kan aldrig uttömmas. Behovet av konstruktiva svar
              är mycket stort, ligger exakt rätt i tiden och måste därför tas
              på största allvar. Därför är vi eniga över partigränserna när
              det gäller relationsavsnittet. Det gläder oss alla, tror jag.
            </seg>
            <seg xml:id="i-530a6066b965a482-0">
              Herr talman! Alla känner den 11 september 2001 som det datum
              som förändrade världen för miljoner människor. Nu står vi alla
              inför att finna en lösning, en form för bättre relationer mellan
              väst och den muslimska världen. Detta kräver ansträngningar. Missförstånd
              måste undanröjas. Nedsättande och fördomsfulla beskrivningar och
              demoniseringar av människor från den muslimska världen och människor
              i väst försvårar den konstruktiva dialog som behövs för att hantera
              vår relation i framtiden.
            </seg>
            <seg xml:id="i-d0eec7bdfca2ab5c-0">
              Politiska företrädare, journalister, intellektuella, ja, alla
              behöver fokusera på ökad insikt och förståelse för att kunna bygga
              broar mellan kulturer och religioner och förstärka den kulturella
              och religiösa dialogen från båda sidor. Både den muslimska världen
              och väst har agerat på ett sådant sätt att intrycket av en civilisationernas
              kamp har stärkts. Om vi inte lyckas stoppa detta vanvett står
              vi snart på randen till ett nytt världskrig.
            </seg>
            <seg xml:id="i-72bd2bcfc1da51d7-0">
              Herr talman! I en globaliserad värld med hypersnabb information
              måste vi bli medvetna om att hets, hot och kränkningar mot civilisationer
              snabbt kan tända bränder som kan bli helt omöjliga att släcka.
              Denna verklighet kräver ökad insikt och ökat ansvar. Yttrande-
              och tryckfriheten är en central och omistlig del av demokratin
              och innefattar naturligtvis rätten att diskutera och kritisera
              även religioner. Men det måste också finnas ett ansvar för hur
              man utövar yttrande- och tryckfriheten. Det är både olämpligt
              och dålig etik att förnedra och kränka människors utövande av
              kultur eller religion och personer med avvikande sexuell läggning.
              Det är oförsvarligt. Vi måste eftersträva att upprätthålla en
              ömsesidig respekt och tolerans för dessa som vi tycker helt universella
              värden om vi ska få förtroende för dem.
            </seg>
            <seg xml:id="i-75953c946f31bc4d-0">
              I likhet med rasism och antisemitism betraktar utskottet islamofobi
              som ett allvarligt samhällsproblem som kraftfullt måste bekämpas.
              Det är ett uppdrag för oss alla.
            </seg>
            <seg xml:id="i-160c5118d2a8c8fa-0">
              Herr talman! Rätten att utöva sin religion är central och fastlagd
              i FN:s konventioner för mänskliga rättigheter. Vi är dock också
              medvetna om att fundamentalistisk religionsutövning alltjämt är
              en faktor i konflikter och att sådan religionsutövning sammanblandas
              med politik på ett negativt sätt. Religionen påverkar politiken
              men får naturligtvis inte överpröva den så säger vi i texten,
              och det är helt riktigt. Det är oacceptabelt att med hänvisning
              till religiösa uppfattningar ursäkta brott mot demokrati och mänskliga
              rättigheter.
            </seg>
            <seg xml:id="i-7d33f8416e384c76-0">
              Tillståndet för demokratin och de mänskliga rättigheterna i den
              muslimska världen är djupt bekymmersamt. Det måste vi tillstå
              och stå för. För detta har de berörda regimerna ett stort ansvar.
              Vi kristdemokrater anser att ökad spridning av demokrati minskar
              grogrunden och riskerna för terrorism och krig och leder till
              ökad internationell säkerhet.
            </seg>
            <seg xml:id="i-1d410577e320b8fd-0">
              Herr talman! Målet för den muslimska världen måste vara fria,
              stabila och demokratiska länder där respekten för mänskliga rättigheter
              sätts i främsta rummet. Våld är inte ett legitimt medel för samhällsförändringar,
              och därför måste extrem islamism fördömas. Demokrati byggd på
              alla människors lika värde och rättsstatens principer måste respekteras.
            </seg>
            <seg xml:id="i-4d99f182c5b34d5f-0">
              Kvinnors mycket svaga ställning i den muslimska världen är ett
              allvarligt hinder i våra relationer. Sverige måste därför oförtrutet
              arbeta för att stärka kvinnornas ställning i alla delar av världen.
            </seg>
            <seg xml:id="i-986c9c82f515d057-0">
              Kvinnor och ungdomar förtjänar mycket stora satsningar. Vi vet
              att en lösning av de socioekonomiska problemen i delar av den
              muslimska världen skulle vara ett gott och värdefullt bidrag till
              att förbättra människors livssituation.
            </seg>
            <seg xml:id="i-f94e8b8ff922b5e3-0">
              Herr talman! En viktig förklaring till den muslimska världens
              bristande utveckling är det förtryck som råder i de berörda länderna.
              Det handlar om regimernas maktmissbruk och misskötsel av samhällsstyret
              som hårt drabbar medborgarna. EU:s grannskapspolitik kan bidra
              till målet om fria, stabila och demokratiska länder i det här
              området. Ett EU-medlemskap för det muslimskt präglade Turkiet
              skulle vara ett värdefullt bidrag till bättre relationer mellan
              EU och de muslimska länderna.
            </seg>
            <seg xml:id="i-89291b579e75d4a3-0">
              Herr talman! Sverige har som alliansfritt land med lång demokratitradition
              en komparativ fördel som bör tas till vara i arbetet med relationen
              till den muslimska världen. Sveriges riksdag bör därför bidra
              till demokratidialogen som ett komplement till regeringens utrikespolitik.
              Partiernas demokratiarbete förtjänar att lyftas fram. Kontakterna
              med andra partier är mycket värdefulla för alla parter. Detta
              gäller inte minst i förhållande till den muslimska världen i EU:s
              grannskapsområde.
            </seg>
            <seg xml:id="i-7dc25134eed8bb27-0">
              Herr talman! Arbetsgruppen har konstaterat att Sidas förslag
              till strategier saknar referenser till den religiösa dimensionen,
              vilket är en stor brist. Religionen har en central roll i den
              muslimska världen, och vårt biståndsarbete måste bygga på en större
              medvetenhet om religiösa och kulturella värderingar. Den strategi
              som regeringen nu utarbetar bör därför tillföras dessa värderingar
              samt föreslå insatser för att främja den religiösa och kulturella
              dialogen.
            </seg>
            <seg xml:id="i-2efedbc850fa07d8-0">
              Sverige behöver en samlad strategi för alla politikområden i
              förhållande till den muslimska världen. En sådan strategi måste
              beakta behovet av sammanhållna politiska insatser för att stärka
              demokrati och mänskliga rättigheter. Sverige har ett antal institutioner
              för dialogskapande, och dessa måste snarast stärkas.
            </seg>
            <seg xml:id="i-2196dcacb50ba150-0">
              Herr talman! IsraelPalestina-konflikten försvårar en positiv
              utveckling av relationerna mellan väst och den muslimska världen.
              En fredlig, hållbar och rättvis lösning av den israelisk-palestinska
              konflikten skulle underlätta utvecklingen mot demokrati, stabilitet
              och ekonomiskt välstånd i hela Mellanösternregionen. Parterna
              måste förmås att respektera folkrättens regler och genomföra relevanta
              FN-resolutioner. En fred måste bygga på en tvåstatslösning där
              båda sidor kan leva inom säkra och erkända gränser. Hamas och
              andra fraktioner måste nu förmås att avstå från våld och erkänna
              Israels existensberättigande. Det är djupt beklagligt att den
              barriär som Israel uppför över huvud taget har behövt komma till
              stånd.
            </seg>
            <seg xml:id="i-46034e5b98228f05-0">
              Herr talman! Såsom konflikten i Irak har utvecklats försvårar
              också den relationerna mellan den muslimska världen och väst.
              En vanlig tolkning av händelserna i Irak från muslimsk sida är
              att västvärlden vill dominera den muslimska världen och ta kontroll
              över dess tillgångar och att väst ser islam som sin fiende.
            </seg>
            <seg xml:id="i-502a923ad2dd6f70-0">
              Visst är det en stor lättnad att Saddam Husseins regim har försvunnit.
              Tyvärr finns det starka krafter som motverkar en fredlig och demokratisk
              utveckling i Irak. Problemen är stora: självmordsattentat, kidnappningar
              och sabotage tillhör vardagen och drabbar framför allt civila
              irakier. FN borde här ha förmåga att axla en större och tydligare
              roll i Irak.
            </seg>
            <seg xml:id="i-0ad955aae13e24f8-0">
              Det är viktigt att också EU kan visa ett tydligare och mer konstruktivt
              politiskt engagemang för att bistå i återuppbyggnaden och demokratiseringsprocessen
              i Irak.
            </seg>
            <seg xml:id="i-2662d3841ce9a57e-0">
              Herr talman! Det är också ytterst allvarligt att den iranske
              presidenten uttalat upprepade hot mot Israel och förnekat att
              Förintelsen har ägt rum.
            </seg>
            <seg xml:id="i-b363d317e580d42f-0">
              Herr talman! Avslutningsvis vill jag säga att relationerna till
              Mellanöstern måste få världens fokus i ännu högre grad. Sverige
              och EU måste verka för internationella fredsstyrkor för att uppnå
              en stabil vapenvila och säkerhet och främja en effektiv fredsprocess.
              Försoning mellan stridande folkgrupper är den största utmaningen
              i Mellanöstern. Detta kan endast ske genom en öppen och allsidig
              dialog.
            </seg>
            <seg xml:id="i-bdda2610ac2a3939-0">
              Med detta, herr talman, vill jag dels instämma i de tillkännagivanden
              som vi tillsammans gör för regeringen, dels yrka bifall till reservation
              1, den första delen.
            </seg>
            <seg xml:id="i-01f8a4f1cb902546-0">
              Jag vill passa på och tacka för ett gott samarbete inom utrikesutskottet
              de här två åren, som har varit mycket givande.
            </seg>
          </u>
          <note type="speaker" xml:id="i-f3d9ddf41d752d0e-0">
            Anf. 68 ALICE ÅSTRÖM (v):
          </note>
          <u who="alice_astrom_a6a363" xml:id="i-1fcc2236b81264e2-0">
            <seg xml:id="i-5ee04629607d4141-0">
              Herr talman! När vi i dag debatterar betänkandet Vår relation
              till den muslimska världen i EU:s grannskapsområde är det resultatet
              av ett långt arbete i utskottet, som flera talare tidigare har
              sagt. I en arbetsgrupp i utrikesutskottet tog man på sig det stora
              arbetet att faktiskt skaffa sig mer kunskap, mer kompetens om
              den muslimska världen. Det här arbetet har varit gediget.
            </seg>
            <seg xml:id="i-72c1d46c2fe5b040-0">
              Tyvärr är det inte jag som har suttit i arbetsgruppen, utan Vänsterpartiet
              har haft Sermin Özürküt som representant i arbetsgruppen. Men
              tyvärr är Sermin nu sjukskriven och kan inte få vara med och debattera
              slutprodukten av detta arbete. Det kan jag bara djupt beklaga,
              för jag vet vilket oerhört arbete arbetsgruppen har lagt ned.
            </seg>
            <seg xml:id="i-adb266068cf038ac-0">
              För Vänsterpartiet är det här en oerhört viktig fråga. Det här
              kan vara en av de viktigaste framtidsfrågorna. Hur kan vi relatera
              till varandra i världen? Vilka utgångspunkter har vi, och vilken
              förståelse och kunskap har vi om varandra?
            </seg>
            <seg xml:id="i-2f11b134f225b927-0">
              Det var en grannlaga uppgift som arbetsgruppen tog på sig, men
              jag tycker att den på flera områden har gjort ett mycket bra och
              gediget arbete. Jag vill ändå lyfta fram en del av problematiken
              när man ska göra ett betänkande som rör ett område i världen.
            </seg>
            <seg xml:id="i-89ab950900beee6c-0">
              För Vänsterpartiet är egentligen den grundläggande ståndpunkten,
              oavsett om det gäller relationen till den muslimska världen, om
              det gäller relationen till den kristna världen eller till den
              judiska världen, att FN:s MR-konventioner är de som ska vara giltiga,
              oavsett vilken typ av samhälle det handlar om, oavsett vad det
              finns för religion. Med den utgångspunkten kan man också genom
              beskrivningen i betänkandet av bristerna när det gäller mänskliga
              rättigheter, yttrandefrihet, tryckfrihet och demokrati se att
              man i många av länderna i den muslimska världen är långt ifrån
              att uppnå FN:s MR-konventioner.
            </seg>
            <seg xml:id="i-2e5d71a5086e8af9-0">
              För oss är också utgångspunkten FN:s barnkonvention. Tittar man
              på den muslimska världen utifrån perspektivet barnkonventionen
              ser man stora brister när det gäller barns rätt att kunna växa
              upp i frihet, i demokrati, till ett fritt tänkande och ett fritt
              väljande av vilken religion eller vilken inriktning man vill ta
              i livet.
            </seg>
            <seg xml:id="i-cefeb0470d98ba81-0">
              Om man har FN:s kvinnokonvention som grundbult och tittar på
              den muslimska världen utifrån det perspektivet kan man se att
              det är oerhörda brister när det gäller kvinnors rättigheter.
            </seg>
            <seg xml:id="i-c7e7abe7dc5c23de-0">
              Men den viktiga utgångspunkten för Vänsterpartiet är att vi behöver
              göra en sådan här granskning av hela världen.
            </seg>
            <seg xml:id="i-8d83959cbcbbb5c3-0">
              Det finns en risk med det här betänkandet, och jag ska ta upp
              några exempel där man snarare än att öppna för en dialog riskerar
              att skapa en klyfta. Jag kan ta exemplet där utskottet skriver
              att auktoritära regimer ofta använder islam som ett sätt att legitimera
              sitt styre och ursäkta brister i demokrati och mänskliga rättigheter
              samt som ett sätt att vända befolkningens frustration mot yttre
              fiender. Och det är en sanning.
            </seg>
            <seg xml:id="i-4f8a890886d516dd-0">
              Men vi vill ändå understryka att det här inte bara gäller islam.
              Det är ett sätt som praktiskt taget alla religioner har använts
              på av auktoritära regimer. Om man tittar på historien i ett bredare
              perspektiv ser man att det är ett sätt som har använts av alla
              makthavare som har sett sin ställning vackla eller hotas. Det
              är ju ingenting som är särskilt betecknande för den muslimska
              världen.
            </seg>
            <seg xml:id="i-a06d7f415f41e982-0">
              Nu är grundinställningen i betänkandet att det är den muslimska
              världen som vi just nu granskar och diskuterar. Men det finns
              en risk att med den typen av skrivningar faktiskt bortse från
              att det här är en beskrivning som kan användas för alla religioner
              och i andra delar av världen.
            </seg>
            <seg xml:id="i-2c6526079baa0783-0">
              Man beskriver också att den extrema islamismen hävdar att islams
              regelsystem och rättstradition kan och bör utgöra statens ordning
              och att våld är ett legitimt medel för att uppnå en islamisering
              av samhället. Det tar utskottet bestämt avstånd från som medel
              för att nå politiska eller andra mål. Alla religioner som har
              ett regelsystem som överordnas de politiska förhållandena har
              en stark benägenhet att rättfärdiga våld. Det är faktiskt inte
              alls så länge sedan som religionen var överordnad politiken i
              Europa och utnyttjades för att rättfärdiga våldshandlingar.
            </seg>
            <seg xml:id="i-583a3a12aa64d4d9-0">
              Det är viktigt att man sätter frågan i ett större perspektiv.
              Det finns en fara när man beskriver det som händer i den muslimska
              världen, och som är en sanning och en verklighet, att man gör
              islam ansvarig och säger att det är islam som i grunden har skapat
              det här, trots att vi kan se det runtom i världen. Vi tycker att
              det är viktigt att understryka, även om betänkandet är fokuserat
              på den muslimska världen och företeelser inom den muslimska världen,
              att man inte kan bortse från att det här också genom historien
              har skett runtom i världen inom olika religioner.
            </seg>
            <seg xml:id="i-6b47de19d18a660d-0">
              Ändå vill jag betona att det som beskrivs av utskottet, det som
              är utgångspunkten, är korrekt. Det är korrekta beskrivningar,
              men man måste sätta in dem i en relation. Annars riskerar vi,
              när vi diskuterar vår relation till den muslimska världen, att
              få en debatt som ökar klyftan snarare än att överbrygga den, som
              är målsättningen.
            </seg>
            <seg xml:id="i-f760fba57f41b798-0">
              Men, herr talman, även med den här kritiken av betänkandet måste
              jag sammanfattningsvis säga att det är ett viktigt betänkande,
              och de tillkännagivanden som finns i betänkandet står Vänsterpartiet
              bakom.
            </seg>
            <seg xml:id="i-0a8079139afa5586-0">
              Herr talman! Jag vill också lite kort beröra frågan om yttrandefrihet.
            </seg>
            <seg xml:id="i-bcdc8523590f38da-0">
              Det är viktigt att försvaret för yttrandefriheten är tungt vägande.
              Yttrandefrihet kan vi aldrig säga nej till. Yttrandefriheten är
              en viktig grundprincip i demokratin. Men vi inför begränsningar
              i yttrandefriheten. Det har vi gjort i svensk lagstiftning. Och
              bedömningarna är olika i olika länder som har yttrandefrihet.
              Därför är det självklart att man också kan diskutera när yttrandefrihetens
              gränser överskrids. Det är viktigt att den debatten hålls levande
              i en demokrati, att vi inte en gång för alla säger att det här
              är yttrandefriheten och yttrandefrihetens gränser. Bara under
              den tid som jag själv har suttit i riksdagen, sedan 1994, har
              vi faktiskt genomfört förändringar som har påverkat yttrandefriheten
              och dess räckvidd.
            </seg>
            <seg xml:id="i-037c1ec2177f6626-0">
              Men det allra viktigaste är, även när man försvarar yttrandefriheten,
              att man måste poängtera det ansvar som följer med yttrandefriheten.
              Man måste också skilja på debatten om vad som är lämpligt att
              trycka och kravet på en förändrad lagstiftning. Det får aldrig
              bli så att vi blir tysta när kränkande bilder publiceras. Det
              får aldrig bli så att vi säger att nu har vi yttrande- och tryckfrihet,
              så därför kan vi inte ens debattera huruvida publiceringen var
              lämplig eller inte, eller säga att man borde ta sitt ansvar när
              man publicerar. Det är lika viktigt för demokratin att vi debatterar
              våra grundlagar, våra demokratiska rättigheter och gränsdragningar
              för dessa. Jag tycker, herr talman, att utskottet i sin beskrivning
              av Muhammedkarikatyrerna har lyckats göra en mycket bra avvägning
              i denna svåra fråga.
            </seg>
            <seg xml:id="i-75ec5f5ca5d46f38-0">
              Herr talman! Avslutningsvis ska jag gå in på IsraelPalestina-konflikten.
              Vänsterpartiet har i detta betänkande ett särskilt yttrande när
              det gäller IsraelPalestina, men vi kommer i voteringen att stödja
              Miljöpartiets reservation.
            </seg>
            <seg xml:id="i-0eda9b5ba54ced3e-0">
              IsraelPalestina-konflikten är en av vår tids svåraste konflikter.
              Den har betydelse för utvecklingen i hela Mellanöstern och kan
              ha betydelse för en mycket större region.
            </seg>
            <seg xml:id="i-6e143a95fcf72ecf-0">
              Israel bryter gång på gång mot folkrätten. När Israel ger med
              ena handen och drar tillbaka bosättningarna i Gaza, som vi ser
              som ett positivt steg i en fredsprocess, och samtidigt tar med
              den andra handen och utökar bosättningarna på västbanken, kan
              man inte se det som ett steg i en fredsprocess. När Israel, för
              att skydda sig själv mot terrorbombningar, bygger en säkerhetsmur
              men gör det på framför allt palestinsk mark, på ockuperat område,
              då går det inte att säga att det är en säkerhetsbarriär för att
              skydda sig. Då måste man se att det är ett sätt att skapa nya
              gränser inför kommande fredsförhandlingar.
            </seg>
            <seg xml:id="i-8a21c5746121e686-0">
              Betänkandet och majoritetens text kring IsraelPalestina-konflikten
              är i många fall väldigt nyanserade och tar upp problematiken på
              ett bra sätt. Men man ser fortfarande inte klart och tydligt att
              Israel är den starka parten. Att ställa krav på palestinierna
              i lika stor utsträckning som på Israel blir orealistiskt när palestinierna
              inte får en möjlighet att uppfylla dessa krav.
            </seg>
            <seg xml:id="i-f59e115e7fd18b51-0">
              Vi har sett genom åren hur EU har gett bistånd till att bygga
              upp institutioner när det har varit lugnare perioder som sedan
              jämnats med marken av israelerna. Sedan anklagar vi palestinierna
              för att de inte kan bygga upp ett demokratiskt styre inom sina
              områden. När man inte ser den starka kopplingen med Israel som
              den starka parten och palestiniernas möjligheter att uppfylla
              det vi kräver, då finns det fortfarande brister i möjligheten
              att lösa konflikten.
            </seg>
            <seg xml:id="i-0e95110e200a4a3a-0">
              Herr talman! Den sista frågan som jag ska beröra är kriget i
              Irak. Här finns en klar skiljelinje mellan Vänsterpartiet och
              övriga partier i Sveriges riksdag. Enligt Vänsterpartiet är Irak
              fortfarande ockuperat. Det kommer inte att bli någon fred i Irak
              förrän ockupationen upphör.
            </seg>
            <seg xml:id="i-3658f9587f8f679b-0">
              Frågan om Irak är väldigt viktig för folkrätten. När USA utan
              FN:s medgivande gick in och angrep Irak var det ett folkrättsbrott.
              Men när USA sedan hjälper till att tillsätta en interimsregering
              och att skapa val, samtidigt som man fortsätter ockupationen och
              låter regeringen be en att stanna kvar, då är det inte längre
              ett folkrättsbrott, säger flera. Det här är ett sätt att se till
              att stormakten med militär kraft kan begå folkrättsbrott, sedan
              tillsätta en regering och utöva påtryckningar och sedan få det
              legitimerat. För Vänsterpartiet är det nödvändigt att USA slutar
              att ockupera Irak och lämnar området och att FN får ta över ansvaret
              för säkerheten i Irak.
            </seg>
          </u>
          <note xml:id="i-b498c07c51b6829b-0">
            Med det här, herr talman, yrkar jag bifall till reservation 5.
          </note>
          <note type="speaker" xml:id="i-3dd13968d11f816b-0">
            Anf. 69 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-96d1acedd3d42701-1">
            <seg xml:id="i-b3aadcd7163389b5-0">
              Herr talman! Alice Åström markerar på ett väldigt tydligt sätt
              ut Vänsterpartiet från oss övriga i debatten genom att säga att
              vi gör skillnad på den muslimska världens religiositet och den
              västliga världens. Så är det ju inte. Alice Åström skruvar alltså
              texten väldigt hårt när hon säger att man inte angriper felaktig
              religiositet i yttrandet. Det står faktiskt att religionen inte
              får överpröva demokrati och mänskliga rättigheter. Det gäller
              alla religioner. Det gäller våra religioner och det gäller historien,
              så det finns inget undantag. Alice Åström skruvar det väldigt
              hårt när hon säger att vi angriper den muslimska världen.
            </seg>
            <seg xml:id="i-bb6abc499b630baa-0">
              Anledningen till att den belyses just nu är naturligtvis aktualiteterna
              i Mellanöstern, att vi just nu upplever att vi behöver ha ett
              verktyg och vill belysa vad det är som händer, vad det är för
              problem och hur vi ska möta dem. Vi kan naturligtvis heller inte
              släppa våra egna värderingar när vi ska ha en dialog.
            </seg>
          </u>
          <note type="speaker" xml:id="i-75f1e39d0a078701-0">
            Anf. 70 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-1">
            <seg xml:id="i-73e963378114868b-0">
              Herr talman! Då har Holger Gustafsson inte riktigt lyssnat på
              vad jag sade. Vad jag betonar är läsandet av betänkandet. När
              man koncentrerar sig på den muslimska världen är det självklart
              att det är den muslimska världen som man relaterar till.
            </seg>
            <seg xml:id="i-7f4e824b7d124197-0">
              Jag står bakom betänkandet och har inte något särskilt yttrande.
              Men vad jag försökte belysa är hur det kan läsas och ses. Jag
              inser och den diskussionen har vi haft i utskottet att det inte
              går att efter varje avsnitt och när man har sagt någonting om
              den muslimska världen skriva en mening om att det här har hänt
              i andra religioner genom historien. Det är självklart att det
              inte går att skriva ett betänkande på det sättet.
            </seg>
            <seg xml:id="i-dc7e24a38acb328c-0">
              Vad jag försökte lyfta fram, och som jag tror är viktigt att
              vi lyfter fram i den här debatten, är att vi har fokus på den
              muslimska världen och att inte heller andra religioner, vår egen
              kultur och vår egen historia är fläckfria. Det finns också med
              i inledningen av betänkandet. Sedan glömmer man bort det och läser
              bara de här meningarna. Jag tycker att det vore synd om man såg
              betänkandet på det sättet. Där tror jag faktiskt att vi är helt
              överens.
            </seg>
          </u>
          <note type="speaker" xml:id="i-5f25fc6e9e17a3e2-0">
            Anf. 71 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-96d1acedd3d42701-2">
            <seg xml:id="i-3b3f9e484c363fa2-0">
              Herr talman! Man behöver inte läsa det på det sätt som Alice
              har gjort. Vi har gett ordentlig kritik både till vår egen historia
              och till vår egen bakgrund just för att visa att det finns och
              har funnits problem över hela världen. Vi har försökt att hålla
              en god balans i det sammanhanget.
            </seg>
            <seg xml:id="i-f38e0ea70cfbe950-0">
              Jag vill bara beklaga att Vänsterpartiet, visserligen formellt
              inom ramen, på det här sättet vill markera ut sig. Det är beklagligt.
              Det försvagar regeringens politik. Det drabbar naturligtvis vårt
              land. Vi skulle kunna spela en annan roll. Utskottet belyser hur
              vi skulle kunna spela en annan roll. Vi uppmanar regeringen att
              ta nya tag på nya sätt och att riksdagen ska göra det med oss
              ledamöter som verktyg.
            </seg>
            <seg xml:id="i-a43fb8edda27b3dd-0">
              Det engagemanget skulle vi vilja stå bakom till hundra procent,
              men då möter vi dessa men från Vänsterpartiets sida. Det är synd.
              Jag beklagar det.
            </seg>
          </u>
          <note type="speaker" xml:id="i-aac9f980bd3f2601-0">
            Anf. 72 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-2">
            <seg xml:id="i-d10342ddf73e1e5b-0">
              Herr talman! Jag tycker att det är att dra detta väldigt långt.
              Att det skulle försvaga hela betänkandet och försvaga Sveriges
              politik på det här området att jag här i talarstolen visar på
              att det kan finnas problem med skrivningarna och att det kan läsas
              på det här sättet är att tillmäta Vänsterpartiet en väldigt stor
              betydelse.
            </seg>
            <seg xml:id="i-13d0071fa279a46b-0">
              Vänsterpartiet står bakom betänkandet. Vänsterpartiet har ju
              genom Sermin Özürküt funnits med i arbetet med framtagandet av
              det. När jag, som inte har varit med i den långa processen och
              debatten, läser betänkandet kanske jag läser det med andra ögon.
              Det får mig att inse att många som inte har varit med i processen
              också kan tolka saker och ting som jag har gjort när jag har läst
              det.
            </seg>
            <seg xml:id="i-6b24c328ff547a4c-0">
              Det har varit viktigt att lyfta fram det. Jag tycker också att
              det är viktigt att betona att Vänsterpartiet står bakom betänkandet,
              och att vi står bakom tillkännagivandet. Även i denna svåra fråga
              måste vi kunna debattera och ha en öppenhet för att vi inte alla
              tycker exakt likadant. Jag tror att det gynnar dialogen om vi
              också kan ha en öppen dialog och ha olika sätt att se på det och
              olika infallsvinklar när vi i grunden faktiskt står bakom slutsatserna.
            </seg>
          </u>
          <note type="speaker" xml:id="i-8a5501a0d8be9d5c-0">
            Anf. 73 CECILIA WIKSTRÖM (fp) replik:
          </note>
          <u who="cecilia_wikstrom_7c6a2b" xml:id="i-760c220dfd8f66aa-1">
            <seg xml:id="i-8b912dce1687650c-0">
              Herr talman! Alice Åström sätter likhetstecken mellan alla religioner
              och den islamisering som vi vill lyfta fram i betänkandet. Det
              tycker jag är att göra det lite enkelt för sig. Lite högre grad
              av problematisering tycker jag att detta föranleder.
            </seg>
            <seg xml:id="i-ca7559c14378f70f-0">
              Holger Gustafsson har på ett förtjänstfullt sätt lyft fram detta.
              Jag vill också poängtera att jag vänder mig mot denna förenkling.
            </seg>
            <seg xml:id="i-229cad0146e07277-0">
              Islam, islamisering och radikal islamism är någonting annat än
              religion i allmänhet. Religion är något mer än ett opium för folket.
              Det tycker jag att Alice Åström också bör tänka på. Religion kan
              innebära livskvalitet, gemenskap och delaktighet. Det vill jag
              verkligen understryka.
            </seg>
            <seg xml:id="i-b324cd70206f634a-0">
              Radikal islamism kan inte förklaras med kriget i Irak. Radikal
              islamism kan inte heller förklaras med konflikten mellan Israel
              och Palestina. Den kan inte heller förstås mot bakgrunden av social
              utsatthet eller fattigdom. Det visar attackerna i London förra
              sommaren.
            </seg>
            <seg xml:id="i-a30b045c19861ded-0">
              Detta tycker jag är viktigt att lyfta fram. Den svenska vänstern
              lever i villfarelsen att terrorism och islamisering upphör bara
              trupperna lämnar Irak. Så enkelt är det inte. Det är orealistiskt.
            </seg>
            <seg xml:id="i-bfc3692c87e6e6c8-0">
              Herr talman! Vi som har privilegiet att växa upp och leva i Sverige,
              en gammal demokrati som inte har haft krig på snart 200 år, har
              ett särskilt ansvar att försvara demokratin när den hotas inte
              bara nära utan också långt borta, till exempel i Irak.
            </seg>
          </u>
          <note type="speaker" xml:id="i-d41df1863f951d48-0">
            Anf. 74 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-3">
            <seg xml:id="i-20f40fedc5babf76-0">
              Herr talman! Jag instämmer helt. Det vore fruktansvärt naivt
              och dumt om Vänsterpartiet trodde att radikal islamism och all
              terrorism skulle försvinna om USA:s trupper lämnade Irak. Hade
              Vänsterpartiet stått för en sådan linje hade jag, som utrikespolitiskt
              ansvarig i partiet, haft problem. Det är ju att göra en väldigt
              förenklad bild av Vänsterpartiets politik.
            </seg>
            <seg xml:id="i-767e9f45339326b0-0">
              Vänsterpartiet lyfter upp både Irak, konflikten i Israel, att
              detta borde utnyttjas av andra politiska krafter och att det faktiskt
              skapar en frustration. Vi poängterar också att det inte är enda
              anledningen till att terrorism har uppstått genom historien i
              olika samhällen och med olika mål. Det hänger inte alls ihop med
              om USA befinner sig i Irak eller inte. Det behöver inte alls hänga
              ihop med IsraelPalestina-konflikten. Vi kommer ju att debattera
              detta också i nästa betänkande Internationell terrorism . Där
              finns det väldigt många komplexa frågor som inte enkelt kan förklaras
              med vare sig fattigdom, islamism eller någon annan religion eller
              politisk inriktning.
            </seg>
            <seg xml:id="i-7cba012482d87f50-0">
              Det är mer komplicerat.
            </seg>
            <seg xml:id="i-f98666d5280b03ab-0">
              Om man inte ser vilka faktorer som påverkar situationen och lyfter
              fram dem i debatten tror jag inte att vi har möjlighet att någonsin
              komma framåt och nå målet att vi ska få terrorismen att minska
              och på sikt upphöra.
            </seg>
          </u>
          <note type="speaker" xml:id="i-52b38cf5a956a25b-0">
            Anf. 75 CECILIA WIKSTRÖM (fp) replik:
          </note>
          <u who="cecilia_wikstrom_7c6a2b" xml:id="i-760c220dfd8f66aa-2">
            <seg xml:id="i-a639f6f9821b25bf-0">
              Herr talman! Jag vill tacka Alice Åström för detta förtydligande.
              Jag skulle vilja att du förklarar lite mer hur du ser på religionerna.
              Det förenklade resonemang som inledde ditt anförande, nämligen
              att alla religioner går att likställa med det som nu sker i den
              islamiseringsprocess som blåser över världen, lyckades du inte
              förklara även om du problematiserade ett steg vidare när det gäller
              Irak.
            </seg>
            <seg xml:id="i-abb1b872249cc49a-0">
              Jag vill uppehålla mig något vid Irak. USA och de allierade vann
              kriget, men de har inte vunnit freden. Därom är vi nog överens.
            </seg>
            <seg xml:id="i-522eb1c9aa7be1df-0">
              Min utgångspunkt är att vi borde bidra mer. I stället för att
              bara ensidigt fördöma, som den svenska vänstern gör och har gjort,
              borde vi ta ett aktivt utökat ansvar för att säkerställa såväl
              freden som den demokratiska processen så att också Irak en gång
              kan åtnjuta det som vi har, nämligen alla friheter och respekt
              för de mänskliga rättigheterna.
            </seg>
            <seg xml:id="i-8b226185eaff5aa0-0">
              Det är terrorgrupperna, ofta med islamistiska förtecken, som
              har trappat upp våldet. Jag tycker att Alice Åström och hennes
              parti ofta inte alltid sätter likhetstecken och säger att det
              är USA:s och de allierades fel att det ser ut som det gör.
            </seg>
            <seg xml:id="i-5fd0d0415cb30dcc-0">
              Vill Alice Åström i stället förklara för mig på vilket sätt den
              svenska vänstern skulle vilja bidra till att freden erövras i
              Irak och på vilket sätt vi som nation och inom EU skulle kunna
              påverka utvecklingen i gynnsam riktning?
            </seg>
          </u>
          <note type="speaker" xml:id="i-7b1cf38f0e2ee5ad-0">
            Anf. 76 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-4">
            <seg xml:id="i-ef769ee2c088060a-0">
              Herr talman! Jag önskar att de här två minuterna hade räckt till
              att diskutera både religionerna och hur vi ser på dem och hur
              man ska kunna stärka freden i Irak. Det återkommer i fler debatter.
            </seg>
            <seg xml:id="i-077222b50f37565b-0">
              Jag börjar med den sista frågan.
            </seg>
            <seg xml:id="i-8fdf7e7f4e4cd910-0">
              För Vänsterpartiet är det väldigt tydligt att så länge ockupationen
              av Irak och så länge USA och alliansen har sina trupper kvar i
              Irak går det inte att skapa fred. Vi ser hur antalet civila dödsoffer
              ökar från dag till dag. Vi ser hur extrema grupper nu utnyttjar
              situationen. Det börjar närma sig randen till ett inbördeskrig.
            </seg>
            <seg xml:id="i-c3533dd2e79ee893-0">
              Det finns flera grupperingar i Irak, men även i länder runtomkring
              som utnyttjar situationen och underblåser konflikterna och använder
              religionen som ett medel för att underblåsa och förvärra situationen
              i Irak.
            </seg>
            <seg xml:id="i-86a3f7e0ac545874-0">
              För Vänsterpartiet är det tydligt. Ockupationsmakterna måste
              lämna. FN måste gå in med större trupper och ta ett större ansvar.
              Det är också viktigt att det inte är soldater från dem som nu
              ockuperar. Jag anser att Sverige i så fall skulle vara berett
              att bidra på ett helt annat sätt än vad Sverige kan bidra i dag.
            </seg>
            <seg xml:id="i-2d2b3cb9e4ea6883-0">
              För mig är det tydligt. När det är fråga om en ockupation och
              när det är fråga om ett folkrättsbrott anser jag att Sverige inte
              bör delta i denna ockupation och i detta folkrättsbrott. Där drar
              jag en tydlig gräns. När ockupationen upphör ska Sverige vara
              en aktiv del i dialogen, både militärt, civilt och politiskt vid
              uppbyggnaden av Irak. Det är ett ansvar som vi också har.
            </seg>
          </u>
          <note type="speaker" xml:id="i-60cef77845b203c7-0">
            Anf. 77 ANNIKA QARLSSON (c):
          </note>
          <u who="annika_qarlsson_6d41d7" xml:id="i-0a962b52026caa9f-0">
            <seg xml:id="i-86358329713e71a1-0">
              Herr talman! Centerpartiet välkomnar detta betänkande och delar
              utskottets förhoppning om att det ska bidra till en utvecklad
              och förbättrad relation till den muslimska världen i EU:s grannskapsområde.
              Att öka förståelsen och bygga broar mellan länder och kulturer,
              men kanske främst mellan människor, är oerhört viktigt för vår
              gemensamma framtid. Centerpartiet står bakom betänkandet, men
              jag yrkar också bifall till reservation 1, där vi är fyra partier
              som ytterligare förtydligar vissa delar, det som tas upp under
              punkt 7.
            </seg>
            <seg xml:id="i-d35a398023cad8ec-0">
              Centerpartiet vill att Sverige för en aktiv utrikespolitik, en
              utrikespolitik som bidrar till demokratisk utveckling och ökad
              respekt för de mänskliga rättigheterna. Detta gäller inte minst
              i kontakterna med den muslimska världen i EU:s grannskap. En fråga
              som särskilt måste beaktas i detta arbete är den bristande jämställdheten
              som flera talare före mig har lyft fram. Det är ofta beskrivet
              som ett av arabvärldens främsta problem. Det finns en diskriminering
              som gör att kvinnor kan utsättas för våld utan att gärningsmannen
              riskerar några som helst repressalier, en diskriminering som ofta
              till och med vilar på laglig grund.
            </seg>
            <seg xml:id="i-9b8babac84620c4e-0">
              Centerpartiet menar, i enighet med utskottet, att det civila
              samhället har en vital roll i processer kopplade till demokratisering,
              modernisering och byggande av institutioner som säkrar detta.
              Det gör att stödet till det civila samhället är centralt. Enskilda
              organisationer som verkar för demokrati och mänskliga rättigheter
              måste ha möjligheter att verka i konfliktområden. Deras verksamhet
              får inte begränsas av rädsla eller kontrollbehov på grund av terrorrisk.
              Det civila samhället har också en viktig uppgift i att införliva
              kvinnor i större utsträckning i fredsarbetet och agera påtryckare
              för att FN:s resolution 1325, kvinnokonventionen, ska uppfyllas.
            </seg>
            <seg xml:id="i-e9be0c93e90e4f18-0">
              Herr talman! I måndags var det tre år sedan den USA-ledda invasionen
              av Irak startades. Någon regering är fortfarande inte klar, laglösheten
              förblir otyglad, och ett totalt inbördeskrig hotar. Situationen
              i Irak är mycket oroväckande. Alltfler bedömare talar om att vi
              sett början på ett sekteristiskt krig som kan komma att sprida
              sig i hela regionen. Det är lätt att bli pessimistisk när man
              ser rapporteringen i medierna. Men låt oss börja med det positiva.
            </seg>
            <seg xml:id="i-1e9a0d2dd69f308f-0">
              Saddam Husseins regim har försvunnit. Och man har genomfört mer
              eller mindre demokratiska val, som man självklart måste se som
              en framgång. Det kunde genomföras trots hot om våld och terror.
              Alla som stod upp mot våldet och vågade kandidera, liksom alla
              som vågade gå till valurnorna, är att gratulera. De gjorde det
              för att de tror på en demokratisk utveckling i Irak. De gjorde
              det med livet som insats. Nu måste all hjälp och allt stöd internationellt
              ges så att deras förhoppningar om ett demokratiskt och fredligt
              Irak inte går om intet. Deras steg mot en hoppfullare framtid
              får inte vara förgäves.
            </seg>
            <seg xml:id="i-bc1c392b42497f41-0">
              Samtidigt ser vi att det finns starka krafter som motverkar en
              fredlig och demokratisk utveckling i Irak. Vi ser både självmordsattentat,
              kidnappningar och allvarliga sabotage som tillhör vardagen och
              som i stor utsträckning drabbar civila irakier som vill delta
              i återuppbyggnaden av landet.
            </seg>
            <seg xml:id="i-89c01a2681244535-0">
              Det irakiska samhället är starkt påverkat av en lång tids diktatur,
              krig och terrorverksamhet. Sedan början av 1990-talet har vi sett
              en kraftig försämring av levnadsförhållandena för befolkningen.
              Uppgifter gör gällande att sedan april 2003 har 30 000 irakier
              dödats i terroristattacker.
            </seg>
            <seg xml:id="i-b4d0831493eebe3f-0">
              Irak har varit ett land utan rättssäkerhet. Kränkningarna av
              de mänskliga rättigheterna har enligt FN varit extremt grova.
              Även om Irak under Saddam Hussein hade ett parlament är förståelsen
              och kännedomen om demokratibegreppet mycket grunt och tolkas kanske
              ofta som den starkes rätt att göra som den vill.
            </seg>
            <seg xml:id="i-a9d91c807c17bf9d-0">
              Jämställdhet är också ett mycket diffust begrepp. Kvinnor har
              på grund av de rådande maktstrukturerna i samhället små eller
              inga möjligheter att bidra till samhällets demokratiska utveckling.
              De krafter som nu är aktiva för att bygga upp ett demokratiskt
              samhälle måste stödjas, och det är av yttersta vikt att både kvinnor
              och män deltar i uppbyggnaden. Dessutom måste samspelet mellan
              olika ideologier, minoriteter och religiösa grupper underlättas.
            </seg>
            <seg xml:id="i-741528fadbfd9fc0-0">
              Herr talman! Irak har genomgått en djupgående utarmning under
              många år av diktatur, bojkott, utrensningar och krig. Detta har
              fått allvarliga konsekvenser för Iraks befolkning, historiska
              arv och materiella tillgångar. Det har också medfört en utbredd
              folklig misstro mot möjligheterna att bygga upp ett fungerande
              samhälle med lika möjligheter för alla medborgare, för kvinnor
              och män oavsett etnisk eller religiös tillhörighet. På grund av
              detta inre sönderfall är Irak mycket sårbart för grupperingar
              som söker destabilisera samhället.
            </seg>
            <seg xml:id="i-e61440119b413f7f-0">
              Centerpartiet menar att FN bör inta en tydligare och större roll
              i Irak. Detta skulle sannolikt kunna underlätta och bidra till
              en mer positiv utveckling i landet. Det är också viktigt att EU
              kan visa ett tydligare och mer konstruktivt politiskt engagemang
              för att bistå i återuppbyggnaden och demokratiseringsprocessen.
              Det är också viktigt att FN i sin roll trycker på för att både
              kvinnor och män ska delta i detta arbete. Från svensk sida bör
              vi förstärka insatserna till civilsamhället, öppna ambassaden
              i Bagdad och främja ett ökat utbyte mellan Sverige och Irak.
            </seg>
            <seg xml:id="i-a63529436e27832f-0">
              Herr talman! En stor del av världens olja produceras i instabila
              regioner, inte minst i Irak och dess omnejd. Det finns många som
              hävdar att så länge världen är så beroende av oljan kommer en
              fredlig utveckling inte att ske i området. Så drastisk och pessimistisk
              behöver man inte vara för att se att de externa intressena spelar
              en stor roll säkerhetspolitiskt i området.
            </seg>
            <seg xml:id="i-27e5d1ca24737c84-0">
              Centerpartiet anser att det är hög tid att bryta oljeberoendet.
              En omställning till ett hållbart energisystem är nödvändigt av
              miljöskäl, av ekonomiska skäl och av säkerhetsmässiga skäl.
            </seg>
            <seg xml:id="i-cb9fd95450854900-0">
              Centerpartiet menar att det är dags att föra upp miljö-, bränsle-
              och energifrågorna på den internationella agendan på ett betydligt
              kraftfullare sätt än vad som skett hittills.
            </seg>
            <seg xml:id="i-52222f41b21d1cea-0">
              Ett fortsatt starkt beroende av oljan, och därmed fortsatt beroende
              av säker leverans från dessa regioner, innebär säkerhetsmässigt
              en stor risk för hela världen. Den omständigheten talar för att
              ett fortsatt fredsarbete bör ha största prioritet framöver. Men
              det talar också för att den internationella politiken bör sätta
              fokus på miljö-, bränsle- och energifrågor för en demokratisk
              och säker utveckling.
            </seg>
          </u>
          <note type="speaker" xml:id="i-59ee0c54cc6641c4-0">
            Anf. 78 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-2cf6c705e54f22f4-0" next="cont">
            <seg xml:id="i-4ca228a117f9c989-0">
              Herr talman! Förra veckan fick vi med bestörtning ta del av resultatet
              av en undersökning som Forum för levande historia har gjort, nämligen
              att många svenskar har negativa attityder till judar. Det är skrämmande
              siffror för en vän av tolerans och samlevnad som jag. Det fick
              mig att gå in på deras hemsida och hastigt försöka läsa vilka
              frågeställningar som de hade använt sig av i hopp om att hitta
              metodfel eller tendentiösa frågor som skulle ha förvrängt de faktiska
              förhållandena.
            </seg>
            <seg xml:id="i-e421485d28591ebf-0">
              Men det som jag fann var att de även hade undersökt attityder
              mot muslimer, mycket bra, och att de hade ganska genomtänkta mått
              och skalor. Men, och jag hoppas att min snabba sökning inte lett
              mig fel, de verkade inte ha gjort den viktiga och klara boskillnaden
              mellan statsbildningen Israel och folkslaget judar. Och detta
              är ett bekymmer.
            </seg>
            <seg xml:id="i-0a6fe5c9fd6e68b2-0">
              Den hos oss inrotade vanan att räkna med och utgå från etnicitet
              och så kallade folkslag verkar vara svår att utrota. Men det är
              just den tankemetoden som vi i Miljöpartiet vill få bukt med.
            </seg>
            <seg xml:id="i-7b093a6aa397ec41-0">
              Rent medicinskt och biologiskt finns det bara en mänsklig ras
              på denna planet. Och eventuellt påvisbara genetiska gruppvariationer
              som låter sig kategoriseras är inte relevanta för egenskapsbestämningar.
              Kort sagt: Allt tal om hur judar är, hur fyrkantiga vi svenskar
              är, om muslimer ska anses ha djupare terroristiska böjelser än
              andra till exempel, varför serber skulle ha rätt att skydda sitt
              lands vagga mer än andra eller om det finns kväner i nordligaste
              Sverige som har rätt till land, språk och historia är dubiöst
              tveksamt.
            </seg>
            <seg xml:id="i-6ca72405b2dee6c5-0">
              Det som däremot intresserar är vad stater och regeringar faktiskt
              gör och inte gör för att skydda individer, för att säkra allas
              säkerhet, för att stävja våld och för att garantera till exempel
              yttrande- och religionsfrihet. Det är således inte oväsentligt
              att staten Sverige fortfarande inte har ratificerat ILO:s konvention
              169 om samernas rätt och ursprungsbefolkningens olika rättigheter.
              Det är inte heller oväsentligt när det gäller Mellanöstern att
              staten Israel utövar renodlad statsterrorism mot den statslösa
              befolkning som bor på av dem själva ockuperat territorium.
            </seg>
            <seg xml:id="i-eebcdc7fcab66cb3-0">
              Att stävja exploateringen av etniska konflikter i Rwanda, på
              västra Balkan eller i Irak i dag är en staternas och världssamfundets
              oavvisliga förpliktelse. Vi är alla lika, och alla vi människor
              ska ha samma skydd, värde och rätt. Därför ska individer som utövar
              våld lagföras och straffas, och därför ska stater som utövar illegitimt
              våld lagföras och straffas.
            </seg>
            <seg xml:id="i-c123cb18ea5fc820-0">
              Men man måste också först och främst vara tillräckligt klarögd
              för att kunna se vad som pågår. Många människors blickar är skymda
              av ideologi eller smärtsam historia eller av sympatier och antipatier
              som ofta är grundade på okunskap eller bristande erfarenhet eller
              på blindhet för hur etnicitet sammanblandas med politiskt officiellt
              agerande. Så är ofta fallet i svensk Mellanösterndebatt.
            </seg>
            <seg xml:id="i-4651641f55e24321-0">
              Utan att jag för en sekund förvägrar staten Israel rätten att
              existera inom säkra och respekterade gränser och utan att för
              en enda sekund acceptera, försvara eller tolerera självmordsbombandets
              outsägligt destruktiva elände gäller det dock slutligen grundsituationen
              där en stats regering misshandlar och utövar statsterrorism mot
              ett ockuperat folk som är utan statsapparat och utan militära
              styrkor.
            </seg>
            <seg xml:id="i-e4c7128f19806b2f-0">
              Där finns ett murbygge denna historiens eviga metafor för isolering,
              avskiljande och separation som alltid har lett till mer elände
              och förtryck. Den skapar de facto en apartheidsituation. Två folkslag
              ska skiljas åt. Den svagare parten ska ytterligare beskäras möjligheten
              till försörjning och förflyttningar. Man måste orka se vilken
              som är den ekonomiskt och militärt starkare parten i dag, i nusituationen,
              och vad stater gör.
            </seg>
          </u>
          <note xml:id="i-6c8633f48e8b7446-0">
            Herr talman, jag säger ja till reservation 2.
          </note>
          <u who="lotta_hedstrom_01417a" prev="cont" xml:id="i-508b70b4bba7f70a-0">
            <seg xml:id="i-54eba68ad64fd171-0">
              Men det betänkande som vi egentligen ska debattera i dag har
              inte mest den här inriktningen utan fokuserar som vi har hört
              på vårt förhållande till den muslimska världen. Om det nu är muslimsk
              i bemärkelsen etnicitet, religion, geografi, kultur eller tradition
              blir, tyvärr, inte riktigt klarlagt. Därför var det nödvändigt
              för mig att göra den här inledande utvikningen om eländet med
              etniskt grundade tankebanor.
            </seg>
            <seg xml:id="i-ac2fe01d665b5d64-0">
              Vi i Miljöpartiet står bakom utskottets nio tillkännagivanden.
              Vi står definitivt bakom de välmenande och mycket respektabla
              intentioner som jag vet att både arbetsgruppen och det samlade
              utskottet har. Men att över huvud taget ge sig in på det här vågspelet
              och skriva någonting i den stilen kräver mycket av nyanseringar.
            </seg>
            <seg xml:id="i-34b0844cd0a2c969-0">
              Vårt problem är att vi anser att utskottet mer eller mindre har
              misslyckats med att vara klar över just vad etnicitet, religion
              och politik är. Begreppen öst och väst, modernt och gammalt samt
              demokratiskt och ofritt är alldeles för luddiga och naiva. Vi
              har därför ett skarpt särskilt yttrande där jag har utvecklat
              hur kolonialism och nykolonialism liksom ockupationer, apartheid
              med mera faktiskt påverkar demokratiutveckling och reformarbete
              i inte bara den muslimska delen av EU:s närhet utan faktiskt hela
              världen runt.
            </seg>
            <seg xml:id="i-377c63e636025a1b-0">
              Det här perspektivet liksom de faktiskt framväxande folkliga
              demokratirörelserna i den så kallade muslimska världen är sorgligt
              förbigångna i betänkandet. Därför tycker vi, sammanfattningsvis,
              att texten inte riktigt håller för en närsynt läsning. Vi hoppas
              att andra vänner av tolerans, dialog och ömsesidighet har samma
              överseende som vi haft när vi ändå inte har reserverat oss.
            </seg>
            <seg xml:id="i-b59d9c26e5d937ee-0">
              Herr talman! Av kammarkansliet har vi blivit ombedda att i dag
              inte tala så länge i det här ämnet som alla vi i utskottet egentligen
              hade önskat från början. I stället för att nu fördjupa mig i Miljöpartiets
              syn i detalj på historien och på alla de begrepp som är relaterade
              till islam nöjer jag mig därför med att konstatera att man i de
              mediekommentarer som följt på det här utskottsinitiativet i princip
              ställt samma typ av frågor som vi och haft samma tveksamheter.
              Låt mig därför avsluta med några kommentarer föranledda just av
              den i dag aktuella debatten i Sverige om islam, yttrandefrihet,
              våld mot ambassader och utrikesministrars bästföredatum.
            </seg>
            <seg xml:id="i-3255c180e22163ab-0">
              I morse i radion sade Sverigedemokraternas ordförande att de
              hade fått ett erkännande i och med efterspelet runt släckningen
              av deras hemsida. Min fråga till Folkpartiet ta gärna replik på
              mig! är därför: Var det detta ni ville uppnå?
            </seg>
            <seg xml:id="i-671457ec572fa616-0">
              I dagarna har vi till den svenska mediala mångfalden fått ett
              bidrag i form av ett nytt liberalt kvalitetsmagasin som vill ha
              ny kunskap och bättre argument. Magasinet heter Neo och har en
              bomb på framsidan. Det ser mörkt ut, och det har bara börjat,
              står det här.
            </seg>
            <seg xml:id="i-d2a8f232ee5e3718-0">
              Av tidsskäl går jag inte in mer på det, utan jag nöjer mig med
              att läsa upp följande från förstasidan. Det står så här: Islamismen
              är vår tids totalitära hot. Bokstavstro utmanar förnuftstro och
              frihet.
            </seg>
            <seg xml:id="i-d4fe40c9987faaca-0">
              På den vägen är det när det gäller denna tidskrift, en liberal
              tidskrift. Jag skulle alltså bli glad över en replik från Folkpartiet.
            </seg>
            <seg xml:id="i-1adaa5db24dd2673-0">
              Vår värld, herr talman, kan beskrivas i termer av förtryck och
              kamp mot förtryck i en massa former och genom hela mänsklighetens
              historia. Förtryck i etnicitetens namn antisemitism, islamofobi,
              zigenarförföljelse etcetera har alltid varit legio men alltid
              varit lika irrelevant. Vad vi kan göra är att vara självrannsakande
              och ödmjuka och samtidigt modiga nog att kritisera just påvisbart
              förtryck och våldsanvändning.
            </seg>
            <seg xml:id="i-c51580837fa703f7-0">
              Jag är säkert same, serb, jude, arab och svensk på samma gång,
              för alla våra gener har sammanblandats genom historien i den alltid
              pågående globaliseringen. Men alla araber är inte muslimer, och
              alla judar är inte religiösa. Inte heller är alla svenskar kristna
              eller demokratiska, och alla kristna är inte intoleranta. Alla
              demokrater kommer inte från väst, och alla i Orienten är inte
              omoderna. Alla religiösa är inte fundamentalister etcetera många
              begrepp som alla skulle kräva sin precisa definition.
            </seg>
            <seg xml:id="i-4a2314ed0584393a-0">
              Etnicitet och folkslag har raskt förlorat sin relevans och är
              trams. Men politik är relevant och gripbart. Jag kan själv aktivt
              välja min religionstillhörighet liksom det styrelseskick och den
              offentliga beslutsfattandemodell som jag anser vara bäst. Jag
              kan själv välja att stödja dem som främjar dialog och tolerans,
              eller också kan jag ta till vapen som enskild terrorist eller
              frihetskämpe eller som soldat i en nationell armé.
            </seg>
            <seg xml:id="i-5be496f78233ba4b-0">
              Religionsfriheten, herr talman, ska kunna existera parallellt
              med och balanseras av yttrandefriheten. Vi har alla ett stort
              ansvar både som individer och som politiker.
            </seg>
          </u>
          <note type="speaker" xml:id="i-098cf0600f5b3454-0">
            Anf. 79 CECILIA WIKSTRÖM (fp) replik:
          </note>
          <u who="cecilia_wikstrom_7c6a2b" xml:id="i-760c220dfd8f66aa-3">
            <seg xml:id="i-884feef4dd7ae29e-0">
              Herr talman! Replik har begärts och ska verkställas. Det är alltid
              trevligt att diskutera med Lotta Hedström vare sig det är här
              i kammaren eller på annat sätt.
            </seg>
            <seg xml:id="i-ab1b5c5eedafd750-0">
              Anförandet började så väldigt bra. Det var så spännande att höra
              om detta med synen på Israel, judar och den undersökning som Forum
              för levande historia har gjort. Men sedan hugger Lotta Hedström
              till och apartheidanklagar Israel och detta i en tid när vi vet
              att Iran hotar att utplåna landet Israel och när vi vet att de
              iranska kärnvapnen kanske är det farligaste hotet mot världsfreden
              just nu och att Iran är ett land där presidenten aktivt har gått
              ut och just förnekat Förintelsen och sagt att Israel är fiende
              nr 1 och ska utplånas.
            </seg>
            <seg xml:id="i-ed5112ad94f7c30b-0">
              Det är rätt anmärkningsvärt att å ena sidan lyfta fram en antisemitism
              som växer och att å andra sidan totalt nonchalera detta oerhörda
              hot mot ett enskilt land och Mellanösterns enda demokrati.
            </seg>
            <seg xml:id="i-7f878e504a5a8e8f-0">
              Jag skulle vilja fråga Lotta Hedström om hon inte känner till
              bakgrunden till säkerhetsbarriären och tillkomstsituationen.
            </seg>
            <seg xml:id="i-3a26a05f9055b22e-0">
              Vi kan värja oss mot dragningen, och Israels högsta domstol har
              också hävdat att dragningen på ockuperat område ska rivas. Men
              faktum är att sedan den restes har antalet dödsoffer radikalt
              minskat. Det finns fler barn som i dag får behålla sina föräldrar.
              Det finns fler föräldrar som i dag får se sina barn växa upp och
              inte attackeras av terrorbomber och offra livet.
            </seg>
            <seg xml:id="i-45a807f9f64cdf05-0">
              Jag tycker, herr talman, att det är naivt av Lotta Hedström att
              läsa ur en fri kulturtidskrift och sätta likhetstecken mellan
              Folkpartiets utrikespolitik och en alldeles ny, vad jag vet, kanske
              liberal kulturtidskrift. Jag känner den inte ens. Vi hävdar fortfarande
              yttrandefrihet och tryckfrihet. Jag vill inte på något sätt angripa
              det som står där, men det är naivt, tycker jag, av en kollega
              att sätta likhetstecken på det sättet.
            </seg>
          </u>
          <note type="speaker" xml:id="i-ad1e9df70f230080-0">
            Anf. 80 LOTTA HEDSTRÖM (mp) replik:
          </note>
          <u who="lotta_hedstrom_01417a" xml:id="i-52141dbce53cfbf4-0">
            <seg xml:id="i-670d074466d9679b-0">
              Herr talman! Tack, Cecilia, för att du nappade. Du har dock inte
              besvarat det jag ville att du skulle besvara, nämligen om du är
              nöjd med vad Sverigedemokraterna tycker att de har uppnått. Det
              får du gärna göra i ditt nästa inlägg.
            </seg>
            <seg xml:id="i-2bc5ef3295defd5b-0">
              Vad Iran säger och har gjort gentemot Israel är vad en stat säger
              till en annan stat. Det är helt klart någonting som ska klandras
              och ifrågasättas. Jag tror inte att det finns någon i utskottet
              eller i den politiska palett som vi företräder som tycker att
              uttalandet från Irans president var rimligt, riktigt eller någonting
              annat än klandervärt.
            </seg>
            <seg xml:id="i-f54dcf0f0400f128-0">
              Självklart ska Iran förstöra sina kärnvapen och inte rikta dem
              mot något håll, precis på samma sätt som Israel öppet ska redovisa
              sitt kärnvapeninnehav, förstöra det och ansluta sig till en NPT-översynen
              för att spridningen av kärnvapen ska upphöra här i världen.
            </seg>
            <seg xml:id="i-e4fcf50d07ceedba-0">
              Jag har inte nonchalerat den konflikten alls, det var bara det
              att den inte var relevant att ta upp i det här anförandet.
            </seg>
            <seg xml:id="i-031369ca46a35312-0">
              Säkerhetsbarriären ja, men vilken sidas dödsoffer är det som
              har minskat? Har de israeliska skövlingarna av civila människors
              boenden i Palestina minskat tack vare säkerhetsbarriären? Den
              fyller nog inte den funktion den har, utan den skräck och de reaktioner
              som palestinier känner inför övervåldet från Israel kommer att
              fortsätta att yttra sig i konstiga och fördömliga terroristattacker
              ganska länge än. Det är väldigt beklagligt.
            </seg>
            <seg xml:id="i-b4e9407e21a39df9-0">
              Återigen: Vad gör en stat? Vilken av parterna är en stat och
              en regering, dessutom en demokratiskt folkvald regering som i
              Israel, och vad är spontana uttryck för desperata förvirrade människor
              som använder våld? Det är jätteviktigt att skilja på det.
            </seg>
            <seg xml:id="i-d3892b055d22c169-0">
              Den fria kulturtidskriften är liberal. Hela publikationen är
              ett enda långt försvar, i det här läget, för en yttrandefrihet
              där det inte är yttrandefriheten som är mest problematisk just
              nu utan hur vi har behandlat både muslimer och invandrare i Sverige,
              i Norden och i västvärlden, vad det nu egentligen är. Hela den
              här tidskriften har en sådan liberal yttrandefrihetsinriktning
              som du fick slänga med på som folkpartist och liberal.
            </seg>
          </u>
          <note type="speaker" xml:id="i-17ac724ce11a648b-0">
            Anf. 81 CECILIA WIKSTRÖM (fp) replik:
          </note>
          <u who="cecilia_wikstrom_7c6a2b" xml:id="i-760c220dfd8f66aa-4">
            <seg xml:id="i-e7b1c9e997dd8446-0">
              Herr talman! Jag förstår att Lotta Hedström är emot etniskt grundade
              tankar, och jag ska gärna diskutera den här tidskriften när jag
              har läst den. Det kan vi göra en kväll i ett helt annat sammanhang
              än detta.
            </seg>
            <seg xml:id="i-7fec9d113c0a43bb-0">
              Jag ska ta din fråga på stort allvar om jag är nöjd med att Sverigedemokraterna
              får publicera sina avskyvärda tankar på sin hemsida. Jag tror
              att det är farligare för en demokrati att man tystar ned, att
              man stänger och att man skickar sådana här mörka krafter i skumma
              garderober och dunkla källarvalv. Jag tror att det är viktigare
              att sådana avskyvärda budskap får ses av alla och envar, granskas
              och kritiseras i vederbörlig ordning. Jag avskyr innehållet i
              Sverigedemokraternas politiska budskap. Jag tar med kraft avstånd
              från det, men vi har en grundlagsskyddad yttrandefrihet i detta
              land, och den vill inte vi tafsa på. Där ska definitivt inte myndigheten,
              Utrikesdepartementet, skicka sina tjänstemän ut att agera påtryckare
              på webbhotell och annat. Detta måste vi vara överens om i en gammal
              demokrati. Det som är grundlagsskyddat ska vi inte tumma på.
            </seg>
          </u>
          <note type="speaker" xml:id="i-61b8a51f4a8b8752-0">
            Anf. 82 LOTTA HEDSTRÖM (mp) replik:
          </note>
          <u who="lotta_hedstrom_01417a" xml:id="i-52141dbce53cfbf4-1">
            <seg xml:id="i-909f521ae06ca253-0">
              Herr talman! Jag tycker också att yttrandefriheten är väldigt
              viktig. Jag tycker också att det var mycket tveksamt när det gäller
              intentionerna med vad man ville uppnå när man skickade ut en tjänsteman.
              Det är vi ense om.
            </seg>
            <seg xml:id="i-d8f5ca3f1389128c-0">
              Det som är intressant i hela den här diskussionen är den totala
              situationen. Vad är värst just nu? Vad är farligt och vad är farligast?
              Är det inte farligare att en stor grupp invandrare från till exempel
              den muslimska världen känner sig förfördelade och förnedrade i
              integrationsprocessen i både Sverige och Danmark? Jag ser att
              det är ett större ont, och jag ser att problemet med Folkpartiets
              hållning är att ni ställer yttrandefrihet mot religionsfrihet
              och andra friheter. De ska balanseras mot varandra. Yttrandefrihet,
              ja, det är ingen här som inte säger att den är viktig. Men det
              måste ses i sitt sammanhang. Vi måste se var det skaver värst,
              som jag sade i ett anförande här i våras.
            </seg>
          </u>
          <note type="speaker" xml:id="i-60f86a9467eb45ed-0">
            Anf. 83 BERNDT EKHOLM (s):
          </note>
          <u who="berndt_ekholm_520716" xml:id="i-61741b24c5ddac48-0">
            <seg xml:id="i-133a1584cb92c31d-0">
              Herr talman! Det vi i en arbetsgrupp inom utrikesutskottet under
              tre år studerat är relationen mellan två kulturkretsar, EU med
              Sverige och den muslimska världen i EU:s närområde. Vi har studerat
              olika aspekter som historiska förhållanden, religion, värderingar,
              kulturella uttryck, livsstil och traditionella politiska faktorer.
              Det har inte varit möjligt att renodla, utan dessa aspekter är
              inte sällan överlappande.
            </seg>
            <seg xml:id="i-fbbb5a05caf24499-0">
              Det finns de som ifrågasätter om det går att föra en diskussion
              om relationer mellan kulturer, eftersom det inom varje kultur
              finns en mångfald. Det ska inte förnekas att angreppssättet rymmer
              svårigheter och att nödvändiga generaliseringar riskerar att förenkla
              för långt. Men att enbart arbeta med en mängd specifika drag är
              inget realistiskt alternativ. Den politiska verkligheten tvingar
              oss att arbeta med ett visst mått av generaliseringar. Vi har
              också redan en etablerad debatt och forskning om relationen västden
              muslimska världen.
            </seg>
            <seg xml:id="i-981625d71731ee40-0">
              Herr talman! Vi menar att vår relation till den muslimska världen
              måste bygga på ömsesidighet, respekt och förståelse, men samtidigt
              får vi inte väja för att vara tydliga med våra värderingar. Ska
              en dialog bära frukt får man inte dölja åsiktsskillnader. Vi menar
              att vi ska ge vår syn på demokrati, mänskliga rättigheter, jämställdhet
              och så vidare samtidigt som vi förutsätter att våra partner redovisar
              sin syn. Vi tror att en rättfram diskussion om skilda värderingar
              ska föra oss närmare varandra.
            </seg>
            <seg xml:id="i-574209d81bba3539-0">
              Viktigt är också att i denna diskussion bidra med vår syn på
              den muslimska världen. Vi utger oss inte för att spegla minoritetsperspektiv,
              som exempelvis det muslimska Europas syn, på den övriga muslimska
              världen. Vår uppgift har heller inte varit att tränga djupare
              in i den muslimska världens syn på oss.
            </seg>
            <seg xml:id="i-6efe1b30666422e7-0">
              I betänkandets bakgrundsdel, som bygger på fakta från en mängd
              olika officiella källor och välmeriterade forskare och författare,
              framgår att det finns likheter mellan våra dominerande religioner,
              men också skillnader. Vi har kunnat påvisa att det finns vissa
              gemensamma drag i de muslimska samhällena som skiljer sig från
              våra. Religionen och traditionen spelar en större roll i dessa
              samhällen och påverkar på olika sätt det politiska livet mer än
              i västliga samhällen, i alla fall om vi med väst avser Norden
              och EU. Stödet för jämställdhet och sexuella rättigheter är mycket
              lägre i muslimska samhällen. Familjesynen skiljer. Det är således
              inte omöjligt att finna vissa generella drag vid en jämförelse.
            </seg>
            <seg xml:id="i-536a7f6dd4d3e323-0">
              Flera av de källor vi använt oss av för att belysa våra konstateranden
              är muslimska, främst av dessa är Arab Human Development Report.
              World Value Survey är en global undersökning, där invånare i många
              länder får svara på frågor om grundläggande värderingar. Denna
              undersökning möjliggör därmed den typ av jämförelser som presenteras
              i betänkandet, till exempel när det gäller synen på kvinnor, demokrati
              och mänskliga rättigheter. Vi menar att muslimernas röster är
              väl representerade i vårt betänkande.
            </seg>
            <seg xml:id="i-27d38b9a30c632b8-0">
              Våra bakgrundsfakta pekar på företeelser som förtjänar att kritiseras
              i såväl vårt samhälle som det muslimska samhället, men vi menar
              att denna kritik inte ska förmedlas på ett nedsättande och fördomsfullt
              sätt utan sakligt och samtidigt i en anda av ömsesidighet och
              förståelse. Vi har också kommit till insikten att en dialog på
              djupet kräver att vi inkluderar kulturella och religiösa frågor.
            </seg>
            <seg xml:id="i-4aacea0ad077cba7-0">
              Vi menar att den dialog vi förespråkar tyvärr starkt försvåras
              av företeelser i väst. Historiskt har vi kolonialtiden med sitt
              förtryck, bland annat av demokratiska ansatser. Nu har vi till
              exempel det så kallade kriget mot terrorismen med dess brist på
              respekt för mänskliga rättigheter. Den olösta konflikten mellan
              Israel och Palestina liksom utvecklingen i Irak hindrar också
              en fruktsam dialog.
            </seg>
            <seg xml:id="i-492bd7e44b68c495-0">
              Vi måste samtidigt säga att ageranden i våra muslimska närområden
              haft samma negativa effekter. Den våldsamma reaktionen på Muhammedkarikatyrerna
              är ett exempel, men det gäller även olika allvarliga former av
              terrorism, inkluderande till exempel självmordsbombare, förföljelser
              av andra trosriktningar samt hanteringen av kvinnors situation.
            </seg>
            <seg xml:id="i-b9f79e8721bf8cef-0">
              Vi måste komma bort från båda sidors destruktiva ageranden och
              nidbilder av varandra. Den muslimska världen måste kunna lämna
              föreställningen att väst i sin dialog med dem syftar till att
              få dominera den muslimska världen och diktera villkoren för utveckling.
              Väst måste lämna föreställningen att det skulle finnas något inneboende
              i islam som omöjliggör demokrati och respekt för mänskliga rättigheter.
              Det är särskilt angeläget att medierna anstränger sig att ge en
              rättvis bild av vår relation samt undviker att förmedla fördomsfulla
              bilder av den andre.
            </seg>
            <seg xml:id="i-4dfb7bba5847cd29-0">
              Ett viktigt konstaterande av utskottet är att demokrati måste
              växa inifrån och inte påtvingas utifrån. Detta är självfallet
              en kritik av bland annat USA:s politik gentemot den muslimska
              världen. Över huvud taget är utvecklandet av en god relation med
              vårt muslimska närområde beroende av att vi undviker att pådyvla
              dem våra värderingar. I stället ska vi i dialogens form redovisa
              våra värden på samma villkor som de lyfter fram sina. Sedan är
              det vår tro att dialogen kommer att påvisa att vår syn på demokrati
              och mänskliga rättigheter, inklusive kvinnors rättigheter, är
              en god väg till ekonomisk och politisk utveckling. Det finns inget
              som talar mot att dessa värden även är muslimska värden. Vi vill
              samtidigt vara tydliga med att flertalet av de regimer som finns
              i EU:s muslimskt dominerade grannskapsområde brister i de värden
              vi håller högt.
            </seg>
            <seg xml:id="i-93c601b551b74f37-0">
              Herr talman! Urban Ahlin har inledningsvis redogjort för att
              utskottet kommit fram till ett antal ställningstaganden som föranlett
              utskottet att göra några tillkännagivanden riktade till regeringen
              och riksdagen själv. För tids vinnande upprepar jag inte dem här.
            </seg>
            <seg xml:id="i-184c277dd7b0d136-0">
              Till den del av betänkandet som fokuserar vår relation har inte
              fogats några reservationer däremot ett par särskilda yttranden
              som jag strax ska återkomma till. Jag har här inte närmare kommenterat
              de konflikter i Mellanöstern som i så hög grad påverkar vår relation.
              Det kommer däremot min kollega Veronica Palm att göra. Hon har
              också att hantera några reservationer som jag redan här yrkar
              avslag på samtidigt som jag yrkar bifall till utskottets förslag
              till beslut.
            </seg>
            <seg xml:id="i-b05ac5c337a45d24-0">
              Herr talman! Låt mig så gå över till de två särskilda yttrandena.
              Jag börjar med Folkpartiets. De kritiserar att utskottet hävdar
              att med yttrandefriheten följer också ett ansvar att undvika att
              förnedra och kränka anhängarna av en religion. Folkpartiet menar
              att det inte kan hävdas någon annan gräns än den lagen om hets
              mot folkgrupp sätter upp. Detta är ett minst sagt märkligt påstående.
              I mängder av sammanhang hävdar vi annars att det finns ett moraliskt
              ansvar utan att lagen sätter en gräns. Våra handlingar måste ses
              i relation till dessa handlingars konsekvenser.
            </seg>
            <seg xml:id="i-952e761f54057642-0">
              Om Muhammed karikeras med en bomb huvudet är det väl inte konstigt
              om muslimer reagerar? En sådan bild kan inte enbart ses som kritik
              riktad mot en religion, utan den manar betraktaren att stämpla
              muslimer som just våldsamma, Cecilia Wikström, terrorister. Detta
              är utan tvekan stigmatiserande till sin karaktär och som sådant
              ansvarslöst. Jag tycker att Folkpartiet befinner sig på ett sluttande
              plan mot något som kan liknas vid ett moraliskt förfall när man
              inte inser detta. Värt att notera är att EU:s allmänna råd i sitt
              uttalande med anledning av karikatyrerna inte hade några svårigheter
              att se sambandet mellan frihet och ansvar.
            </seg>
            <seg xml:id="i-2914c64efaff84dc-0">
              Därutöver framgår det av Cecilia Wikströms inlägg att Folkpartiet
              tydligen inte står bakom flera delar i betänkandet, men några
              fler särskilda yttranden finns inte.
            </seg>
            <seg xml:id="i-e8d8b9d46f238977-0">
              Låt mig så gå över till Miljöpartiets särskilda yttrande. Även
              om Miljöpartiet står bakom huvudtanken om dialog i betänkandet,
              ifrågasätter Miljöpartiet i stora stycken betänkandets grundläggande
              perspektiv. Jag menar att Miljöpartiets beskrivningar i mångt
              och mycket är illa underbyggda och representerar missuppfattningar
              och i vissa fall också vantolkningar. De förtjänar därför att
              kommenteras mer ingående här i kammaren.
            </seg>
            <seg xml:id="i-254e20a5cbaae5d2-0">
              Miljöpartiet ifrågasätter om det är möjligt att behandla relationen
              västden muslimska världen. Jag har tidigare pekat på att vår bakgrundsdel
              visar att det faktiskt både är rimligt och möjligt. Mot bakgrund
              av den aktuella debatten är det till och med nödvändigt. Vi redovisar
              sedan olika perspektiv eller infallsvinklar på denna relation.
              Vi visar på mångfalden inom islam och de många sidor som den aktuella
              regionen uppvisar. Våra analyser kommer från respekterade, vedertagna
              källor som baseras på eller speglar vad muslimer själva anser,
              till exempel Arab Human Development Report, World Value Survey
              och Freedom House. Att hävda att vår syn är kulturcentrisk och
              ensidig håller inte. Den som tar sig tid att läsa betänkandet
              kommer tydligt att se att mp:s kritik inte är relevant. Utskottet
              riktar också kritik mot brister i västs agerande, både nu och
              förr i tiden.
            </seg>
            <seg xml:id="i-b3176566481908ca-0">
              Miljöpartiet hävdar också att vi inte behandlar jämförbara storheter.
              Det kan jag inte heller hålla med om. Vi beskriver en muslimsk
              värld som en kulturkrets där islam är dominerande religion och
              en västvärld på motsvarande sätt med kristendom som dominerande
              religion. Vi hävdar att i båda fallen har dessa religioner avsatt
              värderingar som präglar våra samhällen.
            </seg>
            <seg xml:id="i-fab92070abf9f706-0">
              Miljöpartiet hävdar att utskottet landar i att den muslimska
              världen har distinkt likartade värderingar. Så är det inte alls.
              Vi hävdar att det finns vissa gemensamma drag men också olikheter
              i värderingar. Intressant är att det är undersökningar gjorda
              bland muslimer som leder fram till de gemensamma dragen i synen
              på religion, familj och sex. Samtidigt måste sägas att samhällen
              har en mångfald av åsikter, inriktningar etcetera, men kan ändå
              som helhet uppvisa vissa gemensamma värderingar. Miljöpartiet
              har svårt att skilja på en analys av helheten och en analys av
              de skilda delarna. Vi gör klart i betänkandet att för att kunna
              föra en övergripande diskussion är det nödvändigt att söka beskriva
              det generella och utmärkande utan att fastna i det specifika.
            </seg>
            <seg xml:id="i-7629aa1915ae4ac9-0">
              Miljöpartiet menar att betänkandet är en välmenande men de facto
              paternalistisk objektifiering av den muslimska världen och präglat
              av en lätt exotiserande orientalism. Eftersom vi håller oss till
              officiella källor, bland annat arabiska, blir slutsatsen att Miljöpartiet
              menar att Arab Human Development Report, skriven av arabiska forskare,
              intellektuella och beslutsfattare, är en paternalistisk beskrivning.
              Vi beskriver inte heller araber enligt orientalismens synsätt
              som slöa, oengagerade och opålitliga. Tvärtom säger vi att vi
              respekterar att religionen är viktig, att vi respekterar familjens
              centrala roll och att demokrati och mänskliga rättigheter kan
              vara gemensamma värden för väst och den muslimska världen.
            </seg>
            <seg xml:id="i-4623dab98decdd41-0">
              I det särskilda yttrandet vill man också söka göra en tydlig
              åtskillnad mellan kultur och religion. Vi tror inte att det är
              möjligt och har motiverat det i betänkandet. Samtidigt gör vi
              klart att flera av de företeelser vi fördömer, som till exempel
              hedersmord och könsstympning, inte kan tillskrivas religionen.
            </seg>
            <seg xml:id="i-c766f030909011d8-0">
              Beskrivningen av islam sägs vara statisk med bristande dynamik,
              och den demokratiska rörelse som finns uppges inte vara behandlad.
              Ingendera är rätt. På flera ställen beskriver vi nytolkningar
              av islam och hur islam kan inlemmas i det moderna samhället. Vi
              pekar på den islamdemokratiska rörelsen men bedömer inte dess
              styrka, eftersom vi inte kunnat ta del av någon enda systematisk
              undersökning som ger svar på detta.
            </seg>
            <seg xml:id="i-395cf0ee51a11fd1-0">
              Miljöpartiet tycker att begreppet vi är en oreflekterad antropocentrism.
              Utskottet använder begreppet vi när vi redovisar vår syn, det
              vill säga sätter oss själva i centrum. Antropocentrism är just
              övertygelsen att människan är centrum i universum. Vi menar ändå
              att vi är i centrum för vår relation med den muslimska världen.
              Vem skulle annars vara det?
            </seg>
            <seg xml:id="i-b53720b021285fbe-0">
              I yttrandet sägs att vi beskriver väst som demokratins och de
              mänskliga rättigheternas högborg, vilket inte heller är sant.
              Däremot säger vi att andra respekterade källor som Arab Human
              Development Report, Freedom House etcetera påpekar att tillståndet
              för demokrati och mänskliga rättigheter är problematiskt i den
              muslimska världen. Ska vi då inte stödja en demokratisering? Varför
              skulle vi avstå från att återge vad de allra flesta är överens
              om? Vi har ingen anledning att betvivla att de helhetsbedömningar
              som görs av tillståndet för demokrati och mänskliga rättigheter
              är korrekta. Enligt dessa ligger regionen långt efter andra regioner
              avseende demokrati och MR. Vill Miljöpartiet bestrida detta? Vilka
              källor hänvisar ni i så fall till?
            </seg>
            <seg xml:id="i-43ac3a3fab200347-0">
              Sedan hävdar Miljöpartiet att utskottet inte skiljer på folkliga
              strävanden och vad regimerna står för. Vi är tydliga i vår kritik
              mot regimerna. Vi beskriver folkliga strävanden och konstaterar
              att stödet för demokrati är starkt.
            </seg>
            <seg xml:id="i-58386b643f31d0a0-0">
              Utskottet får kritik för att historieskrivningen brister i beskrivningen
              av det kolonialistiska och neokolonialistiska inflytandet. Jag
              förstår inte denna kritik, eftersom vi beskriver just detta i
              betänkandet. Däremot beskriver vi inte hela den muslimska världens
              historia. Sedan får vi kritik för att vi inte sysslat med direkta
              intervjuer och källhänvisningar till primärkällor. Det är faktiskt
              nödvändigt att upplysa Miljöpartiet och en del andra kritiker
              också i tidningarna dessa dagar om att riksdagens utskott inte
              sysslar med forskning. Vi sysslar med politik. Vi måste ty oss
              till andra som forskat fram resultat.
            </seg>
            <seg xml:id="i-168eccc0115a4124-0">
              Vi får vidare kritik för beskrivningen av islam som kvinnoförtryckande.
              Vi säger faktiskt inte det, men däremot att tolkningarna av islam
              hittills lett till kvinnoförtryck. Vi säger aldrig att det är
              islams fel att det brister i jämställdhet.
            </seg>
            <seg xml:id="i-a6f72116d4abe9b1-0">
              Man fortsätter och hävdar att det endast på ett ställe finns
              ett stråk av självkritik, nämligen när vi beskriver vissa företeelser
              i vårt samhälle, till exempel översexualisering, droganvändning
              och så vidare. Jag hade gärna sett att vi uttryckt oss mer rakt
              på sak här än genom en omskrivning att det är en muslimsk kritik
              som ser ut så. Jag delar i denna del den muslimska synen. Men
              det är faktiskt så att till exempel våra skrivningar om islamofobi
              är starkt självkritiska, och fler ställen finns i texten med begrepp
              som nidbilder och så vidare. Men samtidigt är det naturligt att
              vi i ett betänkande om vår relation till den muslimska världen
              koncentrerar oss på att beskriva just hur vi ser på den delen
              av världen och inte vår egen, som ju är känd utan en massa ord.
            </seg>
            <seg xml:id="i-f188959553d70aee-0">
              Sammanfattningsvis: Miljöpartiets yttrande tyder på att man inte
              läst det betänkande som nu ligger på riksdagens bord, att man
              vill se en avhandling i stället för ett utskottsbetänkande och
              att man ska undvika att utifrån ett tydligt eget förhållningssätt
              utdela kritik mot den part man ska föra dialog med.
            </seg>
            <seg xml:id="i-2de197f807ebc3f2-0">
              Herr talman! Avslutningsvis vill jag säga att jag faktiskt är
              stolt över det betänkande som utrikesutskottet har tagit fram
              helt på egen hand. Det är ett unikt riksdagsdokument som förtjänar
              läsning av många, långt utanför riksdagens väggar och Sveriges
              gränser. Jag hoppas att så blir fallet. Jag ska själv bidra med
              att sprida det redan nu till helgen i samband med att EMPA, Euro-Mediterranean
              Parliamentary Assembly, sammanträder i Bryssel.
            </seg>
          </u>
          <note type="speaker" xml:id="i-e0b95f8c6835e4d7-0">
            Anf. 84 EWA BJÖRLING (m) replik:
          </note>
          <u who="ewa_bjorling_93f4a0" xml:id="i-9ae2135d43ff6300-1">
            <seg xml:id="i-0509760950c15f66-0">
              Herr talman! Jag vill börja med att tacka Berndt Ekholm för ett
              bra samarbete i arbetet med det här betänkandet. Vi har jobbat
              ihop i tre år, som du också sade.
            </seg>
            <seg xml:id="i-f24924e08614dfcc-0">
              Jag skulle vilja börja med att fråga: Vad tycker Berndt Ekholm
              är den absolut viktigaste ståndpunkten i det här betänkandet som
              nu kommer ut?
            </seg>
            <seg xml:id="i-143779f2bd0d7d90-0">
              Man talar om att stödet för jämställdhet är lägre. Där måste
              jag få sätta ett litet frågetecken. Jag skulle säga: Speak out!
              Det saknas, och det vill jag höra i debatten.
            </seg>
            <seg xml:id="i-e14a35d88da2580d-0">
              Man talar också om sakligt och ömsesidig förståelse. Då undrar
              jag också: Ser Berndt Ekholm något sätt att förstå hur den muslimska
              världen behandlar sina kvinnor?
            </seg>
            <seg xml:id="i-9028f068173719c9-0">
              Jag håller med om att vi måste bort från nidbilder, men vi kan
              aldrig blunda för förtrycket mot kvinnor.
            </seg>
          </u>
          <note type="speaker" xml:id="i-b60d125122b8cf3f-0">
            Anf. 85 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-1">
            <seg xml:id="i-b476f3e96e8b18a2-0">
              Herr talman! Den viktigaste frågan i betänkandet, som jag ser
              det, är definitivt att vi tydligt försöker visa på att när vi
              i det här sammanhanget ska förhålla oss till en kulturkrets så
              är dialogen utan tvekan det enda och det bästa instrument vi äger.
              Vi pekar på att vi från svensk sida redan har haft ett Euro-Islamprojekt,
              vi har Svenska institutet i Alexandria, vi har sektionen för turkisk-svenskt
              samarbete på det svenska generalkonsulatet i Istanbul och vi har
              också det som vi själva var med och bidrog till, nämligen Anna
              Lindh Foundation, som också ligger i Alexandria. Vi deltar väldigt
              aktivt i EMPA, till skillnad från andra länder. Jag tror att det
              är via denna dialog som vi kan komma på speaking terms med arabvärlden.
              Jag hävdar detta utifrån mina erfarenheter efter otaliga resor
              i området och efter att under senare tid ha deltagit mycket i
              sådan här dialog. Det är så man måste arbeta.
            </seg>
            <seg xml:id="i-1c67dda92ce7b593-0">
              Att uttrycka förståelse för någonting är precis det arbetssätt
              man måste ha. Det finns också en rörelse i kvinnofrågan i arabvärlden.
              Det är inte så helt svart som vissa vill beskriva det. Det finns
              ett antal rörelser som arbetar aktivt med det, och jag skulle
              kunna tänka mig att Mariam Osman Sherifay, som jag ser på talarlistan,
              kommer att vidröra det ämnet senare.
            </seg>
            <seg xml:id="i-4eacf42e3b55a2cd-0">
              Samtidigt som man har det förhållningssättet att man försöker
              förstå får man, precis som Ewa Björling säger, inte sväva på målet
              om var man har sina egna ståndpunkter. Men när man går in i den
              dialogen tycker jag att vi ska göra det genom att säga: Så här
              ser jag på det. Hur ser du på det?
            </seg>
            <seg xml:id="i-458ff29b5e1f88db-0">
              Sedan kan man börja dialogen. Man kan inte gå in i en dialog
              och säga så här: Så här ser jag på det. Jag skiter fullständigt
              i vad du nu kommer att säga till mig.
            </seg>
            <seg xml:id="i-a46747338a18565b-0">
              Då är det dödfött.
            </seg>
          </u>
          <note type="speaker" xml:id="i-385274ef7fb0288c-0">
            Anf. 86 EWA BJÖRLING (m) replik:
          </note>
          <u who="ewa_bjorling_93f4a0" xml:id="i-9ae2135d43ff6300-2">
            <seg xml:id="i-d025d9aeda6de209-0">
              Herr talman! Jag tackar för svaret. Men jag vill ställa en ytterligare
              fråga. Vad är det Berndt Ekholm vill uppnå med dialogen inte bara
              dialogen i sig, så att säga? Jag kan glädja Berndt Ekholm med
              att jag själv ska åka till Istanbul i morgon och delta i en konferens
              som handlar om kvinnors rättigheter eller snarare avsaknad av
              rättigheter i den muslimska världen, och jag ska då försöka sprida
              vårt budskap, det vill säga den sammanfattning som finns på engelska,
              franska och arabiska. Det är en början.
            </seg>
            <seg xml:id="i-63aa82c4bce78d8c-0">
              I den här debatten har flera nu diskuterat yttrandefrihet och
              olika gränsdragningar. Ordet ansvar talar vi ofta om. Jag skulle
              vilja se tydligt att både yttrandefrihet, mer kunskap och frihet
              också gäller för kvinnor. Det är den absolut viktigaste skillnaden
              mellan den muslimska världen och oss. Det finns inga ursäkter
              någonsin för att inte uppnå det.
            </seg>
            <seg xml:id="i-c8caa2f0b8c53807-0">
              Mänskliga rättigheter gäller alla, både män och kvinnor, och
              det är det som måste vara det slutgiltigt centrala i det här betänkandet.
              Det gäller också i den muslimska världen eller ska gälla där i
              framtiden.
            </seg>
          </u>
          <note type="speaker" xml:id="i-0e356856cada46be-0">
            Anf. 87 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-2">
            <seg xml:id="i-dff5f757129d3b40-0">
              Herr talman! Vi går så långt i vårt betänkande att vi säger att
              generellt, om vi nu generaliserar det måste vi faktiskt göra,
              för det blir fullständigt omöjligt att hantera det här annars
              så behandlas kvinnor illa i den muslimska världen. Det säger vi
              ju naturligtvis utifrån hur vi ser på det. Om du frågar en muslimsk
              kvinna så kanske hon möjligen har ett annat synsätt. Men jag kan
              bara uttala mig om vår relation. Det är ju det som är viktigt.
              Vårt budskap är ju naturligtvis viktigt att förmedla, och sedan
              får vi höra vad de säger. Jag är väldigt spänd på att höra hur
              de motiverar sin situation.
            </seg>
            <seg xml:id="i-c0164103040f635f-0">
              Det finns ingenting som vi kan uttrycka med någon tvärsäkerhet
              om vi ska nå framgång i alla fall i den här kulturkretsen. Då
              pratar vi om den muslimska världen i EU:s grannskapsområde. Om
              vi går in i den dialogen utifrån förutsättningen så här är det
              jag säger det igen: så här är det! då är det ingen idé att resa
              dit ned över huvud taget. Om du tänker på det sättet kan du ställa
              in din resa till Istanbul. Nu tror jag inte att Ewa gör det. Man
              måste hela tiden ha en viss öppenhet för att lyssna till den andre,
              annars blir det att vi speglar bilden av den andre på ett felaktigt
              sätt.
            </seg>
            <seg xml:id="i-140d4a9e29c19dda-0">
              Sedan är det klart att vi är övertygade utifrån vår kulturkrets
              om synen på kvinnor. Det är klart att vi kommer att hävda detta,
              men vi måste göra det i en anda av ömsesidighet. Jag medger gärna
              att det är väldigt svårt för oss att se att resultatet av en dialog
              skulle vara att vi åker hem och säger att vi har haft fel. Det
              tror jag inte. Jag sade i mitt inledningsanförande att det finns
              samma strömningar jag tror återigen att Mariam Osman Sherifay
              kommer att ta upp det i den muslimska världen om kvinnors rättigheter
              som vi har här i Sverige.
            </seg>
          </u>
          <note type="speaker" xml:id="i-8f9f831a2d3eb1ba-0">
            Anf. 88 LOTTA HEDSTRÖM (mp) replik:
          </note>
          <u who="lotta_hedstrom_01417a" xml:id="i-52141dbce53cfbf4-2">
            <seg xml:id="i-c6a748d362eca054-0">
              Herr talman! Tack, snälla Berndt, för att du har så mycket patos
              och passion i detta! Det gläder mig oerhört. Jag tror verkligen
              på dina intentioner och på hela arbetsgruppens och hela utskottets
              intentioner i detta. Det är väldigt viktigt. Jag ser dem, och
              jag erkänner dem verkligen.
            </seg>
            <seg xml:id="i-234c51cca63d5193-0">
              Jag kan också konstatera att mycket av skrivningarna i den slutgiltiga
              versionen, den som nu ligger på bordet, står bland annat jag för.
              Jag har bidragit med många av nyanseringarna. Det har varit ett
              problem med källorna. Jag sade det på presskonferensen, och jag
              inser att detta inte kan bli en akademisk avhandling. Analysdjupet
              är inte tillräckligt bra, stringensen är inte tillräckligt bra
              och nyanserna är inte tillräckligt bra. I grunden finns där något
              av att både äta kakan och ha den kvar. Å ena sidan vill man absolut
              svära sig fri från att behandla islam som en enhet, å andra sidan
              gör man det ändå. De förenas inte riktigt rakt igenom.
            </seg>
            <seg xml:id="i-f707618b22c50559-0">
              I början av ditt anförande i dag talade du först om kulturer,
              efter en kort stund om religioner och sedan hänvisade du till
              Arab Human Development Report. Det blir aldrig klarlagt, vilket
              är viktigt för en hållfast analys. Det gör att texten är lite
              svagare än vad vi trivs med.
            </seg>
            <seg xml:id="i-8d0da54b63552e92-0">
              Sedan är jag mycket glad för att du tog upp vår kritik punkt
              för punkt. Den har jag lämnat till åhörarna att själva läsa. Vad
              beträffar primärkällor och sekundärkällor var det, vad jag vet,
              jag som till exempel förde in Edward Said i texten, som både en
              framstående kritiker och förespråkare av goda relationer med Orienten.
              Jag föreslog att ni skulle gå till moskén. Det var jag som tog
              upp paternalismen. Jag tycker att jag bidragit till att vår text
              är något bättre, dock inte tillräckligt bra.
            </seg>
            <seg xml:id="i-cef71324c86529b6-0">
              Skulle Berndt Ekholm ställa upp på att vi tar en man-till-man-
              eller kvinna-till-kvinna-dialog, bjuder in muslimer och sätter
              oss ned här i riksdagen och pratar med utgångspunkt från denna
              text för att verkligen skapa en dialog utan förmedling?
            </seg>
          </u>
          <note type="speaker" xml:id="i-b610c6f163fa99fc-0">
            Anf. 89 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-3">
            <seg xml:id="i-603d471b38e423a5-0">
              Herr talman! Svaret är absolut ja.
            </seg>
            <seg xml:id="i-65e26039f532d8a8-0">
              Efter att Miljöpartiet skrivit sitt särskilda yttrande och Per
              Garthon, tillhörande detta parti, publicerat sin mycket vulgära
              artikel man kan se sambandet med Miljöpartiets mer nyanserade
              särskilda yttrande som innehåller många hårda ord, och det finns
              också annat som i dessa dagar hänt i medierna blir det alldeles
              nödvändigt att motivera att dessa uppgifter är felaktiga. Det
              gäller även Miljöpartiets särskilda yttrande. Det är alldeles
              för snällt att säga att de skjuter över målet. Det är mer korrekt
              att säga att där finns mängder av missuppfattningar, falsarier
              och vantolkningar, för det är precis så det är.
            </seg>
            <seg xml:id="i-c4ca97f058d7c518-0">
              Vi klargör mycket tydligt i betänkandet att om man ska åstadkomma
              lösningar av ett problem måste man kunna generalisera och försöka
              lämna det specifika för det generella. Vi gör så i mängder av
              debatter, men när vi kommer in på den här frågan blir det hela
              av någon anledning oerhört känsligt. I stället för att generalisera
              ska vi jobba i skala 1:1, om ni förstår bilden, vilket är en fullständig
              omöjlighet.
            </seg>
            <seg xml:id="i-066d20256c598fc6-0">
              Det vore meningslöst att göra ett betänkande om Marocko, ett
              om Libanon och, om vi ville gå utanför det området, ett betänkande
              om Indonesien. Vi kan inte arbeta på det sättet. Vi måste arbeta
              med generaliseringar. Det gör även forskare och i allra högsta
              grad debattörer. Om det är någon som ofta generaliserar är det
              just Miljöpartiet, inte minst deras representant Per Garthon.
            </seg>
          </u>
          <note type="speaker" xml:id="i-7fb4366f41d9addb-0">
            Anf. 90 LOTTA HEDSTRÖM (mp) replik:
          </note>
          <note xml:id="i-b8dbb6c36adc033a-0">
            Herr talman! Lotta Hedström heter jag, inte Per Garthon.
          </note>
          <u who="lotta_hedstrom_01417a" prev="cont" xml:id="i-508b70b4bba7f70a-1">
            <seg xml:id="i-d28c934f58174763-0">
              Nu är det inte jag som står i de svarandes bås utan i de kärandes
              bås. Den kritik som vi har på punkt efter punkt kvarstår. Det
              intressanta är dock den utsträckta handen. Det är anslaget av
              respekt, tolerans, förståelse och kunskapssökande som är värdet
              med detta betänkande. Det var utskottet väldigt enigt om från
              början.
            </seg>
            <seg xml:id="i-96a35118f6e12254-0">
              Det är känsligt med relationerna till den muslimska världen,
              vilket Muhammedkarikatyrerna visat. Det är inte bara att klampa
              på, och därför är varje nyans värd att vägas på guldvåg. Jag tycker
              inte riktigt att utskottet har lyckats till fullo. Jag tycker
              att det i det här sammanhanget är oerhört viktigt att ta upp att
              demokratin är hotad i Burma, Zimbabwe och på en mängd andra ställen
              i världen. Förhållandena är inte värst i den arabiska världen,
              vilket absolut borde andas både mellan raderna och också på raderna
              i betänkandet. Det är ett problem. Jag vet att många muslimer
              kommer att kritisera utskottet för de missarna.
            </seg>
          </u>
          <note type="speaker" xml:id="i-332616c1849d986f-0">
            Anf. 91 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-4">
            <seg xml:id="i-4fc689a83027f6c4-0">
              Herr talman! Ett grundläggande problem i Miljöpartiets kritik
              är att det inte är vi i utskottet, med vår begränsade kunskap,
              som tycker detta. Det är inte ens svenska forskare som tycker
              det, utan det är de främsta arabiska intellektuella forskarna
              som i tre rapporter i FN:s rapportserie Arab Human Development
              Report tydliggör alla dessa brister eftersom de är medvetna om
              dem. Jag har deltagit i det här arbetet så länge att jag skulle
              kunna fortsätta uppräkningen. Det är nämligen så det ligger till.
            </seg>
            <seg xml:id="i-c1d84ac0504a4470-0">
              Samtidigt med denna tydlighet har vi försökt spegla en anda jag
              återkommer till det av ömsesidighet. Jag hade i och för sig gärna
              sett att vi i betänkandet kunnat vara ännu tydligare på den punkten.
              Den som vill kan tolka det på just sitt sätt. Där får jag hålla
              med om det som sades tidigare i debatten, nämligen att var och
              en självklart tolkar på sitt sätt. Vi kan inte sätta någon annan
              på att tolka utan det är jag själv som gör det. Då finns alltid
              vissa risker.
            </seg>
            <seg xml:id="i-3fa9116330176595-0">
              Nu har jag varit så hårdhänt med det stackars Miljöpartiet både
              i min inledning och i replikerna jag har aldrig tidigare under
              min riksdagskarriär dissekerat Miljöpartiet på samma hårda sätt
              att jag måste avsluta med att säga att Lotta Hedström har min
              fulla respekt för hennes ambitioner i det här arbetet, både vad
              gäller inriktningen på betänkandet och ett fortsatt arbete, så
              att vi får en fortsatt dialog. Jag tror att vi alla kommer att
              ställa upp på en sådan dialog. Det finns många grupper i samhället
              jag vet att vissa diskussioner redan är på gång och vi ska gärna
              även diskutera med muslimerna själva. Välkommen!
            </seg>
          </u>
          <note type="speaker" xml:id="i-ca568bb4fb9260c4-0">
            Anf. 92 CECILIA WIKSTRÖM (fp) replik:
          </note>
          <u who="cecilia_wikstrom_7c6a2b" xml:id="i-760c220dfd8f66aa-5">
            <seg xml:id="i-89c80a54b7082d1f-0">
              Herr talman! Jag vill börja med att tacka Berndt Ekholm för ett
              mycket gott och trevligt samarbete och för de mycket goda intentioner
              som jag vet präglar Berndt Ekholms ingång i detta arbete. Ett
              gott hjärta och ett starkt engagemang samt en vilja till ömsesidighet
              ska Berndt Ekholm ha all heder och respekt för.
            </seg>
            <seg xml:id="i-9bda21beac267de0-0">
              Jag vill lyfta fram en fråga som Berndt Ekholm var inne på i
              sitt anförande, nämligen att EU är ett av världens viktigaste
              handelsområden och att vi, enligt min mening, borde använda EU:s
              nya politik, den så kallade grannskapspolitiken, för att kräva
              att också medborgarna i de muslimska länderna fritt ska kunna
              uttrycka sina åsikter.
            </seg>
            <seg xml:id="i-f574904e7a6c89d4-0">
              Grannskapspolitiken har nästan inte alls diskuterats, vilket
              är märkligt med tanke på att den kan innebära stora förändringar
              för vår utrikes- och säkerhetspolitik. Den innebär enligt EU ett
              samarbete i utbyte mot demokratiska reformer. En liknade princip
              låg bakom EU:s utvidgning en gång i tiden. De länder som garanterar
              respekten för mänskliga rättigheter och yttrandefrihet ska belönas
              med förmånliga bilaterala samarbetsavtal med EU. Ja, Berndt Ekholm,
              det är riktigt; jag har alldeles nyss tittat på det. De som fortsätter
              att förtrycka får däremot vänta. Det är en morot som EU tidigare
              saknat i förhållande till den muslimska världen men nu har tillgång
              till och förfogar över.
            </seg>
            <seg xml:id="i-5bc9f60a8962bdcb-0">
              Jag har flera gånger uppmanat utrikesministern att använda den
              nya strategin till exempel för att sätta press på Egypten som
              fängslat Ayman Nour, grundaren av det liberala oppositionspartiet.
              Hittills har såväl Berndt Ekholm och de andra sossarna i riksdagen
              som utrikesministern hållit fast vid den gamla sossepolitiken.
              De samarbetar med diktaturer lika gärna som med demokratier, vilket
              jag tycker är förskräckligt. När vi nu genom den nya politiken
              har ett instrument för att kunna lyfta fram dessa frågor och använda
              det som en morot för samarbete med den muslimska världen borde
              vi också göra det.
            </seg>
          </u>
          <note type="speaker" xml:id="i-188e41e938b91ed3-0">
            Anf. 93 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-5">
            <seg xml:id="i-2dc63793b60f6ce4-0">
              Herr talman! Jag anser att det är oerhört angeläget att vi när
              det gäller samarbetet mellan stater även försöker samarbeta med
              den värsta stat. Vi måste upprätthålla de relationerna. Jag vill
              genast göra klart att jag tycker att det vore en olycka om den
              svenska staten inte var beredd att samarbeta med en Hamasregering.
              Det enda sättet att få Hamas att komma in i värmen och anta demokratiska
              former är att föra en dialog med dem. Om vi utestänger dem blir
              det mycket värre. Det vore en totalt felaktig diplomati. Därmed
              har jag sagt att vi måste göra det.
            </seg>
            <seg xml:id="i-7eaa4cd077671921-0">
              När det gäller det tydliga språkbruket inom ramen för samarbetet
              behöver jag inte återupprepa det.
            </seg>
            <seg xml:id="i-487af13e8aee5e7e-0">
              Beträffande EU:s grannskapspolitik och alla bilaterala avtal
              håller jag med Cecilia Wikström om att vi, oavsett vilka staterna
              är, ska vara tydliga med vad vi vill åstadkomma. Men återigen:
              Vi måste alltid arbeta så att vi når framgång. Det är ingen poäng
              att ha ett arbetssätt som leder till att man inte når framgång.
              Det är trots allt målet vi vill uppnå.
            </seg>
            <seg xml:id="i-b91544aef24f1008-0">
              Jag har sedan i stort sett år 2000 ingående följt Barcelonaprocessen
              och deltagit i alla de parlamentariska mötena och i många andra
              möten också. Därför vet jag att vi har fått i gång en mycket bra
              dialog, och ganska snart kommer vi väl att befinna oss i en dialog
              då vi också kan börja ta upp de svåra frågorna. Vi har byggt upp
              ett sådant förtroende att vi även kan ta tag i de svåra frågorna.
            </seg>
            <seg xml:id="i-32bab86724ef23cd-0">
              Hitintills har vi hunnit dit att syriska parlamentariker kan
              skälla ut israeliska parlamentariker, och att israeliska parlamentariker
              svarar med samma mynt. Det är en väldigt tydlig dialog som pågår
              mellan parterna, och jag tror att det är nödvändigt. Alla gör
              verkligen klart var de står.
            </seg>
            <seg xml:id="i-6c0ad655e981c72a-0">
              Snart är det säkert dags för oss att lyfta fram kvinnors situation.
              Det gör vi redan. Mariam Sherifay jobbar med det. Hon är med i
              det här sammanhanget. Men vi lyfter också fram andra frågeställningar.
              Vi har Västsahara som är en frågeställning som är aktuell just
              i dessa dagar. Vi ska egentligen granska respektive avtal med
              respektive land och därmed ha en chans att ta upp sådana frågor.
            </seg>
          </u>
          <note type="speaker" xml:id="i-9747e8ded75658e4-0">
            Anf. 94 CECILIA WIKSTRÖM (fp) replik:
          </note>
          <u who="cecilia_wikstrom_7c6a2b" xml:id="i-760c220dfd8f66aa-6">
            <seg xml:id="i-29238c60e32effa9-0">
              Herr talman! Det här var spännande, Berndt Ekholm. Jag ser rubriken
              framför mig: Berndt Ekholm slaktade EU:s nya grannskapspolitik.
              Det är precis det du har gjort. Det är märkligt att inte lyfta
              fram möjligheten till ett samarbete med de länder som faktiskt
              tar steg i processen mot respekt för mänskliga rättigheter och
              demokrati och att belöna det med bilaterala handelsavtal och annat.
              Men jag ser rubriken framför mig.
            </seg>
            <seg xml:id="i-788f85798616b280-0">
              Den andra frågan, som jag inte hann ta upp förra gången, handlar
              om detta med yttrandefriheten. Jag blir faktiskt väldigt upprörd
              när jag hör att du säger att Folkpartiet befinner sig på ett sluttande
              plan därför att vi har värnat yttrandefriheten också när det gäller
              de vämjeliga, avskyvärda, fula, förkastliga, och så vidare, Muhammedkarikatyrerna.
              Vi har värnat yttrandefriheten. Det har liberaler gjort sedan
              1900-talet var ungt. Vi har slagit vakt om friheterna till religion,
              yttrande, demonstration och tryck. Vi gör det också i dag, Berndt
              Ekholm. Sedan är det upp till varje individ att välja bort de
              här avskyvärda bilderna, att välja bort magasinen och tidningarna
              och tidskrifterna som publicerar dem. Men det är inte upp till
              en regering att skicka ut sina tjänstemän för att släcka ned leverantörers
              hemsidor och annat. Eller var går gränsen?
            </seg>
            <seg xml:id="i-78bb105d6658b423-0">
              Jag tycker att Socialdemokraterna befinner sig på ett sluttande
              plan när man säger att det är okej. Ska vi nästa gång förbjuda
              att en tidning eller en publikation utges? Ska vi ställa till
              med bokbål om någon trycker en bok som inte faller oss i smaken
              för att bilderna är fula eller anskrämliga eller karikerar en
              religion?
            </seg>
            <seg xml:id="i-d5fff5b6b6dad3d6-0">
              Här säger Berndt Ekholm att Muhammed har framställts med en bomb
              på huvudet. Ja, det är riktigt. Det är en avskyvärd bild, men
              jag har sett avskyvärda bilder av Jesus på korset med knivar i
              händerna. Det är ingen som har reagerat. Det är framför allt inga
              kristna som har tuttat eld på muslimska eller andra beskickningar
              runtom i världen eller tänt eld på flaggor eller vanhelgat nationella
              vapen. Det finns en anständighetsgräns någonstans, och den har
              Berndt Ekholm definitivt passerat när han säger att Folkpartiet
              befinner sig på ett sluttande plan i denna fråga.
            </seg>
          </u>
          <note type="speaker" xml:id="i-e9f3d3f1d8197825-0">
            Anf. 95 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-6">
            <seg xml:id="i-2928b3a5cbb1641e-0">
              Herr talman! Jag brukar inte använda mig av slagordspolitik eller
              rubrikpolitik, men du har börjat ditt anförande, Cecilia Wikström,
              med att hävda att du ser rubriken framför dig. Och jag kan gärna
              se rubriken framför mig om att Folkpartiet befinner sig på ett
              sluttande plan. Det kommer att sluta med ett elände om man fortsätter
              på det sättet.
            </seg>
            <seg xml:id="i-f2df1afe760e1955-0">
              Du sade i ditt anförande att man skulle vara väldigt kritisk
              om det kunde få våldsamma effekter. Om man placerar en bomb på
              Muhammeds huvud borde du, med den religiösa kunskap som jag vet
              att du besitter, kunna läsa den bilden, se vad den talar om, nämligen
              att muslimer är terrorister. De kan skjutas, och dem kan man begå
              våld på. Bilden är ingenting annat än en tydlig våldsam betraktelse.
              Den som inte begriper det försöker försvara yttrandefriheten på
              ett sätt där man överskrider gränser.
            </seg>
            <seg xml:id="i-73415afefba8ad38-0">
              Det är klart att man ska försvara yttrandefriheten, men man måste
              faktiskt ha rätt att säga att det med den också följer ett ansvar.
              Jag tror att Folkpartiet är naivt om man inte inser att det med
              rättigheter också följer skyldigheter och i det här fallet ett
              ansvar. Där har vi helt olika syn. Så är det.
            </seg>
          </u>
          <note type="speaker" xml:id="i-bd0aa3c74357f14f-0">
            Anf. 96 VERONICA PALM (s):
          </note>
          <u who="veronica_palm_2b8f6b" xml:id="i-749616a73bfa6cd0-0">
            <seg xml:id="i-d1759f30f2eb0a8d-0">
              Herr talman! I förra veckan högtidlighöll vi på olika sätt minnet
              av de fruktansvärda bombningarna av den kurdiska staden Halabja
              i norra Irak där 5 000 människor på några timmar gasades ihjäl
              av den irakiska regimen, av Saddam Hussein. Jag gjorde det vid
              ett par tillfällen. Och ett av de stora högtidlighållandena i
              Helsingfors arrangerades av Iraks ambassad. Det visar att det
              sker förändringar. I dag är Iraks ambassad i Helsingfors en av
              arrangörerna för att högtidlighålla minnet av Halabjabombningarna,
              ett av Saddam Husseins regims fruktansvärda brott mot mänskligheten.
            </seg>
            <seg xml:id="i-259b0ae2a47bfeda-0">
              Men Irak är skört. För tre år sedan invaderade USA och deras
              allierade. En majoritet i den här kammaren är överens om att det
              var en olaglig invasion, en folkrättsvidrig invasion med ockupation
              som följd. Ockupationen är i dag över, men det var fel att invadera.
              Det var fel att ockupera. Det begås fortfarande grova kränkningar
              av mänskliga rättigheter i Irak. Säkerheten är svag. Det är väl
              ett för svagt uttryck, men det är ett fruktansvärt dåligt säkerhetsläge
              i Irak. Det är också väldigt svårt att införa demokrati uppifrån,
              kanske framför allt med bomber uppifrån.
            </seg>
            <seg xml:id="i-dc068dc2b054c7d4-0">
              FN måste in i Irak. FN har ett ansvar. Världssamfundet har ett
              ansvar. Men USA har fortfarande ett ansvar. De invaderade och
              ockuperade folkrättsvidrigt. Då har man också enligt folkrätten
              ansvar för att säkra och stabilisera det land som man har ockuperat.
              USA kan inte vända ryggen och lämna. USA måste lämna, men man
              har också ansvar för säkerheten, och FN måste komma in.
            </seg>
            <seg xml:id="i-3fd501f6ee7cfd3f-0">
              Sverige bistår på många sätt arbetet för att säkra situationen
              i Irak. Vi gör det med bistånd, minröjning, infrastruktur och
              ett arbete för mänskliga rättigheter och demokrati. Vi gör det
              också på ett mänskligt plan. I Sverige har en stor del av befolkningen
              rötter i Irak. De tvingades på flykt från Saddamregimen och har
              fått en fristad i Sverige. I dag bidrar de till dialogen. De bidrar
              till att bygga upp sitt forna hemland. Men de är också jätteviktiga
              i dialogbygget. De har rötter både i Irak, till stora delar i
              de kurdiska delarna, och i den svenska traditionen. Det är ett
              viktigt redskap som vi kan använda i relationer, i dialoger och
              i demokratibyggande.
            </seg>
            <seg xml:id="i-b6212ba99646a1f0-0">
              Jag skrev i mina anteckningar: Irak är på väg. Jag vågade inte
              skriva rätt väg. Diktatorn är störtad. Man har genomfört val,
              hyfsat bra val. Men jag vågar ändå inte skriva på rätt väg för
              säkerhetsläget är så otroligt instabilt. Och det är jätteviktigt.
              Utvecklingen i Irak är jätteviktig. Går det åt rätt håll? Säkras
              demokratin? Värnas de mänskliga rättigheterna? Lämnar USA? Får
              FN ett större inflytande? Då kan Irak vara ett föredöme och en
              viktig del i utvecklingen i hela Mellanöstern. Men går det i fel
              riktning med ökade konflikter, med mer vapen i omlopp, med splittringar
              mellan regioner och religioner och med uppslitande konflikter
              kan det också påverka hela regionen och vår relation till regionen.
            </seg>
            <seg xml:id="i-6e93d56b658d6194-0">
              Jag ser ändå positivt på det. Det har genomförts val, och parlamentet
              börjar arbeta. Det regionala parlamentet i norra Irak, det kurdiska
              parlamentet, är ett föredöme. De delarna av Irak är också lugnare,
              stabilare och säkrare.
            </seg>
            <seg xml:id="i-5fa066cd8f82954c-0">
              Stabiliteten i Irak är viktig i sig, men den är också viktig
              för relationen och dialogen. Om den inte uppkommer är det ett
              hinder för vår relation med den muslimska världen, precis som
              Palestina.
            </seg>
            <seg xml:id="i-5213200a40ca5732-0">
              I snart 50 år har Israel ockuperat Palestina. 3,7 miljoner flyktingar
              har bott i flyktingläger i generationer, i 50 år. 70 % av befolkningen
              på Gazaremsan lever under fattigdomsgränsen. Sverige bidrar med
              utvecklingsbistånd och humanitärt bistånd till Västbanken och
              Gaza med ganska mycket pengar, 270 miljoner svenska kronor, och
              till Unrwa med 230 miljoner svenska kronor.
            </seg>
            <seg xml:id="i-c87f8dfbfe345b5c-0">
              Jag var första gången i de palestinska områdena för över tio
              år sedan. Känslan att gå in i ett flyktingläger och möta människor
              som lever som om det var och det är det ju deras riktiga hem var
              stark. De lever i flyktingläger, de lever i en flyktingsituation,
              och de har gjort det i generationer.
            </seg>
            <seg xml:id="i-c8b31b6e872285d2-0">
              Jag passerade en gränsövergång som också gav en väldigt stark
              bild. Det var sent på kvällen. Unga israeliska soldater satt i
              en vaktpostering med stora vapen i knäet jag vet inte vad det
              var för sort. De dinglade med benen, såg lite trötta ut och hade
              säkert gjort någonting roligare. Vi går över gränsposteringen
              med taggtråd runt sidorna, det är mörkt och lampor som rör sig
              över hela området. Det gav en väldigt stark bild hos mig av hur
              det är att leva i ett ockuperat land.
            </seg>
            <seg xml:id="i-4d97a255652c5416-0">
              I dag är gränsen hårdare. Den består av en mur. Den så kallade
              säkerhetsbarriären, en 70 mil lång mur med elektrifierade stängsel
              som Israel har byggt runt Västbanken är hemsk. Den är hemsk av
              två skäl. Ett är humanitärt naturligtvis. Det är svårt att få
              mat och att komma till arbetet. Det förhindrar människor att få
              utbildning. Den stänger in enklaver. Den förnedrar. Det är en
              förnedring att stå varje dag och köa för att bli granskad av en
              israelisk soldat för att få komma till arbetet. Det är samma sak
              på eftermiddagen när man ska hem. Och den tar tullar. Den omöjliggör
              en ekonomisk infrastruktur som fungerar.
            </seg>
            <seg xml:id="i-e6f48b77183f7965-0">
              Den är också hemsk som symbol. Den blir en symbol för hur hög
              och stark konflikten mellan Israel och Palestina är. Det är inte
              en slump att många palestinier kallar den för apartheidmur.
            </seg>
            <seg xml:id="i-18e891bba63be7b1-0">
              På ockuperad mark strider muren mot folkrätten. Det är vi överens
              om i den här kammaren. Men det finns trots detta öppningar i muren.
              Vi i utskottet välkomnar Israels tillbakadragande från Gazaremsan,
              dock med en viktig bisats att vi förutsätter att detta är ett
              första steg i ett helt tillbakadragande från de ockuperade områdena.
              Det genomförs fria och rättvisa val på de palestinska områdena.
              Utskottet menar att vägen till fred och lösning är förhandling
              via den färdplan för fred som är upprättad och att båda parter
              ska komma tillbaka till förhandlingsbordet utan villkor.
            </seg>
            <seg xml:id="i-da6cd474424725a2-0">
              Lösningen av PalestinaIsrael-konflikten är viktig för hela regionen.
              Den är viktig för samarbetsklimatet. Den är viktig för att underlätta
              en utveckling av demokrati, stabilitet och ekonomisk tillväxt
              i hela regionen. Genom en förhandlingslösning och en fredlig lösning
              i Palestina och Israel kan man också se möjligheter i andra delar
              av regionen.
            </seg>
            <seg xml:id="i-7af48ea6c981a4a0-0">
              Jag vill citera ett litet stycke ur utskottets betänkande och
              övervägandena, där vi säger: Auktoritära regimer i Mellanöstern
              använder Israel-Palestinakonflikten som ursäkt för att inte genomföra
              de reformer som är nödvändiga för demokrati och för att tillgodose
              de mänskliga rättigheterna. En lösning av konflikten skulle beröva
              regimerna denna möjlighet.
            </seg>
            <seg xml:id="i-9a02f87bca3f6970-0">
              Det tycker jag är ett viktigt skäl. Konflikten i sig är viktig
              att lösa men också att auktoritära regimer runtom i regionen använder
              den som slagträ. Så länge konflikten pågår säger sig Syrien ha
              rätten att använda undantagslagar och döma journalister till fängelse
              i en krigsrätt, vilket är fullständigt oacceptabelt. De använder
              ockupationen av Golanhöjderna 1967 som argument.
            </seg>
            <seg xml:id="i-28a11b1ec0214dee-0">
              Stabilitet och demokrati i Irak, ett fritt Palestina och fred
              mellan Israel och Palestina är viktigt i sig, men utskottet anser
              också att det skulle underlätta demokrati i regionen och förbättra
              för att använda utskottets rubrik vår relation till den muslimska
              världen i EU:s grannskapsområde.
            </seg>
            <seg xml:id="i-ac405b4bb2568ff3-0">
              Med detta vill jag yrka bifall till förslaget i betänkande UU8
              och avslag på samtliga reservationer.
            </seg>
          </u>
          <note type="speaker" xml:id="i-8e047cef0207dfe3-0">
            Anf. 97 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-5">
            <seg xml:id="i-673868872f82e7cb-0">
              Herr talman! Jag inser att tiden rinner iväg här så jag ska försöka
              hålla det väldigt kort. Jag kan instämma i väldigt mycket av det
              Veronica Palm sade i sitt anförande. Men eftersom jag har en annan
              syn på Irak, anser att Irak fortfarande är ockuperat och att det
              fortfarande är ett folkrättsbrott vill jag ställa en fråga till
              Veronica Palm. Du nämnde att USA inte kan lämna utan att man som
              ockupationsmakt på ett ockuperat område enligt folkrätten har
              ett ansvar för att stabilisera. Anser du då att USA är ockupant,
              eftersom man har de skyldigheterna enligt folkrätten? Eller är
              det inte ockuperat? Det är den första frågan.
            </seg>
            <seg xml:id="i-439b9179554e2e0a-0">
              Den andra frågan är om Veronica Palm verkligen tror att det går
              att stabilisera situationen i Irak så länge USA finns kvar. Där
              måste man också ha med sig historien. USA ockuperade inte Irak
              för att man ville införa demokrati. Det var fråga om massförstörelsevapen
              som inte fanns. USA stödde Saddam Hussein under de åtta år han
              förde ett krig mot Iran. USA stödde Saddam Hussein med den regimen
              och med de brott mot mänskliga rättigheter som begicks då. USA
              har också under åren emellan bombat emellanåt eftersom man har
              haft sina zoner. Det har också drabbat civila. Det är för mig
              tydligt att det är omöjligt så länge USA finns kvar att stabilisera
              Irak och påbörja en demokratisk utveckling. Hur ser Veronica Palm
              på den frågan?
            </seg>
          </u>
          <note type="speaker" xml:id="i-58d27d5d86f5a286-0">
            Anf. 98 VERONICA PALM (s) replik:
          </note>
          <u who="veronica_palm_2b8f6b" xml:id="i-749616a73bfa6cd0-1">
            <seg xml:id="i-13c4fe25e0c31001-0">
              Herr talman! Det var möjligt att jag uttryckte mig slarvigt.
              Jag anser att det i dag inte är en ockupation. Men genom det sätt
              man invaderade och ockuperade landet har man fortsatt ett folkrättsligt
              ansvar att säkra och stabilisera. Jag tycker att det är respektlöst
              mot de irakier som för första gången på årtionden och jättelänge
              har fått gå till valurnorna och genomfört fria val att inte erkänna
              det, att fortfarande kalla det för ockupation. Det var möjligt
              att jag uttryckte mig slarvigt.
            </seg>
            <seg xml:id="i-e6905af9e72bd8ce-0">
              Kan Irak stabiliseras så länge USA finns kvar? Det är en knivig
              fråga, skulle man kunna säga. Vi säger i betänkandet att ett av
              problemen är att invasionen av Irak förstärkte en bild av att
              västvärlden vill införa demokrati uppifrån och med bomber. Det
              tror inte utskottet är rätt väg. Därför tror vi att världssamfundet
              behövs starkare. Men vi tycker att USA har ett ansvar. Vi kritiserar
              ganska starkt den amerikanska politiken i Irak, men vi tycker
              fortfarande att de har ett ansvar.
            </seg>
          </u>
          <note type="speaker" xml:id="i-b94b238a337c0e0d-0">
            Anf. 99 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-6">
            <seg xml:id="i-23383988a396fcde-0">
              Herr talman! Den här diskussionen kommer vi säkert att fortsätta.
              Anledningen till att vi från Vänstern också tycker att det är
              så oerhört viktigt att fortfarande säga att det är en ockupation
              är inte att vi saknar respekt för människor som gick och röstade
              och hade ett val. Om man tittar på opinionsundersökningar finns
              det en majoritet i Irak bland befolkningen som säger att man vill
              att USA ska lämna för att man själv ser det som en ockupation.
            </seg>
            <seg xml:id="i-3079c467e2f26123-0">
              Nu är det USA som är den militära stormakten. Vad är det som
              förhindrar att man gör det här en gång till mot FN? Man går in,
              man ockuperar området och man ser till att det tillsätts en regering.
              Man kan ha synpunkter på hur pass legitim regeringen är. Man får
              sedan en fråga från regeringen och blir ombedd att stanna kvar.
              Då säger omvärlden att nu har ockupationen upphört.
            </seg>
            <seg xml:id="i-b3d4f4f6c9093114-0">
              Vi kan tänka oss att detta skulle ha varit under den tid som
              Sovjetunionen fanns och om Ryssland återigen skulle bli en militär
              stormakt. Tänk om Ryssland skulle gå in i länder mot FN, utan
              FN-mandat befinna sig på marken med stark militär kraft och se
              till att en regering tillsattes och sedan bli ombett att stanna
              kvar för att hjälpa till att rensa upp bland de terrorister som
              finns kvar! Skulle omvärlden acceptera det? Det tror jag inte.
              Och det med all rätt, för det är en farlig väg som man är inne
              på.
            </seg>
            <seg xml:id="i-fe1a49a529c4a56e-0">
              Detta beror alltså inte på att vi inte har någon respekt för
              irakierna som trots allt gick och röstade, utan på utvecklingen
              av USA:s krigspolitik. Vi ser att det är en oerhört stor risk
              som man tar när man i efterhand godkänner de attacker som USA
              har gjort även utan FN-mandat.
            </seg>
          </u>
          <note type="speaker" xml:id="i-879d963963964802-0">
            Anf. 100 VERONICA PALM (s) replik:
          </note>
          <u who="veronica_palm_2b8f6b" xml:id="i-749616a73bfa6cd0-2">
            <seg xml:id="i-45e22ad27f784219-0">
              Herr talman! Det är riktigt som Alice Åström säger. FN-mandatet
              är definitionsmässigt, men det finns en inbjudan, och USA finns
              på den inbjudan med någon form av FN-mandat. Vi vill att världssamfundet
              samlat tar ett större ansvar för Irak, men vi tycker inte att
              USA bara kan gå in och ockupera ett land, vända det ryggen och
              gå därifrån. Sedan får alla vi andra ta hand om effekterna av
              det. Det är inte sjyst.
            </seg>
            <seg xml:id="i-6cd55149edf68996-0">
              Det finns jättemycket våld i Irak i dag, och det begås fruktansvärda
              brott mot de mänskliga rättigheterna. De begås till stor del av
              USA och dess allierade. Det är klart att vi vänder oss mot det.
              Det står tydligt i betänkandet.
            </seg>
            <seg xml:id="i-62a3de00e22b8328-0">
              Alice frågar hur utvecklingen kommer att fortsätta och hur man
              kan hindra en sådan här utveckling. Mitt enkla, tråkiga svar är:
              Genom att stärka FN. FN har en massa brister och problem, men
              det är det enda samfund vi har där alla världens regeringar kan
              samlas. Det är den enda garanten mot att USA ännu mer får vara
              världens egen polis. Ett starkt FN är den enda garanten mot att
              någon makt tar sig mer utrymme än vad världssamfundet tycker är
              rimligt. Ett stärkt FN är alltså vad vi behöver.
            </seg>
          </u>
          <note type="speaker" xml:id="i-8a2441e103820012-0">
            Anf. 101 EWA BJÖRLING (m) replik:
          </note>
          <u who="ewa_bjorling_93f4a0" xml:id="i-9ae2135d43ff6300-3">
            <seg xml:id="i-7672a99316ee63ce-0">
              Herr talman! Jag tycker att det är intressant att höra Veronica
              Palm och Socialdemokraterna för en gång skull tydligt uttrycka
              att det är viktigt med det svenska demokratibiståndet till Irak.
              Det tycker jag har varit alldeles för svagt uttalat från regeringens
              håll. Även om det tydligt har funnits där så har man inte velat
              tala högt om det.
            </seg>
            <seg xml:id="i-7c7ea2c6dba69090-0">
              Veronica Palm ifrågasätter om Irak är på rätt väg, eller frågar
              sig på vilken väg. Jag ska ta upp en karikatyr så här i karikatyrernas
              dagar från The Economist i förra veckan. Jag beskriver hur den
              ser ut. Det är tre ormar i en ring som äter på varandra i ändarna.
              Innanför ringen finns Bush och Blair, och de säger: Iraq is not
              falling apart, its coming together . Vi behöver också finnas inuti
              den här ringen så länge de här ser ut som ormar. Däremot behöver
              vi finnas inuti ringen mycket mer utan vapen.
            </seg>
            <seg xml:id="i-8929539749e8fe3f-0">
              Veronica Palm nämner barriären. Hon kallar den för muren och
              säger att den är hemsk av två skäl. Jag tycker att det finns ytterligare
              ett skäl, som saknas. Det är ett viktigt skäl, nämligen att barriären
              förhindrar terrordåd mot Israel. Det nämns inte.
            </seg>
            <seg xml:id="i-1b6702a4ec3c006d-0">
              Jag blir ganska skrämd när jag hör att parterna måste komma till
              förhandlingsbordet utan villkor. Ska Israel förhandla med en terrororganisation
              som vill utrota Israels existens? Jag skulle vilja se den svenska
              regering, eller någon regering över huvud taget i en demokrati,
              som skulle vilja sitta mitt emot någon som inte erkänner ens existens
              och som dessutom vill döda en. Det är självklart att man måste
              sätta upp villkor för Hamas, också Israel.
            </seg>
          </u>
          <note type="speaker" xml:id="i-85a456ca78852469-0">
            Anf. 102 VERONICA PALM (s) replik:
          </note>
          <u who="veronica_palm_2b8f6b" xml:id="i-749616a73bfa6cd0-3">
            <seg xml:id="i-90208feb3051936f-0">
              Herr talman! För att börja med muren så brukar borgerligheten
              hela tiden hävda att man i Haag har sagt att den är olaglig. Ja,
              det är riktigt. Högsta domstolen i Israel har sagt att den är
              olaglig. Ja, det är riktigt. Det sades för flera år sedan.
            </seg>
            <seg xml:id="i-a729d4ff07626d62-0">
              Men de facto står muren där på ockuperat territorium. Om man
              bygger en mur runt sitt eget land så får man göra det. Det är
              helt okej det får var och en göra. Även om det inte är så himla
              trevligt mot grannarna så får man väl bygga en mur om man tycker
              att det är bra. De facto står den där. Ganska snabbt efter det
              att muren byggdes upp byggdes det upp en infrastruktur runtomkring
              den som gör att man får känslan av att den nog kommer att stå
              där ganska länge.
            </seg>
            <seg xml:id="i-7954c45207858e25-0">
              Åtminstone som murens sträckning är nu och som man bygger så
              skär man av Jerusalem från resten av Västbanken. Det är klart
              att det är ett problem i och med det som vi och kvartetten säger
              är en tvåstadslösning med östra Jerusalem som huvudstad i en palestinsk
              stat. Dessutom finns det nya bosättningar med en stark infrastruktur
              innanför muren. Muren säkerhetsbarriären är ett av de stora problemen.
              Den har hindrat terrordåd, men det hade den gjort även om den
              inte hade funnits inne på ockuperat område.
            </seg>
            <seg xml:id="i-e8e460e40a36bae0-0">
              När det gäller villkoren säger vi och det står tydligt i utskottets
              betänkande att parterna ska komma till förhandling utan villkor
              eftersom förhandlingen i sig är viktig. Det står också att utskottet
              menar att Hamas måste öppna för ett erkännande av Israels existens
              och upphöra med vålds- och terrorhandlingar samt att en ny regering
              måste respektera ingångna avtal. Det är ganska tydligt, tycker
              jag.
            </seg>
            <seg xml:id="i-7bbe75ef96ffdf88-0">
              Det viktiga för mig är att det är det palestinska folket som
              har valt Hamas. Fria och rättvisa val har genomförts, och vi kan
              tycka vad vi vill om det men folket har valt sina företrädare.
              De företrädarna måste motparten respektera.
            </seg>
          </u>
          <note type="speaker" xml:id="i-e53aaee18d25bda0-0">
            Anf. 103 EWA BJÖRLING (m) replik:
          </note>
          <u who="ewa_bjorling_93f4a0" xml:id="i-9ae2135d43ff6300-4">
            <seg xml:id="i-16e5a035157a612f-0">
              Herr talman! Det är självklart att motparten måste respektera
              dem. Vi måste alla respektera de demokratiska valen i Palestina
              och att Hamas har vunnit där. Det vi kan säga som är positivt
              är att det var ett väldigt demokratiskt val med 77 % deltagande.
              Men vi måste fortfarande ha rätten att ställa krav på Hamas.
            </seg>
            <seg xml:id="i-06a62604a0c03ba9-0">
              Jag skulle vilja titta lite bakåt. Sverige har gett långvarigt
              bistånd, som Veronica Palm mycket tydligt säger, till att stötta
              de palestinska områdena under många år. Vi har stöttat Arafat
              och hans korrupta regim under jag vet inte hur många år. Men det
              intressanta är att Sverige har stöttat Arafat och hans korrupta
              regim utan krav på reformer. När det gäller allt annat bistånd
              som utgår från Sida ställs det alltid krav på reformer för ett
              land. Det ska uppfylla vissa villkor. Det handlar om mänskliga
              rättigheter, det handlar om noll korruption, det handlar om transparenta
              rättssystem och så vidare.
            </seg>
            <seg xml:id="i-fd4190e8b58a8b8f-0">
              Men i fallet Palestina är det ett undantag. Det är någonting
              här som jag inte riktigt blir på det klara med när det gäller
              Socialdemokraterna. Det är en långvarig känsla av att Palestina
              får göra lite som man själv vill utan reformer därför att vi måste
              stötta dem i alla fall. Så tycks Socialdemokraterna tänka. Kan
              vi då inte se att det här inte blev riktigt bra? Det blev katastrof,
              för att tala klartext. Det blev en korrupt regim med alla våra
              biståndsmiljoner.
            </seg>
            <seg xml:id="i-8cfc5f7be17cd2b2-0">
              Ska vi då fortsätta på samma sätt igen när vi nu ser ett nytt
              parti? Fatah är borta. Folket tycker själva inte om Fatah. Folket
              har självt i demokratiska val röstat bort Fatah. I stället får
              vi Hamas. Ska vi då fortsätta på samma inslagna väg utan att lära
              oss någonting av historien? Jag tycker att det är helt otroligt.
              Ser inte ni den farliga utvecklingen?
            </seg>
          </u>
          <note type="speaker" xml:id="i-7e113582ca5bad26-0">
            Anf. 104 VERONICA PALM (s) replik:
          </note>
          <u who="veronica_palm_2b8f6b" xml:id="i-749616a73bfa6cd0-4">
            <seg xml:id="i-bcaf970b84a2b4de-0">
              Herr talman! Det är inte så, Ewa Björling, att Sida har något
              annat mandat på de palestinska områdena än man har på andra ställen
              där vi har utvecklingsbistånd. Det är inte sant. Sida har precis
              samma regleringsbrev som man följer oavsett var man ger utvecklingsbistånd.
              Det gäller även det humanitära katastrofbiståndet.
            </seg>
            <seg xml:id="i-91985a4009ba6649-0">
              Naturligtvis arbetar vi mot korruption; det är jätteviktigt.
              Jag är ganska övertygad om att korruption var ett av skälen till
              att Hamas vann valen i Palestina. Det fanns säkert massor av skäl,
              men jag tror att det var ett av dem. Jag tycker att det är jätteviktigt
              att vi fortsätter ett utvecklingssamarbete med de palestinska
              myndigheterna. Men det ska vara med de palestinska myndigheterna,
              och inte med Hamas. Vi har ett utvecklingssamarbete med de palestinska
              myndigheterna. Det handlar om förvaltningsuppbyggande, om antikorruptionsarbete
              och möjligheten att bygga upp en stat. Det är jätteviktigt. Problemet
              är att man inte tillåts möjligheten att skapa en egen stat. Grundproblemet
              är inte , som de borgerliga skriver i sin reservation, territoriella
              anspråk, utan grundproblemet är ockupation.
            </seg>
            <seg xml:id="i-6c09488286422aed-0">
              Man behöver världssamfundets stöd, man behöver bistånd och man
              behöver Israels stöd för att bygga upp en säker demokrati. Så
              länge 70 % av befolkningen på Gazaremsan lever under fattigdomsgränsen
              har jag svårt att tänka mig att Sverige inte ska ge både utvecklingsbistånd
              och katastrofbistånd.
            </seg>
          </u>
          <note type="speaker" xml:id="i-b75ca027dad9a2e8-0">
            Anf. 105 MARIAM OSMAN SHERIFAY (s):
          </note>
          <u xml:id="i-283d53fc8385f1e6-4" who="unknown">
            <seg xml:id="i-8ccc25bb3e37f2e4-0">
              Herr talman! Det är med stor glädje jag i dag deltar i denna
              debatt som svensk muslim och socialdemokrat. Det är en debatt,
              en diskussion, som är högst nödvändig i ett ämne som är så viktigt
              för oss alla. Det handlar ytterst om en ömsesidig respekt och
              en tolerans för universella värden som vi alla gemensamt bör sträva
              efter att upprätthålla. Det handlar om en ökad förståelse och
              kunskap folk emellan.
            </seg>
            <seg xml:id="i-c6fb6eaca8c6ca68-0">
              Herr talman! Det råder i dag en islamofobi i västvärlden. Den
              breder ut sig. I likhet med rasism och antisemitism är detta ett
              allvarligt samhällsproblem som kraftfullt måste bekämpas.
            </seg>
            <seg xml:id="i-1d039a496afd0f01-0">
              Elfte september, bombdåden i Sharm-el-Sheikh, Bali, Madrid, London
              och Amman är datum och orter som gör oss påminda om den terror
              som har skadat vår värld. Det är terror som har begåtts och begås
              i islams namn. Det är terror som dödar och skadar många och lämnar
              ännu fler efter sig med sorg och saknad.
            </seg>
            <seg xml:id="i-6523cc254a1fd596-0">
              Ur terrorn har det skapats en rädsla och ett hat från västvärlden
              gentemot de muslimska delarna av världen. Det är ett hat som har
              orsakat stor skada i den muslimska världen och även för muslimer
              i väst.
            </seg>
            <seg xml:id="i-09cb2987d85eb6f6-0">
              En stor majoritet av den muslimska världen på en och en halv
              miljard människor tar avstånd från terror och våld. Men blir man
              drabbad är det svårt att se vad som är vad. Det har jag full förståelse
              för. Därför krävs att vi tillsammans tar avstånd från och bekämpar
              våldet med alla krafter, oavsett nation eller religion. I kampen
              står vi alla enade mot all terror. Vi anser att det är lika avskyvärt
              och grymt oavsett vem som drabbas, om den begås av enskilda grupper,
              stater eller vad syftet är.
            </seg>
            <seg xml:id="i-fa80704ad016af84-0">
              Herr talman! För att dessa två världar ska närma sig varandra
              krävs dialog och plats för många möten människor emellan. Jag
              delar utskottets mening om att nedsättande och fördomsfulla beskrivningar
              och demoniseringar av muslimer respektive människor i väst starkt
              försvårar en konstruktiv dialog för att relationen ska förbättras
              och utvecklas. Det gäller att båda parter ändrar inställning till
              varandra, att inte båda parter har lika många felaktiga fördomar
              om varandra. Därav är det viktigt att båda parter börjar tala
              med varandra och inte om varandra.
            </seg>
            <seg xml:id="i-471a4f21795ec603-0">
              I detta sammanhang vill jag, i likhet med utskottet, lyfta fram
              det mycket goda och viktiga arbetet som görs av Anna Lindh-stiftelsen
              i Alexandria och även Svenska institutet. Det är samma med Sektionen
              för turkiskt-svenskt samarbete på det svenska generalkonsulatet
              i Istanbul. Det är ett arbete som främjar dialogen och ökar samarbetet.
            </seg>
            <seg xml:id="i-7b2c0a0209ab71bf-0">
              Herr talman! I dag har vi all anledning att både i Sverige och
              i EU försöka motverka dessa tendenser med hjälp av diskussion,
              men även planera för vad som ska göras konkret. Det brådskar,
              inte minst med tanke på nidbilderna på profeten Muhammed som publicerades
              i danska Jyllands-Posten.
            </seg>
            <seg xml:id="i-432bd57f204ec860-0">
              Herr talman! Publiceringen av nidbilderna sker inte i ett vakuum.
              Den måste ses mot bakgrund av den främlingsfientlighet och islamofobi
              som breder ut sig i vårt grannland Danmark såväl som i den övriga
              västvärlden. Bilderna hänger ihop med den hårda invandringspolitiken
              och är exempel på de ständiga angreppen mot muslimer från främlingsfientliga
              Dansk Folkeparti och dess ledare Pia Kjærsgaard. Det är samma
              nedsättande och fördomsfulla beskrivningar av muslimer i väst
              som försvårar kontakten med den muslimska världen.
            </seg>
            <seg xml:id="i-194fe89f35765a05-0">
              Än en gång: Jag delar utskottets uppfattning om att det framtida
              EU-medlemskapet för Turkiet kommer att bidra till att prägla utvecklingen
              nationer emellan både i EU och i den muslimska världen. Det ser
              jag verkligen fram emot. Jag tycker absolut att vi måste skapa
              en länk mellan våra kulturer för att göra vår värld till en bättre
              plats att leva i. Vi som sitter här, alla politiker, har ett stort
              ansvar. Låt oss ta det.
            </seg>
          </u>
          <note type="speaker" xml:id="i-5d5e5691f6247a6d-0">
            Anf. 106 PÄR AXEL SAHLBERG (s):
          </note>
          <u who="par_axel_sahlberg_e93588" xml:id="i-621ad6b4926b44d8-0">
            <seg xml:id="i-ee61d8ad12887513-0">
              Herr talman! Det var en mörk natt. Inne i den gamla skolan räknade
              man rösterna efter valet 1996 i Palestina. Vi har alldeles glömt
              att det var ett val. Sedan gick så mycket fel, och så många förhoppningar
              krossades.
            </seg>
            <seg xml:id="i-cfed6b2cd14a61fc-0">
              Karlavagnen stod på ända, som den gör i Orienten, och månen låg
              tryggt på rygg. Alla talade arabiska. Jag begrep ingenting. Men
              det fanns en stämning av att vi ändå var på ett gemensamt uppdrag.
              Det var demokratin som stod i fokus. Allt det som förenade oss
              som människor var mycket större än det som skilde oss åt. Därför
              är det betänkande som nu har presenterats riktigt spännande och
              bra.
            </seg>
            <seg xml:id="i-f7a2f21298645ed8-0">
              Det är under samma himmel vi människor lever. Vi har sett en
              historisk växelverkan, där vi har varit beroende av varandra.
              Nu låter det som om den arabiska och muslimska kulturen är evigt
              fördömd till fattigdom och terrorism. Men det var från dem som
              ljuset lyste när mörkret var kompakt i Europa före medeltiden.
              Det var via araberna, det arabiska språket och muslimer som forskningen
              tog fart i Europa. Vi har ibland så korta perspektiv, för vi glömmer
              att vi lever under samma himmel och är beroende av varandra.
            </seg>
            <seg xml:id="i-8960c1a4b6fd5484-0">
              Kanhända det är detta som skulle ha behövt förstärkas ännu mer
              i betänkandet från utrikesutskottet. Det finns där, men det kunde
              ha varit starkare formulerat. Att tala om regionen som fattig,
              med stora problem på grund av arbetslöshet och bristande demokrati,
              är naturligtvis en beskrivning. Men att glömma att stora delar
              av arabvärlden och den muslimska världen har växt fram på europeiska
              förhandlingsbord, när man förhandlade fram hur staterna skulle
              se ut efter första världskriget, och med den kolonialistiska historia
              som fanns är inte rimligt det måste också beskrivas.
            </seg>
            <seg xml:id="i-70eb946d7014934e-0">
              Mot denna kolonialistiska styckning av arabvärlden stod, och
              står fortfarande, ett panarabiskt perspektiv. Tillsammans skulle
              man kunna bli en riktigt spännande och kanske också politiskt
              stark, och möjligen förskräckande stark, region där kultur och
              språk binder ihop en så stor del av området och människor.
            </seg>
            <seg xml:id="i-ba3e748c2f615468-0">
              Jag tror därför inte att det är så viktigt, som Lotta Hedström
              var inne på, att skilja mellan folk, raser, nationer och kultur.
              Det där är vårt västerländska perspektiv. I andra kulturer i Afrika,
              Asien och Mellanöstern är de här sakerna mycket mer integrerade,
              och därmed också mer komplicerade för oss att titta på. Men ett
              grundläggande problem, där jag tror att Lotta har alldeles rätt,
              är naturligtvis talet om den andre, som Urban sade i inledningen
              här för några timmar sedan.
            </seg>
            <seg xml:id="i-5940ba88f279b894-0">
              Vem vill vara representativ? Är jag representativ för väst? Kan
              jag ta ansvar för det som Bush eller andra högerkristna gör? Är
              jag sådan som man är i väst? Det kan hända, fast det är inte säkert
              att jag skulle erkänna det. På samma sätt är det naturligtvis
              för en muslim, även om man där lever i mycket mer av en kollektiv
              kultur, på både gott och ont. Jag tror att perspektivet är väldigt
              viktigt, och det är angeläget att vi diskuterar det.
            </seg>
            <seg xml:id="i-6f1563d4a140c850-0">
              Jag minns när KU förra året var i Indien, då Sverige just hade
              publicerat sin rapport om mänskliga rättigheter i Indien som var
              mycket kritisk. Det ställde till en del bekymmer för oss, för
              vi ville diskutera helt andra saker, i varje fall delvis, med
              våra indiska kolleger. Då sade Göran Lennmarker det klokaste jag
              har hört honom säga han har säkert sagt mycket klokt, men jag
              har inte hört allt nämligen: Men varför kan inte ni i Indien nu
              publicera en rapport om mänskliga rättigheter i Europa eller Sverige?
              Jag tror att det är på det sättet som vi i världen måste föra
              dialogen framöver.
            </seg>
            <seg xml:id="i-093caef87e8745ee-0">
              När Miljöpartiet då kritiserar att man här har ett perspektiv
              som skulle vara främmande i alla andra sammanhang tror jag att
              det är fel. Jag skulle välkomna ett saudiarabiskt parlament som
              gjorde en rapport om den muslimska världens förhållande till väst.
              Jag tror att det vore riktigt nyttigt och bra för dem, och för
              oss, att vi ser tydligt vilka bilder vi har av varandra.
            </seg>
            <seg xml:id="i-a3ec6f52f98b0eca-0">
              När vi nu talar tror jag att vi ska ha just den här lite ödmjuka
              tonen, som jag tycker att Berndt Ekholm har haft i debatten och
              som vi kan läsa i betänkandet. Därför skulle man kanske tala om
              extremism inte bara i samband med islam och muslimsk tro, utan
              också om kristen extremism och högerkristna värderingar. Man kanske
              till och med kunde tala om en tryckfrihetsfundamentalism, som
              nu har spritt sig ett tag i Europa, eller varför inte en individualistisk
              fundamentalism? Det finns sådana perspektiv, som vi tror är så
              självklara att vi inte riktigt förstår det vi hör och möter med
              andra.
            </seg>
            <seg xml:id="i-84a059a435764a73-0">
              Jag vill till sist bara ta två exempel, herr talman. Det första
              handlar om religion, hur vi jämför religioner. Det är mycket komplicerat.
              Varje religion, ja, kanske till och med olika religiösa utövare
              inom samma religion, har sina bilder av religionen. Men vi har
              ett grundläggande problem när vi försöker jämföra till exempel
              Bibeln och Koranen. I den muslimska uppfattningen är det Koranen
              som är själva uppenbarelsen av religionen, och profeten Muhammed
              tjänade syftet att ta den till människorna. För den kristna tron
              i egentlig mening är det Jesus Kristus själv som är uppenbarelsen,
              och Bibeln är ett vittnesbörd om det. Att jämföra Bibeln med Koranen
              blir därför fel. Man skulle möjligen kunna säga att Koranen ska
              jämföras med Jesus, om man nu vill göra de här jämförelserna.
              Det är detta som visar hur komplicerat det blir.
            </seg>
            <seg xml:id="i-d900914e42b7886c-0">
              Jag tycker att det är olyckligt att i religionen, den bro som
              byggs mellan den gudstro människor har och den gud som man bekänner
              till det mänskliga, blir själva fokus detta: Hur ser uppenbarelsen
              ut? Hur ser urkunderna ut?
            </seg>
            <seg xml:id="i-2aba763ec1dd97c6-0">
              Här brukar jag citera Abraham Burg, som var ledare för ett stort
              judiskt sällskap och senare talman i Knesset i Jerusalem. Han
              sade: Det finns inga heliga stenar de enda som kan vara heliga
              är människor. Jag tror att det är på det sättet som vi skulle
              behöva möta varandra som människor.
            </seg>
            <seg xml:id="i-a389d6e33b1ee2fc-0">
              Herr talman! Jag skulle till sist bara vilja peka på några rader
              i sammanfattningen på s. 2, där man säger att målet för den här
              dialogen och vår ambition är att det ska vara fria, stabila och
              demokratiska länder i den muslimska världen, där respekten för
              mänskliga rättigheter sätts i främsta rummet.
            </seg>
            <seg xml:id="i-6cc46c4774090b18-0">
              Det här är grundläggande för vårt synsätt. Men har vi funderat
              på hur vi marknadsför vår bild av mänskliga rättigheter? Är det
              den som vi tycker att vi förmedlar till muslimerna genom bomber,
              krig, ensidiga perspektiv eller annat? Nej, herr talman, jag tror
              att vi bland annat med det här betänkandet som grund nu borde
              arbeta för en mission, som mest ska handla om hur vår representativitet
              ser ut, för att värna de värden och de rättigheter som vi tycker
              är viktiga. Där har vi vårt ansvar. Jag tycker att utskottet här
              har gett oss en god grund för att jobba vidare med det, i regeringens
              arbete men också i vårt arbete i riksdagen.
            </seg>
          </u>
          <note type="speaker" xml:id="i-2c53526675b748c6-0">
            Anf. 107 LOTTA HEDSTRÖM (mp) replik:
          </note>
          <u who="lotta_hedstrom_01417a" xml:id="i-52141dbce53cfbf4-3">
            <seg xml:id="i-35add134a6eb0f8a-0">
              Herr talman! Tack så mycket, Pär Axel Sahlberg! Jag hade egentligen
              hellre velat springa till min plats och trycka på instämmandeknappen.
              Jag tycker att det var ett väldigt bra anförande. Jag passar dock
              på, bara därför att debatten är så spännande just nu, att fortsätta
              där jag och Berndt Ekholm slutade.
            </seg>
            <seg xml:id="i-f383ab1a56106d8a-0">
              Det gäller just detta vi. Det som jag hade mest problem med i
              betänkandet var att jag själv kände mig inklämd i ett västerländskt
              vi och i det som till exempel kd tar upp som stabila EU-demokratier.
              Vi vet ju vilken demokratisyn fransmän har, vilken nykolonialism
              som finns underliggande. Detta vi skaver mig, och det är inte
              mitt. Därför förstår jag väldigt bra det anslag som du har.
            </seg>
            <seg xml:id="i-d547f587f417f49a-0">
              Jag tycker också att en diskussion om vad en religion består
              av vore på sin plats. En religion är delvis en etik, och den är
              samfälld i de stora religionerna. Där finns egentligen människovärdet
              tvärs över alla stora religioner. Men en religion är också en
              ontologi: Hur ser världen ut? Vad hände innan vi föddes, och vad
              händer efter att vi har dött? Där skiljer vi oss åt. Där finns
              det olika föreställningar. Men det är föreställningar. Sedan är
              varje religion en produkt av en kulturell kontext, en tid och
              ett rum, där helt andra saker än etiken och ontologin blir bestämmande
              för praktiken av den religionen.
            </seg>
            <seg xml:id="i-0b6c9cabd5bec9ba-0">
              Jag tror att du är med mig i den diskussionen. Jag tror att även
              Cecilia Wikström, om hon vore här, gärna skulle delta i en mycket
              mer initierad sådan diskussion om det ryms i riksdagen.
            </seg>
          </u>
          <note type="speaker" xml:id="i-7367d76e063e7708-0">
            Anf. 108 PÄR AXEL SAHLBERG (s) replik:
          </note>
          <u who="par_axel_sahlberg_e93588" xml:id="i-621ad6b4926b44d8-1">
            <seg xml:id="i-36d0d6cecacf5692-0">
              Herr talman! Eftersom Lotta inte hade något annat skäl för replik
              än att hålla med behöver jag inte heller ha något annat skäl.
            </seg>
            <seg xml:id="i-dfd055b0e43bfa71-0">
              Beskrivningen av detta vi som skaver är alldeles utmärkt. Jag
              tror inte att det ska hindra oss från att tala i termer av hur
              vi ser på den andre, medvetna om att vi inte heller är representativa
              ens för vårt eget.
            </seg>
            <seg xml:id="i-35cf54492fb4ddf8-0">
              Vårt förhållningssätt till religion är komplicerat på det sättet
              att vi tittar på det med våra västerländska ögon som har upplysningstiden
              bakom sig, och vi har en stark individualism. Allt det vill vi
              slå vakt om. Men vi kan inte självklart ha med oss det när vi
              diskuterar människor med annan religiös bakgrund. Det må vara
              judisk, muslimsk, buddistisk eller vad det än är för någonting.
            </seg>
            <seg xml:id="i-c1c1199a18a3df38-0">
              Det är detta som är dialogkravet. Jag uppfattar det som utskottets
              mening att dialogen kräver tid för att förstå de andras perspektiv.
              Vi måste också känna ödmjukhet inför att vi inte kan följa dem
              hela vägen i deras sätt att betrakta. Men vi kan ändå hitta gemensamma
              kontaktytor som är värdefulla för oss som människor och där vi
              behöver varandra.
            </seg>
          </u>
          <note type="speaker" xml:id="i-62c0d513c81effed-0">
            Anf. 109 LOTTA HEDSTRÖM (mp) replik:
          </note>
          <u who="lotta_hedstrom_01417a" xml:id="i-52141dbce53cfbf4-4">
            <seg xml:id="i-9bf4641ef7358be7-0">
              Fru talman! Jag tror inte heller på en gränslös värderelativism
              där allt är okej och allt är tillåtet. I dialogen måste man också
              utgå från en identitet och djupt kända egna värderingar som man
              vågar hålla fram och bryta mot den andres vad det nu kan vara.
              Jag ser att den ambitionen finns i betänkandet. Jag tycker att
              den är uppenbar.
            </seg>
            <seg xml:id="i-f19b0f6dafef82e5-0">
              Jag tror att vi verkligen behöver gå vidare i detta. Det har
              varit en väldigt välgörande diskussion både i utskottet och i
              riksdagen och i medierna i övrigt som förhoppningsvis kan leda
              framåt.
            </seg>
          </u>
          <note type="speaker" xml:id="i-6727c87a73773d73-0">
            Anf. 110 PÄR AXEL SAHLBERG (s) replik:
          </note>
          <u who="par_axel_sahlberg_e93588" xml:id="i-621ad6b4926b44d8-2">
            <seg xml:id="i-def44fae38bb5328-0">
              Fru talman! Vi konstaterar bara att ni tog i för mycket när ni
              skrev ert särskilda yttrande, och då har vi en bra grund för fortsättningen.
            </seg>
          </u>
          <note type="speaker" xml:id="i-d2c8affe944281ca-0">
            Anf. 111 ANA MARIA NARTI (fp):
          </note>
          <u who="ana_maria_narti_aaeac7" xml:id="i-ea02f6cd3c3889a6-2">
            <seg xml:id="i-1a19b1d2a77751d0-0">
              Fru talman! Herr Hitler är en förolämpning. Minns ni meningen?
              Den stod i en svensk tidning. Då var det politiker från Tyskland
              som ville ingripa. Det fick de inte göra. Det är just det som
              vi nu behöver komma ihåg. Vi måste också lyckas förklara för våra
              medmänniskor från den muslimska världen att vi aldrig accepterar
              politikens ingrepp i den offentliga debatten och i yttrandefriheten.
            </seg>
            <seg xml:id="i-a21ed535edc2d88c-0">
              Det är inte så att yttrandefriheten inte har någon gräns. Vi
              vet mycket väl att vi har andra lagar och andra aktörer som alltid
              har rätt att komma med sina synpunkter i sammanhanget. Men politiker
              får absolut inte gå till en redaktion eller skicka en budbärare
              till en redaktion eller till ett webbsajthotell och försöka stoppa
              någonting.
            </seg>
            <seg xml:id="i-01fece046e22037a-0">
              Jag har levt med politik i pressen och i medierna. Jag vill inte
              på något sätt att vi ska öppna ens på glänt dörren för att det
              ska bli möjligt i västvärlden, inte för någonting i hela världen,
              att den direkta kontrollen från politiker av medier får det minsta
              stöd här.
            </seg>
            <seg xml:id="i-6092d57c3cd1fe07-0">
              Därför är jag faktiskt bekymrad när jag hör att det diskuteras
              i FN en ny bestämmelse om respekt för religionen. Då riskerar
              vi att öppna, och inte bara på glänt, en dörr för politiska ingrepp
              i yttrandefriheten.
            </seg>
            <seg xml:id="i-54de9fc18cd3dd7d-0">
              När detta är sagt vill jag upprepa vad jag har sagt tusen gånger
              om. Jag har som troende människa tusen gånger om blivit sårad
              i Sverige när fanatiska ateister har tillåtit sig att håna mig
              eller någon annan som tror.
            </seg>
            <seg xml:id="i-95fe768149c1827f-0">
              Jag förstår inte varför den ateistiska intoleransen så lätt accepteras
              i Sverige. Jag förstår inte varför västvärlden är så svag när
              det gäller detta hånfulla sätt att betrakta människor med andra
              uppfattningar.
            </seg>
            <seg xml:id="i-7f0c4b0cfd33eaf8-0">
              Jag förstår inte varför västvärlden så ofta leker med elden när
              man följer principen: Allting är tillåtet. Läs Dostojevskij! Allting
              är inte tillåtet. Uppsalafilosoferna har ordentligt skadat Sverige
              när de har öppnat dörren för: Allting är tillåtet.
            </seg>
            <seg xml:id="i-7bc1226bcbddc5cd-0">
              Jag vill upprepa att vi inom IPU för länge sedan lyckades föra
              in en punkt i en resolution som föreslår att Interparlamentariska
              unionen i FN ska arbeta för en omarbetning av FN:s konvention
              mot rasism och etnisk diskriminering så att alla former av politik
              som bygger på hat och våld fördöms av FN. Det betyder religiös
              fanatism, ateistisk intolerans och blodig klasskamp.
            </seg>
          </u>
          <note type="speaker" xml:id="i-b60066e8401d35f8-0">
            Anf. 112 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-7">
            <seg xml:id="i-74750a6b5ad4519a-0">
              Fru talman! Först vill jag harangera Ana Maria Nartis starka
              engagemang i vilken fråga det än gäller. Vi samarbetar mycket
              i Interparlamentariska unionen, så det är jättefint.
            </seg>
            <seg xml:id="i-c9dd959874889b8b-0">
              Nu gäller engagemanget för kampen mot hat och våld. Jag har satts
              lite på spåren av Ana Maria Narti och observerat det i olika sammanhang
              i tidningar och artiklar. Det kommer alltmer en sådan diskussion.
              Man inser att man bör sätta gränser för hat och våld.
            </seg>
            <seg xml:id="i-29fdfa75c7450c02-0">
              När det gäller IPU:s arbete är vi överens. Sedan är naturligtvis
              den svåra frågan var man ska dra gränser. På ett sätt är ditt
              anförande ett bådeoch. Vi har här tidigare diskuterat yttrandefriheten
              med Cecilia Wikström. Jag förstår att detta är en central fråga
              för Folkpartiet.
            </seg>
            <seg xml:id="i-4d6cf25aa54f5472-0">
              Jag delar också uppfattningen att vi misshandlar judiska företrädare.
              Vi klipper till direkt om det är så. Vi misshandlar kristna företrädare
              i Sverige och i andra länder. Vi misshandlar i det här fallet
              muslimer. Hur det är med andra religioner är jag inte så underkunnig
              om. Men vi misshandlar andra människor på andra sätt.
            </seg>
            <seg xml:id="i-f8d2aafd226d986d-0">
              När jag nu får chansen vill jag säga att det svenska debattklimatet
              är ungefär som: En fråga i taget, och tycker du inte som jag ska
              du hålla tyst. Det är vad jag känner, och det är inte bra att
              är så.
            </seg>
            <seg xml:id="i-ff43eb9c8b056b28-0">
              Jag menar när det gäller yttrandefriheten att vi ska vara väldigt
              rädda om den. Men man måste i varje gärning som man gör fundera
              över konsekvenserna av vad man gör, oavsett om yttrandefrihet
              är någonting annat.
            </seg>
            <seg xml:id="i-bd418c96d78c7f61-0">
              Om i det här fallet yttrandefriheten leder till att man djupt
              skadar andra människor, kanske för andras liv till ände, och på
              andra sätt skadar centrala samhälleliga intressen måste det ändå
              vara rätt att känna ett ansvar i den situationen även om lagen
              inte sätter en gräns.
            </seg>
          </u>
          <note type="speaker" xml:id="i-af1a9f70b3f7fc83-0">
            Anf. 113 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-ea02f6cd3c3889a6-3">
            <seg xml:id="i-00b33d9ed62c2f2a-0">
              Fru talman! Jag vill tacka Berndt Ekholm för det han sade. Vi
              arbetar mycket bra tillsammans i Interparlamentariska unionen.
              Egentligen har vi väldigt lite att debattera här. Jag tror inte
              att Berndt Ekholm vill ha politisk kontroll över yttrandefriheten.
            </seg>
            <seg xml:id="i-62c7711ddd6fe82d-0">
              Jag har själv sagt att västvärlden gladeligen och mycket ofta
              leker med elden. Det där med att allting är tillåtet är en lång
              diskussion som vi borde ta en gång. Vi borde faktiskt titta på
              vad Uppsalafilosoferna har gjort med Sverige en gång i tiden.
              Det sitter som berg att det inte finns etiska principer, att det
              goda och det onda inte går att definiera, och så vidare.
            </seg>
            <seg xml:id="i-754d4d74dbf477b2-0">
              Vi har mycket att göra tillsammans. Men yttrandefrihet betyder
              att det ska vara absolut ingen kontakt mellan politik som övervakare
              och yttrandefriheten. Där finns det inga kompromisser.
            </seg>
          </u>
          <note type="speaker" xml:id="i-c6639a494a5aea35-0">
            Anf. 114 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-8">
            <seg xml:id="i-4c8b67f040d9f6b7-0">
              Fru talman! Det ligger mycket i vad Ana Maria Narti säger här.
              När vi politiker närmar oss yttrandefriheten ska vi vara försiktiga.
              Men jag har väldigt svårt att se att det kan vara fel att jag
              som politiker tycker att man ska ta ansvar för sina gärningar
              oavsett vad lagen säger.
            </seg>
            <seg xml:id="i-261f2f6ec8b8db1e-0">
              Om det hela, som i fallet med Muhammedkarikatyrerna, leder till
              en explosion i arabvärlden understödd av andra krafter, ganska
              tydligt där människors liv sätts i fara måste man ändå få säga
              det. Sedan kan vi vara överens om att metoderna för att säga det
              är högst diskutabla, men man ska uttrycka åsikten: Var rädd om
              varandra! Var rädd om ordet! Bokstaven kan döda.
            </seg>
          </u>
          <note type="speaker" xml:id="i-a2aa9ba50c46cca8-0">
            Anf. 115 ANA MARIA NARTI (fp) replik:
          </note>
          <u who="ana_maria_narti_aaeac7" xml:id="i-ea02f6cd3c3889a6-4">
            <seg xml:id="i-820965578ec29f8c-0">
              Fru talman! Vi ska alla tänka ordentligt på de handlingar som
              vi begår med orden. Det är självklart. Men vi ska inte glömma
              att det finns grupper som manipulerar fram hatet. Jag tror inte
              att det var bara en slump att iranska kvinnor demonstrerade med
              plakat på vilka det stod: Gud välsigne Hitler. Det var inte en
              spontan reaktion i massorna.
            </seg>
            <seg xml:id="i-84587925bd66d70b-0">
              Det finns oerhört farliga krafter i Iran som utnyttjar konflikten.
              Det finns farliga krafter i Syrien som gör samma sak. Det är de
              som vållar dödsfall. Det är de som offrar människor. Det är de
              som vill ha martyrer och människooffer. Det ingår i deras reaktionära
              hat- och våldspolitik. Det är därför vi måste fördöma hat- och
              våldspolitiken. I den ligger barbariet i en politik som söker
              människooffret, som vill se blod rinna. Den måste vi sätta stopp
              för. Vi måste visa att vi har blivit vuxna som mänskliga varelser
              och inte längre vill ha altare och blod som spills på altaret.
            </seg>
          </u>
          <note type="speaker" xml:id="i-d2f07ad3e7644a08-0">
            Anf. 116 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-72f9b7eafeab00c4-0">
            <seg xml:id="i-b09eb001f8d4e325-0">
              Fru talman! En mycket klok person sade en gång: Det finns inte
              vi och de. Det finns bara vi. När vi nu står här och debatterar
              ett betänkande med titeln Vår relation till den muslimska världen
              i EU:s grannskapsområde kan det vara nyttigt att komma ihåg det
              citatet. Hur goda föresatserna än är riskerar de nämligen att
              snubbla över en ansats som luktar vi och de.
            </seg>
            <seg xml:id="i-a319bf5c631f69ee-0">
              Det är också det som kritiken mot betänkandet har handlat om.
              Ordföranden i Palestinagrupperna, Per Gahrton, skriver i ett inlägg
              på Aftonbladets kultursida: Vad har Sverige för statspolitik gentemot
              den katolska världen? Ingen, förhoppningsvis. Inte heller gentemot
              buddismen, hinduismen, judendomen, shintoismen, konfucianismen
              eller någon annan religion. Men nu tänker riksdagen fatta beslut
              om relationerna mellan väst och den muslimska världen .
            </seg>
            <seg xml:id="i-7a20b59cc98c74c0-0">
              Redan beteckningarna i utrikesutskottets skrivning, väst (geografi)
              kontra den muslimska världen (religion), antyder något.
            </seg>
            <seg xml:id="i-01c60d2dd908f2e6-0">
              Visst är det så. Det finns en antydan och en ansats som måste
              diskuteras eftersom den avslöjar något om oss som människor.
            </seg>
            <seg xml:id="i-f896b59877204307-0">
              I det miljöpartistiska särskilda yttrandet skriver vi: Å ena
              sidan betonas skillnader inom islam, men sedan landar utskottet
              ändå i att den muslimska världen har distinkt likartade interna
              värderingar. Hur skall vi då analogt förhålla oss till enigheten
              mellan så disparata kristna grenar som Livets Ord, amerikanska
              sjundedagsadventister, Filadelfiaförsamlingar på svenska landsbygden
              eller marxistiska befrielseteologer i Sydamerika?
            </seg>
            <seg xml:id="i-2ac8ff0b45dae36e-0">
              Skulle man kunna tänka sig ett betänkande om Sveriges eller västs
              relation till de katolska, grekisk-ortodoxa, judiska eller buddistiska
              världarna? Svaret är nej, eftersom vi då inte är beredda att jämföra
              äpplen med skor.
            </seg>
            <seg xml:id="i-7bbd67424eaf1f06-0">
              Det ligger något i den kritiken, och den måste diskuteras.
            </seg>
            <seg xml:id="i-0bb4dcdf78d24bed-0">
              Jag och Miljöpartiet delar, och det understryker jag gärna, väldigt
              mycket av det kloka som står i detta betänkande, inte minst ansatsen
              att lösa konflikter och diskussioner med dialog. Väldigt mycket
              klokt, och en del annat förstås, har också sagts i den debatt
              som jag haft förmånen att följa delvis här och delvis från mitt
              rum. Men det finns ett problem i ansatsen.
            </seg>
            <seg xml:id="i-fb49508e933dddfa-0">
              Fru talman! När man väljer att försöka definiera ett vi och ett
              de för att komma till en slutsats blir det lätt så, för att tala
              i religiösa termer, att man ser grandet i den andres öga men inte
              bjälken i sitt eget. Kanske är det också så, när man i betänkandet
              tar upp en del av konflikterna i världen, att man inte till fullo
              har sett sin egen västs, EU:s inblandning i dessa. Det gäller
              i IsraelPalestina-konflikten, som har diskuterats här. I det särskilda
              yttrande jag tidigare citerade tar vi också upp hur ledande västmakter
              som USA, Storbritannien och Frankrike i vissa fall aktivt bekämpat
              en demokratisk utveckling störtandet av Mossadeq i Iran 1953 när
              han började nationalisera oljetillgångarna, kuppen mot Suharto
              1965 i Indonesien och efterföljande repression mot kommunister
              med en halv miljon avrättade, stödet till den algeriska militären
              i början av 1990-talet när man ställde in andra omgången av parlamentsvalet
              inför en hotande seger för islamisterna, Frankrikes mångåriga
              stöd till tortyrmästaren Hassan II av Marocko, Storbritanniens
              spel bakom kulisserna i Irak 1958 som förde baathisterna till
              makten och så vidare.
            </seg>
            <seg xml:id="i-7cc316e1d96afe05-0">
              För att kunna komma till rimliga slutsatser måste man också se
              sin egen del i det som sker. Då är kanske inte den bästa ansatsen
              att ha ett vi och ett de.
            </seg>
            <seg xml:id="i-ad7f769abe6d5779-0">
              Jag delar till fullo det som Berndt Ekholm tidigare sade i debatten:
              Det är synd att man i betänkandet i princip bara på ett ställe
              tar upp de egna bristerna, nämligen när man reflekterar över den
              islamska kritiken mot oss. Kan vi inte ha en egen kritik mot oss
              själva och det samhälle vi bygger upp, inte minst mot vår skuld
              i bristerna i demokrati och mänskliga rättigheter på många håll
              i det som man kallar den islamska världen?
            </seg>
            <seg xml:id="i-40b943b15bdefab1-0">
              Fru talman! Jag tror att det finns problem när man inte ser sin
              egen skuld. Jag tror att det största problemet kommer av att man
              missar de problem som vi måste ta itu med också här hemma. Låt
              mig därför, fru talman, stanna något vid det som ofta kommer upp
              i diskussioner och debatter om muslimen eller islam, nämligen
              de problem med ojämställdhet, patriarkala strukturer och mäns
              våld mot kvinnor som är väldigt kännetecknande för många länder
              i det som kallas för den islamska världen men som också finns
              här hemma.
            </seg>
            <seg xml:id="i-e7d7cbbeb324ddeb-0">
              Som feminist, fru talman, tycker jag att det är viktigt att se
              ojämställdheten var den än dyker upp. Det finns något beklagligt
              över att varje gång muslimen, islam eller länder i det som kallas
              den muslimska världen framställs så tar man fasta på kvinnoförtrycket,
              samtidigt som vi inte gör det när vi diskuterar våra egna länder.
              Vad riskerar nämligen det att leda till, fru talman? Låt mig ta
              ett exempel. Det riskerar att leda till att vi inte ser de problem
              vi har med jämställdheten inom vår egen union, som nämns i utskottsbetänkandet,
              där minst fyra länder förbjuder abort och ett annat land förbjuder
              skilsmässor.
            </seg>
            <seg xml:id="i-7d6702230b7c60b9-0">
              Man riskerar, fru talman och låt mig då ta ett annat exempel
              att missa jämställdhetsproblemen här hemma. I början av 2005 hade
              tingsrätten i Helsingfors att avgöra ett fruktansvärt misshandelsmål.
              En man hade misstänkt att hans fru varit otrogen, och frun blev
              misshandlad med en telefon, slagen med en nyckelknippa i huvudet
              och kastad mot en dörrpost detta är svårt att till och med säga.
              Dådet var fruktansvärt, och straffet kunde och borde bara bli
              ett: fängelse. Det blev det också. I domen skrev tingsrätten,
              utan att vare sig åklagaren eller den misshandlade kvinnan yrkat
              på det, att detta beteende var helt groteskt och främmande för
              den västerländska kulturen. Om det ändå vore så väl!
            </seg>
            <seg xml:id="i-9031ebbdb840cb24-0">
              Om vi delar upp världen i vi och de riskerar vi att missa våra
              egna problem. Vi riskerar att sluta ta itu med vår egen bristande
              jämställdhet, vårt eget kvinnoförtryck, vårt eget manliga våld
              mot kvinnor. Gör vi inte det, fru talman, har vi inte löst ett
              problem, då har vi skapat oss nya.
            </seg>
            <seg xml:id="i-030476ac20923fff-0">
              I november 2005 samlades 400 muslimska kvinnor för en feministisk,
              islamistisk konferens i Barcelona. Kvinnorna, som kom från allt
              från Mali och Egypten till Malaysia och Iran, avslutade konferensen
              genom att kräva genusjihad kamp mot manligt chauvinistiska, homofobiska
              eller sexistiska tolkningar av islams heliga texter och att sekulära
              och västerländska feminister tar itu med sin islamofobi.
            </seg>
            <seg xml:id="i-d97c07938da2e1a6-0">
              Fru talman! Jag vet inte mycket om den konferensen. Jag var av
              naturliga skäl inte inbjuden. Men just den typen av initiativ
              som kräver kamp mot ojämställdheten, feministiskt arbete i hela
              världen, är vad vi i vår utrikespolitik måste stödja, och det
              kräver något av oss. Det kräver att vi också tar, precis som kvinnorna
              på konferensen i Barcelona efterlyste, itu med vår egen islamofobi.
              Gör vi inte det kommer vi inte heller att bli lyssnade till. Det
              gäller internationellt i debatten som följt krigen mot Irak och
              Afghanistan, där islamofobin i många fall fått fritt spelrum.
            </seg>
            <seg xml:id="i-ff67adac5bee7608-0">
              I boken The Arab Mind , för att ta ett exempel, skriven av kulturantropologen
              Rafael Patai, presenteras islam, och framför allt arabvärlden,
              som en stenåldersavfart i den moderna civilisationen. Det har
              framhållits att den här boken lästes av den amerikanska administrationen
              inför krigen mot Afghanistan och Irak. Den gavs bevisligen ut
              i nyutgåva efter den 11 september 2001, och då med förord av en
              mångårig lärare i Mellanösternstudier vid USA:s armé. I boken
              kan man läsa sådant som att arabiska tankeprocesser är jämförelsevis
              mer autonoma och självständiga från verkligheten än de tankeprocesser
              som är typiska för den västerländska människan och därför måste
              den arabiska mentaliteten erkänna att väst besitter en kultur
              som åtminstone delvis är överlägsen den araberna har mottagit
              från sina förfäder och skyddat i århundraden. Det ger möjligen
              associationer till antisemitisk propaganda från förkrigstiden
              eller låter som nydemokratisk argumentation på akademiskt språk,
              men det är litteratur som bedöms som seriös på 2000-talet.
            </seg>
            <seg xml:id="i-c653141655bf1af3-0">
              Om vi inte kan ta itu med det i vår egen värld, om vi inte kan
              ta itu med islamofobin här, kommer vi aldrig att nå fram i vår
              strävan mot demokrati, jämställdhet och mänskliga rättigheter.
            </seg>
            <seg xml:id="i-243e2cc223fb3c77-0">
              Sverige är inte på något sätt befriat från islamofobi. Det är
              här Nordens äldsta moské har satts i brand, två gånger. Det är
              här de islamofobiska hatbrotten ökar. I det läget kanske det inte
              bara är rätt att ta ett steg tillbaka, att hamna i en ansats som
              åtminstone luktar vi och de utan att också börja dialogen, sätta
              i gång och arbeta, komma ut, möta varandra och prata. Jag tror
              allt att världen blir bättre om vi möter varandra och samtalar
              i stället för att karikera varandra.
            </seg>
          </u>
          <note type="speaker" xml:id="i-a3797efa411c3dbe-0">
            Anf. 117 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-9">
            <seg xml:id="i-69a6de663e795657-0">
              Fru talman! Ett alldeles utmärkt tillfälle får jag nu eftersom
              Gustav Fridolin säger att det Per Gahrton skriver i sin artikel
              mer eller mindre är Miljöpartiets ståndpunkt. För det första är
              väst och den muslimska världen ett etablerat begreppspar som används
              i forskning och i debatt. Det är inget konstigt med det.
            </seg>
            <seg xml:id="i-4024d39ed5c0ed31-0">
              Vi definierar att det är EU och Sverige som är väst och att den
              muslimska världen är närområdet. Hela Barcelonaprocessen, hela
              Empa, den parlamentariska församlingen för EuropaMedelhavsområdet,
              handlar om detta. Inget märkligt alls.
            </seg>
            <seg xml:id="i-3c6a2b532d59f65a-0">
              Sedan anklagas vi för att det ska vara vi och de i betänkandet.
              Ja, om man vill läsa in detta, om man vill se det så, kan man
              kanske göra det. Fridolin försöker i och för sig nyansera sig
              lite grann. Men vi har på flera punkter försökt peka på att så
              inte är fallet. Jag tycker att vi visar att vi ser vår egen skuld.
              Vi ser bjälken i vårt eget öga. Vi ser kolonialismen som förstörde
              demokratin. Det står tydligt i betänkandet. Men det kanske inte
              är läst av er. Vi ser kriget mot terrorismen och allt elände i
              brott mot mänskliga rättigheter som har följt av det. Läser man
              hela betänkandet får man vara blind om man inte ser det.
            </seg>
            <seg xml:id="i-1a1918c8ef947f4b-0">
              Generaliseringar och specificeringar man måste generalisera för
              att komma fram utan att för den skull fastna i dem. Gahrton menar
              att vi har en statspolitik gentemot den muslimska världen. Det
              är ju inte sant. Det vi säger är att vi ska ha ett förhållningssätt
              gentemot den muslimska världen där hörnstenen är en dialog präglad
              av ömsesidig respekt och förståelse. Utifrån denna ram ska sedan
              politiken anpassas efter mål, medel och mottagare.
            </seg>
            <seg xml:id="i-b33b5f303faecdc7-0">
              Gahrton kanske inte håller med om att respekt och förståelse
              är en vettig utgångspunkt, men borde utifrån sina erfarenheter
              av Miljöpartiet veta att man kan anamma grundläggande förhållningssätt
              utan att detta för den skull är statspolitik.
            </seg>
            <seg xml:id="i-7ff398794988b414-0">
              En annan reflexion är att det faktiskt är en kunskapsfientlig
              åsikt att man inte ska kunna kategorisera och förenkla i en diskussion.
              Det är nödvändigt för att komma framåt. Om kategorier exempelvis
              inom World Values Survey inte kan accepteras får faktiskt Miljöpartiet
              dödförklara statistiken som vetenskap.
            </seg>
          </u>
          <note type="speaker" xml:id="i-60eb7bf3eb79b118-0">
            Anf. 118 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-72f9b7eafeab00c4-1">
            <seg xml:id="i-d44e447e1df3706d-0">
              Fru talman! Fridolin försöker nyansera sig på en punkt, säger
              Berndt Ekholm. Försöker nyansera mig från vad? Det här är mitt
              inlägg i debatten, och jag förde fram min åsikt. Ni hörde den
              förhoppningsvis allihop. Vad var det jag försökte nyansera? Det
              är precis så jag tycker, nyanser eller icke.
            </seg>
            <seg xml:id="i-8c38107147b85de5-0">
              Jag citerade vid namn två män, Berndt Ekholm och Per Gahrton.
              Jag högaktar dem båda. Jag tycker att de är mycket duktiga. Jag
              tycker att de behövs i debatten, även om jag inte delar alla deras
              åsikter.
            </seg>
            <seg xml:id="i-9fdce6d200446440-0">
              Jag försökte föra fram en ståndpunkt, att många av de goda föresatser
              som Sverige i sin utrikespolitik ska stödja, demokratiprocesser,
              feministiska rörelser, arbetet mot våld och för de mänskliga rättigheterna,
              riskerar att tappa i styrka om ansatsen sätter krokben. Jag sade
              att jag ser ett problem med ett betänkande som heter Vår relation
              till den muslimska världen i EU:s grannskapsområde , därför att
              det pekar ut ett tydligt vi och de och därför att det förefaller
              totalt otroligt att riksdagen i morgon skulle debattera vårt förhållande
              till den katolska världen, vårt förhållande till den buddistiska
              världen eller vårt förhållande till den shintoistiska världen.
              Men just när det handlar om muslimer kan man gå så pass långt
              med generaliseringarna. Och det ville jag problematisera.
            </seg>
            <seg xml:id="i-8c0d92e27504a470-0">
              Min slutsats är att i vissa delar av betänkandet borde texten
              vara hårdare. Där finns två reservationer som jag kommer att stödja.
              I andra delar är texten bra. Men om vi inte problematiserar ansatsen
              och tar itu med den islamofobi som ligger inom oss alla och som
              ligger djupt rotad i vårt samhälle kommer vi aldrig att lyckas
              med det som skrivs där.
            </seg>
          </u>
          <note type="speaker" xml:id="i-ba313423c7b7ec16-0">
            Anf. 119 BERNDT EKHOLM (s) replik:
          </note>
          <u who="berndt_ekholm_520716" xml:id="i-61741b24c5ddac48-10">
            <seg xml:id="i-6425f3327f525e0f-0">
              Fru talman! Men, Fridolin, det vi skriver i vårt betänkande handlar
              inte om islamofobi. Det ligger inte ens i närheten av islamofobi.
              Det här är ett försök av Miljöpartiet att klistra på det här betänkandet
              en etikett för att förstöra den här diskussionen, och det måste
              angripas med full kraft.
            </seg>
            <seg xml:id="i-19d66b7d72f16004-0">
              Vi skulle mycket väl kunna skriva ett betänkande om andra förhållningssätt
              om vi tyckte det vore intressant, mot katolicismen eller mot hinduismen.
              Men på förekommen anledning är det ju detta debatten handlar om
              i hela världen i dag. Det vore väl orimligt om vi inte skulle
              kunna behandla den relationen. Det vore ju oansvarigt att inte
              göra det.
            </seg>
            <seg xml:id="i-6a6254cb392503a5-0">
              Det är faktiskt så att forskare och debattörer, men tydligen
              inte Miljöpartiet, gör sådana här generaliseringar. Och vi visar
              med Arab Human Development Report och med andra källor vi har,
              respekterade författare och forskare, att det faktiskt finns vissa
              möjligheter att generalisera. Det finns vissa generella drag.
              Men Miljöpartiet vill inte se dem. Det är bara att beklaga.
            </seg>
            <seg xml:id="i-6c7bbfb1f058c199-0">
              Jag tvivlar på att Fridolin har läst igenom hela betänkandet.
              Ditt anförande är av det slaget att du mer hänvisar till Per Gahrtons
              artikel, en mycket vulgär och ovederhäftig artikel, skriven i
              Aftonbladet. Om det är basen för ditt anförande står du inte på
              fast mark. Då måste du tåla att du blir utsatt för hård kritik.
              Du brukar ju inte vara den som är rädd för att deklarera dina
              åsikter.
            </seg>
            <seg xml:id="i-c20c79925a07e868-0">
              Du försöker hävda att det finns vissa saker som är bra i betänkandet,
              andra saker som är dåliga, men hela ditt angreppssätt är att såga
              betänkandet, att man inte kan föra den här diskussionen. Det du
              vill föra, om vi ska tala om den här relationen, är en skala 1:1-debatt.
              Vi ska diskutera med varje individ i det arabiska samhället, med
              varje land i det arabiska samhället. Lycka till, säger jag.
            </seg>
          </u>
          <note type="speaker" xml:id="i-b55b57888806e399-0">
            Anf. 120 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-72f9b7eafeab00c4-2">
            <seg xml:id="i-ab350ce5bd9d7f14-0">
              Fru talman! Berndt Ekholm har uppenbarligen inget intresse av
              att nyansera sig. Det är också en lärdom utifrån den här debatten.
              Jag hoppas att Berndt Ekholm i morgon läser igenom mitt anförande
              och funderar över om den kritik han precis framförde mot anförandet,
              att det skulle såga hela betänkandet och enbart vara baserat på
              en artikel av Per Gahrton, egentligen är rimlig och stämmer.
            </seg>
            <seg xml:id="i-00cb32dbe5238ecd-0">
              Jag har läst betänkandet, och jag har utifrån att ha läst betänkandet
              sagt att jag delar väldigt mycket av det kloka som står i det,
              men jag är kritisk till ansatsen. Om man inte ens kan föra fram
              den kritiken, då tror jag nog att den behöver föras fram. Om det
              är så viktigt att försvara ansatsen, ja, då finns det nog något
              problem med den. Den farligaste fördomen är den som bygger på
              att man tror att man inte har några fördomar. Jag har fördomar.
              Berndt Ekholm har fördomar. Hela det samhälle vi lever i det var
              det jag försökte säga i mitt anförande är inpyrt av fördomar,
              varav många är de islamofobiska fördomarna.
            </seg>
            <seg xml:id="i-aa5ab82f8c995bca-0">
              Skriver man ett betänkande om vår relation till den muslimska
              världen så färgas det delvis av dessa fördomar. Därför är jag
              rädd för generaliseringar. Och därför tycker jag att det är viktigt
              att delta i den här debatten för att just kritisera ansatsen men
              berömma stora delar av innehållet i betänkandet. Det var det jag
              försökte göra.
            </seg>
          </u>
          <note type="speaker" xml:id="i-a16168084e72fda1-0">
            Anf. 121 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-96d1acedd3d42701-3">
            <seg xml:id="i-2435a518ade71c49-0">
              Fru talman! Det är intressant att lyssna till Gustav Fridolin
              som kommer in i debatten och blir oerhört övergripande, nästan
              mer helig än påven. Han kritiserar ansatsen som om det skulle
              vara på det sättet att vi skiljer på vi och de. Det är absolut
              inte ansatsen.
            </seg>
            <seg xml:id="i-8c489b318ecb4f0d-0">
              Läser man betänkandet och funderar lite grann kring vad man läser,
              ser man att det först och främst finns en genomgående strävan
              att föra fram kritik mot alla religioner. Vi ger uttryck för både
              vår egen historia och en global betraktelse, så det är ingen ansats
              till att uttrycka vi och de. Men någonstans måste man ju kunna
              komma in på en kritik av det som man inte tycker är rätt. Det
              är naturligtvis flott att stå här och säga: Vi i kammaren. Men
              då och då måste jag peka ut Miljöpartiet och säga att vi har en
              annan uppfattning än vad ni har. Då är ni de och vi är vi. Det
              är ett sätt att föra debatten på. Att inte låtsas att det är ett
              rimligt förhållande när vi vill kritisera något tycker jag är
              att ta bort möjligheten för en rimlig kritik.
            </seg>
            <seg xml:id="i-340c3d73cb596ff9-0">
              Vi står för mänskliga rättigheter. Vi står för demokrati. Vi
              vill arbeta för det. Vi vill också peka ut dem som är våra motståndare
              i detta sammanhang. Det innebär inte att vi inte skulle ha en
              ödmjukhet för vår egen historia. Det är inte ansatsen i det här
              betänkandet.
            </seg>
          </u>
          <note type="speaker" xml:id="i-a41893f5c1b47420-0">
            Anf. 122 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-72f9b7eafeab00c4-3">
            <seg xml:id="i-3d98ef2c36d27377-0">
              Fru talman! Jag ska inte tro mig själv om för mycket, men lite
              känns det som att de här replikskiftena var författade innan jag
              höll mitt anförande. De reflekterar inte alls över det anförande
              jag höll, utan de säger att det jag sade var lika heligt som om
              det skulle ha varit påven och att hela utskottet var islamofober
              som ville illa. Men jag har ju inte sagt något sådant. Jag har
              tvärtom berömt stora delar av betänkandet.
            </seg>
            <seg xml:id="i-45ebd3a3c2937675-0">
              Jag berömmer också och gärna speciellt den föresats som Holger
              Gustafsson tar upp, nämligen att peka på hur religioner, de allra
              flesta och kanske till och med alla, i tider har shanghaiats av
              ledare och makthavare för att förtrycka människor, skuffa undan
              demokratiska ideal och mänskliga rättigheter. Det är en jättebra
              föresats. Låt inte ansatsen sätta krokben för den!
            </seg>
            <seg xml:id="i-afa0db1e0ef20f3a-0">
              I den här debatten finns ett de och ett vi, de i Kristdemokraterna
              och vi i Miljöpartiet. Det är klart definierat. Man har gått med
              och löst medlemskap i partiet, och personer som jag och Holger
              Gustafsson har röstats in i riksdagen och kan ha en debatt mot
              varandra. Det är ju inte så det ser ut i det här betänkandet.
              Där är vi Sverige, väst, lite oklart kanske EU. Det är väldigt
              oklart både vem som är medborgare och vad som skulle följa av
              medborgarskapet. Och de är den muslimska världen. Om de är de
              som bekänner sig till islam både här och i länderna runtomkring
              eller den geografiska enheten nära EU som har islamska kopplingar
              eller om det är den kulturkrets som är islamsk är faktiskt oklart
              för mig som har läst betänkandet minst två gånger. Begreppen blandas
              nämligen och därmed faller den tydlighet som Holger Gustafsson
              försökte visa i sin replik till mig när han sade att vi och de
              är som Kristdemokraterna mot Miljöpartiet. Vi och de är här otydligt.
            </seg>
          </u>
          <note type="speaker" xml:id="i-2f3c85e9ff44487c-0">
            Anf. 123 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-96d1acedd3d42701-4">
            <seg xml:id="i-e1f23571e2624c82-0">
              Fru talman! Jag ska fatta mig väldigt kort och bara säga att
              jag beklagar att Miljöpartiet gärna vill skilja ut sig här. Ni
              skulle ha kunnat ställa er bakom betänkandet i stället för att
              angripa det. Vi har försökt att nå enighet över alla partigränser.
              Syftet är inte vi och de, utan syftet är en självrannsakan, ett
              utpekande av de fenomen som vi inte tycker om i Sveriges riksdag.
              Det handlar om kända begrepp som demokrati och mänskliga rättigheter,
              som vi väl alla arbetar för. Varför inte ställa upp på detta i
              stället för att gå ut och säga att ansatsen är någonting som vi
              aldrig har diskuterat att den ska vara och heller inte behöver
              läsas in i sammanhanget, om man inte vill obstruera mot den? Det
              beklagar jag.
            </seg>
          </u>
          <note type="speaker" xml:id="i-5ddb050397a82c5a-0">
            Anf. 124 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-72f9b7eafeab00c4-4">
            <seg xml:id="i-9c2d72e717bfe62e-0">
              Fru talman! Som svar på det vill jag bara säga två korta saker.
              Det ena är att jag helt instämmer i Berndt Ekholms önskan tidigare.
              Betänkandet skulle gärna fått ha mer delar där man kritiserade
              vi de delar där vi faktiskt har varit skuld till att det i det
              som kallas för den muslimska världen har växt fram annat än demokrati
              och mänskliga rättigheter. Man hade också på ett tydligare sätt
              kunnat ta ställning till brister i det som kan kallas för vår
              kultur eller vår kulturkrets. I betänkandet i dag är det i huvudsak
              på ett ställe som man reflekterar över den islamska kritiken mot
              oss. Man gör inte något ställningstagande där man verkligen kan
              göra det, nämligen till den kultur som vi lever och verkar i.
            </seg>
            <seg xml:id="i-6c78a9c417b932a9-0">
              Fru talman! Hur oklart det än är, hoppas jag att man inte ser
              vi som företrädare och de som motståndare. I den första repliken
              lät det som att man ville peka ut dem som är våra motståndare
              i det här sammanhanget. Så ska det faktiskt inte vara. Jag tror
              verkligen på det som jag började mitt anförande med, att det inte
              finns vi och de, utan att det bara finns ett vi.
            </seg>
            <seg xml:id="i-6a70acf5dec57a35-0">
              Sedan behövs självklart generaliseringar, diskussioner, jämförelser
              och jämförande analyser, men de måste göras på ett sådant sätt
              att de inte kan uppfattas som kränkande av dem man faktiskt vill
              nå. Risken blir att de kan göra det när betänkandets ansats tyvärr
              lyser av ett så tydligt vi och de, även om väldigt mycket av det
              som står i betänkandet är både bra och klokt.
            </seg>
          </u>
          <note xml:id="i-90bac5ea56c6ec8b-1">
            Överläggningen var härmed avslutad.
          </note>
          <note xml:id="i-315067d24c2f4003-0">
            7 § Internationell terrorism
          </note>
          <note xml:id="i-3b6b218a8dfff553-1">
            Föredrogs
          </note>
          <note type="speaker" xml:id="i-087a7e60bb1e039c-0">
            Anf. 125 EWA BJÖRLING (m):
          </note>
          <u who="ewa_bjorling_93f4a0" xml:id="i-9ae2135d43ff6300-5">
            <seg xml:id="i-7d138f2cf151d4b7-0">
              Fru talman! Terrorism är ett område som många människor talar
              om och oroar sig över. Men det finns inte särskilt många tydliga
              politiska beslut inom det här området ännu. Sanningen är tyvärr
              den att i dag klarar inte Sverige ett större terroristangrepp.
              Det slogs fast i en nyligen publicerad rapport från FOI.
            </seg>
            <seg xml:id="i-0cf9c05a9901cf44-0">
              Sedan terrorattackerna den 11 september 2001 har flera utredningar
              utmynnat i rekommendationer om hur olika myndigheter och organisationer
              skulle kunna samarbeta för ett effektivt försvar mot internationell
              terrorism och hur de ska kunna bli verklighet.
            </seg>
            <seg xml:id="i-885cf25d73430f90-0">
              I Sverige äger en myndighet respektive fråga, och det saknas
              tydliga kommunikationsvägar mellan myndigheterna. Det kunde vi
              tydligt se i fördröjningen av insatserna efter flodvågskatastrofen
              i Sydostasien, vilken inte berodde på bristande resurser utan
              på oklarheter i ansvarsfördelningen mellan försvaret, Utrikesdepartementet
              och Räddningsverket. Den här bristen försvårar utvecklingen av
              ett nytt försvar anpassat efter nya hot från omvärlden.
            </seg>
            <seg xml:id="i-270084ce1ab62994-0">
              Sedan dess har inga konkreta förslag presenterats som har blivit
              relevanta i verkligheten, tyvärr ett stort tyvärr, eftersom det
              berör oss alla och vår egen säkerhet.
            </seg>
            <seg xml:id="i-0d8327deb590720c-0">
              Vi berörs alla av den internationella terrorismen i vår nära
              omvärld. Terrordåden hotar den öppenhet som vi ofta tar för given,
              nämligen att vi ska kunna röra oss och uttrycka oss fritt. Vi
              ska slippa känna oro för egen eller närståendes säkerhet.
            </seg>
            <seg xml:id="i-e62d773d1fc3dc0a-0">
              Det handlar också om att vi behöver försvara våra grundläggande
              värderingar och vår samhällsmodell. Därför måste den internationella
              terrorismen bekämpas.
            </seg>
            <seg xml:id="i-85d8f0c220d0cd03-0">
              Terrornätverk som al-Qaida eller andra bärs upp underifrån av
              en förtryckt befolkning och av resursstarka och målmedvetna finansiärer
              som får de här nätverken att fungera. Ibland profiterar organisationerna
              på människors utsatthet. De rekryterar också människor uppvuxna
              både i Europa och USA. Vi ska aldrig underskatta kraften i det
              ideologiskt grundade hatet mot frihet, demokrati, sexuell frigörelse,
              mäns och kvinnors lika rättigheter och möjligheter samt respekten
              för alla människors lika värde.
            </seg>
            <seg xml:id="i-692e0e57394f647a-0">
              Fru talman! Vårt samhälle måste hålla högsta möjliga beredskap
              för att kunna avvärja eller minska effekten av ett terrorangrepp.
              Det handlar bland annat om effektiva räddningsinsatser. Det handlar
              också om att anpassa vår lagstiftning och öppna för att militärens
              resurser ska kunna användas vid svåra terrorhot mot vårt land.
            </seg>
            <seg xml:id="i-3e7b097093cd9de1-0">
              Det gäller också att komma ihåg att det är en felaktig uppfattning
              att tro att internationell terrorism kan bekämpas med enbart militära
              medel. För att se långsiktiga resultat måste vi angripa roten
              till internationell terrorism. För terroristerna är och förblir
              demokratin den största fienden och de skyr inga medel för att
              nå sina mål.
            </seg>
            <seg xml:id="i-23f947c8652c22b2-0">
              Vårt svar på hotet måste vara att värna gemensamma värderingar
              kring demokrati, frihet och respekt för mänskliga rättigheter
              över hela världen. Det gör vi bäst genom ett utökat och stärkt
              internationellt samarbete.
            </seg>
            <seg xml:id="i-1ad6ab2bbd926771-0">
              Terrorismen i sig blir internationell när dådet utförs utanför
              de gränser som definierar en specifik grupps eller individs ursprungsland
              eller när medborgare från samma ursprungsland utgör mål för terrorn
              och dådet utförs i ett tredje land.
            </seg>
            <seg xml:id="i-80bd1b7eab1d6ef7-0">
              Fru talman! Terrorism är inte något nytt fenomen i Europas historia.
              Redan runt sekelskiftet 1900 kunde vi se en anarkistisk våldsvåg.
              Skillnaden är att terrorismen i dag är mer utbredd och verkar
              mer globalt. Dessutom fokuserar omvärlden nu på fanatisk terrorism
              av mer religiös natur.
            </seg>
            <seg xml:id="i-a77539fe542695d6-0">
              I dagens debatt frågar vi många gånger hur , när svaret på frågan
              varför saknas. Vilka slutsatser kan man dra av tillvägagångssättet?
              Finns det historiska paralleller? Vilka åtgärder är förnuftiga
              att vidta?
            </seg>
            <seg xml:id="i-18b63f55465fe892-0">
              Det som vi inte får glömma bland alla förslag på åtgärder mot
              dagens internationella terrorism är att vi skulle behöva fokusera
              mer på hur vi utrotar morgondagens terrorism. Bombdåden i London
              har visat en sak mycket tydligt. Av vilken orsak som terroristerna
              än utför sina dåd kommer de inte från fattiga underutvecklade
              samhällen i muslimska länder där de indoktrineras att hata väst.
            </seg>
            <seg xml:id="i-7b2ca7853896ab3b-0">
              De terrorister som bombade London har återigen bekräftat en bild
              som började växa fram redan efter terrordådet i USA den 11 september
              2001. Många av terroristerna hade både arbetat och studerat i
              väst, en del av dem hela livet.
            </seg>
            <seg xml:id="i-54d16faecba54459-0">
              Trots det kan fortfarande ideologiska motiv och resurser komma
              från annat håll utanför Europa. Idén om jihad och drömmen om det
              exklusiva islamistiska samhället är slutmålet för terroristernas
              syn på världsbilden.
            </seg>
            <seg xml:id="i-12c6e9b32967b991-0">
              Anklagelserna mot det globaliserade väst är bara en del i de
              extrema islamisternas taktik. Deras flesta terroroffer är fortfarande
              icke rättrogna muslimer så kallade avfällingar i Algeriet, och
              vi ser det dagligen i Irak och i Egypten. Vad vi ser är ett asymmetriskt
              krig där reislamisering av den muslimska världen ska resultera
              i ett islamistiskt världskalifat.
            </seg>
            <seg xml:id="i-f4954e39cdeec995-0">
              Fru talman! Det är samtidigt oerhört viktigt att göra skillnad
              på extrem islamism som utövas av ett fåtal muslimer och annan
              islam som praktiseras generellt i samhället. Det är det vi har
              talat om tidigare här i dag.
            </seg>
            <seg xml:id="i-4b6388dd4d43b030-0">
              Det är inte Koranen som är grundproblemet. Det är snarare sociala,
              kulturella, politiska och ekonomiska faktorer tillsammans med
              extrema tolkningar av islam.
            </seg>
            <seg xml:id="i-15421b98e01c20db-0">
              Vi behöver vara mycket mer observanta på hur utanförskapet och
              missnöjet med en normaliserad religion som av terrorister anses
              vara en vek form av islam skapar konflikter i vårt samhälle. Vi
              kan vara alldeles övertygade om att terroristnätverken kommer
              att hitta fler rekryter så länge utanförskapet existerar.
            </seg>
            <seg xml:id="i-ff87ea566eedf35e-0">
              Det är intressant att terroristerna vill förgöra sin egen värdorganism
              globaliseringen i sig samtidigt som de är beroende av den för
              att överleva och sprida sina budskap. Det är precis som ett virus
              är beroende av sin värd, som jag som virusforskare tycker om att
              säga.
            </seg>
            <seg xml:id="i-ff4927efd0e3fbf4-0">
              Fru talman! De makthavare som inte behandlar extrem islamism
              som en totalitär rörelse blir indirekt medskyldiga. Överallt i
              Europa, från norr till söder, från väst till öst, kan vi i dag
              hitta grenar av extrem islamism. Medierna fokuserar oftast på
              al-Qaida och bin Ladin vid terrordåden. Al-Qaida är bara ett,
              om än viktigt, nätverk bland många andra.
            </seg>
            <seg xml:id="i-8178f2249ca8744e-0">
              Fru talman! Den islamistiska terrorismen i sin slutliga länk
              kommer oftast från Iran och Saudiarabien när det gäller själva
              finansieringen. Inget av de länderna är extremt fattigt. Däremot
              karaktäriseras de av stor kontroll. Det är auktoritära regimer
              där medborgarna lever under hårt förtryck.
            </seg>
            <seg xml:id="i-c23542a8c3e06d21-0">
              Centralisering och total statlig kontroll gör att oliktänkande
              självständiga människors röster kvävs. De hindras också att genomföra
              nya idéer och reformer.
            </seg>
            <seg xml:id="i-42b9f8cbfaaa1304-0">
              Det viktigaste instrumentet för att motverka kraften i extrema
              rörelsers ideologi, som i värsta fall kan resultera i internationell
              terrorism, är att skapa frihet och demokrati.
            </seg>
            <seg xml:id="i-1a3ed89f63d9c2df-0">
              Om de komponenterna finns ökar förutsättningarna för en positiv
              utveckling och vi kan underminera grogrunden och rötterna till
              terrorism.
            </seg>
            <seg xml:id="i-eca43c63f9375322-0">
              Fru talman! Större respekt krävs för yttrandefriheten och för
              vars och ens övertygelse att leva som man vill utan att skada
              andra. Religion ska aldrig kunna skapa legitimitet för våld och
              förtryck.
            </seg>
            <seg xml:id="i-02007b498c26b2d6-0">
              Den sidan av terrorbekämpningen utgörs inte minst av att vi i
              högre utsträckning inriktar svenskt bistånd på insatser som syftar
              till att förebygga terroristhot. Samtidigt måste vi vara oerhört
              tydliga med att aldrig ge bistånd till organisationer som är terrorklassificerade.
            </seg>
            <seg xml:id="i-c5f368b9afb961b8-0">
              Vi måste i stället tydligare prioritera stöd för demokrati och
              mänskliga rättigheter i Mellanöstern och arabvärlden. I partnerskap
              med den muslimska världen kan vi mycket bättre förebygga och hindra
              att kriser eller konflikter skapar grogrund för extremrörelser.
            </seg>
            <seg xml:id="i-f3a17ab67452058f-0">
              Fru talman! Sverige får aldrig fungera som fristad för terrorister.
              Svenska myndigheter måste få mycket bättre förmåga att avslöja
              personer som bedöms vara på väg eller i färd med att begå brott.
              Det kräver ett fungerande polis- och rättsväsende tillsammans
              med ett mer effektivt underrättelsearbete med andra länder. Militär
              personal och militära resurser måste kunna användas under polisbefäl
              både i terrorbekämpning och vid andra allvarliga kriser.
            </seg>
            <seg xml:id="i-3d9cc37d61d7250b-0">
              Tyvärr ser vi fortfarande en hel del politiskt styrd forskning
              inom det här området i enlighet med äldre säkerhetspolitiskt tänkande,
              det så kallade kalla krigets strategi. I stället behöver vi se
              mer forskning inom säkerhetsområdet utan politisk inblandning.
            </seg>
            <seg xml:id="i-550f5c6d0fb047bf-0">
              De åtgärderna kan komma att ge tydliga kortsiktiga resultat.
              Det är av ännu större vikt att en sådan förändring också kan ge
              långsiktiga resultat. Det är av stor betydelse för att motverka
              framtida terrordåd.
            </seg>
            <seg xml:id="i-95e5e5992ed80800-0">
              Fru talman! Ett mycket oroande hot i det här sammanhanget är
              att länder och möjligen terrorister söker innehav av massförstörelsevapen.
              Därför är det av yttersta vikt att Sverige deltar fullt ut och
              verkligen tillhör den inre kärnan i Proliferation Security Initiative,
              PSI, i syfte att stärka samarbetet kring icke-spridning. I dag
              deltar vi bara i delar av det arbetet.
            </seg>
            <seg xml:id="i-8fbe6bbd326b0dac-0">
              Vi anser att Sverige bör delta i den Natoledda övningen Operation
              Active Endeavour i Medelhavet. Det är en övning som syftar till
              att förhindra smuggling av massförstörelsevapen.
            </seg>
            <seg xml:id="i-de8e978797fac211-0">
              Vidare behöver den svenska regeringen informera medborgarna om
              hotet från internationell terrorism och vilka åtgärder som vidtas
              varje år i FN, EU och nationellt.
            </seg>
          </u>
          <note xml:id="i-b51d72ab1b8e83fc-0">
            Slutligen, fru talman, vill jag yrka bifall till den gemensamma
            alliansreservationen nr 1.
          </note>
          <note type="speaker" xml:id="i-3699b9130609782b-0">
            Anf. 126 BIRGITTA OHLSSON (fp):
          </note>
          <u who="birgitta_ohlsson_3cfc0a" xml:id="i-3abdf6c83976fd5b-0">
            <seg xml:id="i-06ca96cf470eaaf6-0">
              Fru talman! Jag vill inleda med att yrka bifall till den borgerliga
              alliansens reservation nr 1 om internationell terrorism. Den går
              ut på att utöka underrättelsesamarbetet mellan länder, stärka
              svenska myndigheters kompetens på fältet, involvera försvaret
              i kampen mot terrorism och att Sverige fullt ut måste delta i
              Proliferation Security Initiative.
            </seg>
            <seg xml:id="i-c04bed5e739c14d4-0">
              Jag vill också yrka bifall till reservation nr 3 från Folkpartiet
              liberalerna om att Sverige ska utbilda irakiska soldater och tillsammans
              med USA och andra länder skapa en gemensam demokratiplan för Mellanöstern.
            </seg>
            <seg xml:id="i-10958e35e8e17451-0">
              Det är rusningstrafik mitt i Tokyos tunnelbana den 20 mars 1995.
              Överraskande sprider sig en söt doft av sarin. Paniken sprider
              sig. Tolv människor dör av gasen, och över 1 000 individer skadas.
              Den japanska domedagssekten Aum Shinrikyo har slagit till igen.
            </seg>
            <seg xml:id="i-8b670e279c8edd9d-0">
              Det är en vacker junikväll år 2001. Hundratals förväntansfulla
              ungdomar, många med rysk bakgrund, står i diskotekskön i israeliska
              Tel Aviv. Plötsligt smäller det. Allt svartnar. Över 20 ungdomar
              mister livet i sprängdådet. Hamas visar åter sitt sanna ansikte.
            </seg>
            <seg xml:id="i-78935e5d8e8e43ba-0">
              Klockan är 8.46.40 på morgonen. Tusentals personer har satt sig
              till rätta vid sina skrivbord för att börja dagens arbete. Pang!
              Plötsligt hörs en smäll denna dag den 11 september 2001 när American
              Airlines flight 11 kraschar rakt in i World Trade Centers norra
              torn. 2 986 människor dödas i attackerna iscensatta av Usama bin
              Ladins terrornätverk al-Qaida.
            </seg>
            <seg xml:id="i-22e2dc18efd5bdca-0">
              Även Sverige och svenskar drabbas av terrorattacker världen över.
              I november dödades två svenska soldater av en fjärrutlöst bomb
              i Afghanistan. I december upptäckte Säpo en bomb på svensk mark
              i en vallokal i Kista. Det var en påstådd al-Qaidacell som med
              en brandbomb ville attackera det irakiska valet.
            </seg>
            <seg xml:id="i-f610a0b5324a5eff-0">
              Fru talman! Terrorismen har många ansikten, skepnader och namn.
              Hamas, Baader-Meinhofligan, IRA, ETA, PFLP, al-Qaida eller för
              den delen alla de regimer i världen som stöder terrorismen finansiellt,
              som religiösa och grymma fundamentaliststater som Iran och Saudi-Arabien
              eller militärdiktaturens brutala Syrien.
            </seg>
            <seg xml:id="i-7920f70fdfff54d1-0">
              Den nationella terrorismen uppstår oftast på grund av sociala
              och politiska konflikter, och den verkar inom nationella gränser.
              Men det finns också internationell terrorism vars aktioner även
              riktar sig mot platser utanför de nationella gränserna för att
              orsaka skada som gynnar den egna gruppens intressen. Det finns
              för den delen även statsterrorism då en stats regering arrangerar
              terroristdåd eller stöder terroristgrupper verksamma mot det egna
              landets befolkning eller andra länders befolkningar.
            </seg>
            <seg xml:id="i-fb84809cd9718150-0">
              Men trots olika syften och skepnader har terrorismen samtidigt
              en gemensam nämnare, och det är oskyldiga civila offer barn, kvinnor
              och män vilkas livsdrömmar och framtid krossas brutalt i fundamentalismens
              namn.
            </seg>
            <seg xml:id="i-c05c010273c83a7d-0">
              Terrorismen som fenomen, vilket Ewa Björling tidigare påpekade,
              är väldigt komplex, komplicerad och konjunkturstyrd. Det finns
              inte vare sig enkla lösningar eller förklaringar.
            </seg>
            <seg xml:id="i-79d60bea9c7d05e4-0">
              Att enkom skylla terrorismen på fattigdom är okunnigt när väldigt
              många självmordsbombare och hjärnorna bakom dåden kommer från
              den övre medelklassen.
            </seg>
            <seg xml:id="i-d18c2c8c732623aa-0">
              Om det vore så skulle världens allra fattigaste individer från
              regioner i södra Afrika vara den bästa grogrunden för terrorism,
              men så är inte fallet.
            </seg>
            <seg xml:id="i-d012fd377f5d20d7-0">
              Däremot är fattigdomsbekämpning och demokratikamp en central
              del av Folkpartiets utrikespolitik på fältet. Vi tycker att demokrati
              måste vara huvudmål för biståndspolitiken, och vi tycker att man
              ska skapa en massiv demokratiplan för bland annat Mellanöstern.
            </seg>
            <seg xml:id="i-3956e5ba6bb0d03f-0">
              Vi vill vara tydliga med att inte en enda svensk biståndskrona
              någonsin får gå till organisationer som är terrorstämplade.
            </seg>
            <seg xml:id="i-482569336fc28d09-0">
              Vi tycker att det är viktigt att man bygger en ny världsordning
              där demokrati, mänskliga rättigheter, frihandel och utvecklingsmöjligheter
              går hand i hand i kampen mot terrorism.
            </seg>
            <seg xml:id="i-415c47ebcf14918f-0">
              Att tro att terrorismen mest rör andra länder och att Sverige
              fortfarande är en Sörgårdsidyll är också väldigt naivt.
            </seg>
            <seg xml:id="i-b8fe409e2be4fcc7-0">
              Säkerhetspolitiken har i dag en helt annan innebörd än under
              det kalla kriget, då det militära hotet stod i fokus. I dag är
              terrorismen det största hotet mot mänskligheten, då massförstörelsevapen
              i händerna på en terroristorganisation kan skapa oöverskådlig
              förstörelse och ond bråd död.
            </seg>
            <seg xml:id="i-d06d1c42d610da12-0">
              Sverige är inte längre någon skyddad verkstad. Som internationalister
              har vi också en moralisk skyldighet att ingripa.
            </seg>
            <seg xml:id="i-be782df7edf25aa8-0">
              Därför måste framtidens säkerhetspolitik rikta in sig på att
              arbeta förebyggande mot terrorn, vilket innebär en bred agenda
              för ökad säkerhet.
            </seg>
            <seg xml:id="i-2a8bb024e585f8be-0">
              Jag tycker att man ska nämna massförestörelsevapen, kemiska och
              biologiska vapen men också regionala konflikter och globala epidemier.
              De utgör hot mot såväl u-länder som i-länder, och de måste också
              ingå som delar i ett vidare säkerhetsbegrepp.
            </seg>
            <seg xml:id="i-bd0a508caec3fc00-0">
              Men framför allt är det mycket blåögt att tro att terrorbekämpande
              är någon annans ansvar. I denna kammare har vi exempelvis haft
              delade meningar om huruvida Irakkriget var moraliskt riktigt eller
              inte. Men det som förvånar mig är att så många av er som motsatte
              sig Irakkriget ändå inte nu fullt ut vill hjälpa till att bygga
              upp den irakiska staten genom att exempelvis utbilda irakiska
              soldater.
            </seg>
            <seg xml:id="i-d03fefa516b3827a-0">
              Oavsett vilken åsikt vi har haft i den svenska riksdagen i själva
              krigsfrågan, borde vi alla tänka på att konstruktivt se till att
              bygga upp Irak som en självständig nation igen där man kan säkra
              och garantera de mänskliga rättigheterna för sina invånare.
            </seg>
            <seg xml:id="i-e0d227ef988efd6c-0">
              USA vann kriget men inte freden. Ju tidigare den nya irakiska
              statsbildningen kan ta ansvar för sitt eget land, desto tidigare
              kan också USA, Storbritannien och andra allierade lämna landet.
              Ni som var mot kriget borde se att det är i ert eget intresse
              att man faktiskt ser till att bygga upp och stötta den nya irakiska
              nationen på alla sätt med alla olika medel. Sverige har också
              tidigare gjort en liknande insats genom att utbilda irakiska soldater
              i Jordanien. Så vi har redan varit ute på det fältet.
            </seg>
            <seg xml:id="i-0c7259b47c8f5a31-0">
              Resolution 1546 som FN:s säkerhetsråd antog i juni 2004 lyfter
              fram vikten av att omvärlden bidrar till utbildning av de irakiska
              säkerhetsstyrkorna inklusive militären, och den innehåller en
              begäran som är riktad till FN:s medlemsstater, och Sverige är
              faktiskt en av dem.
            </seg>
            <seg xml:id="i-e52865943910e903-0">
              Iraks övergångsregering och senare regering har bett omvärlden
              om hjälp med utbildning av soldater. Jag tycker att det är märkligt
              att inte stödja denna nya regering på denna front.
            </seg>
            <seg xml:id="i-e9b48f30d9fc3959-0">
              Det är naivt att tro att det är med mjuka diplomatiska ord som
              man talar terrorister till rätta. Det handlar inte om några fromma
              Nelson Mandela som vi förhandlar med. Det handlar om hatets ideologi,
              och det kräver samarbete mellan demokratier.
            </seg>
            <seg xml:id="i-1a17866b08cf2296-0">
              Det är demokratin och vårt stöd till andra demokratier i världen
              som provocerar exempelvis de fundamentalister som vill upprätta
              ett islamistiskt herravälde över världen.
            </seg>
            <seg xml:id="i-adbd489e1a91bdce-0">
              Islamistisk extremism är en hatets ideologi, lika totalitär som
              kommunismen och nazismen i dess värsta former. Det finns ingen
              plats för oliktänkande. Kvinnor är andra klassens medborgare.
              Avviker du från den rätta läran passar du inte in och måste elimineras
              och försvinna.
            </seg>
            <seg xml:id="i-dbaea5654892bf5d-0">
              Denna ideologi islamismen står i bjärt kontrast till alla demokratiska
              principer som vi försvarar och kan bäst bekämpas av demokratiska
              länder som tar avstånd i praktik och handling.
            </seg>
            <seg xml:id="i-0a736a1a697c2234-0">
              Vi såg under Muhammedkrisen hur även sekulära arabmilitärdiktaturer
              som Syrien var beredda att utnyttja islamistisk extremism för
              sina syften.
            </seg>
            <seg xml:id="i-c4d4cc253d754e19-0">
              Här är det också viktigt att se hur man kan gå vidare, inte bara
              via Europeiska unionen utan också via Förenta nationerna och att
              framför allt inte glömma försvarsalliansen Nato. Nato har ett
              väldigt stort ansvar för den internationella kampen mot terrorismen
              i dag, vilket i sig är ett argument för ett svenskt Natomedlemskap.
            </seg>
            <seg xml:id="i-b25614fdd73611d6-0">
              Sverige som partnerland inom Partnerskap för fred skulle kunna
              delta mer aktivt i Natos kamp mot terrorismen.
            </seg>
            <seg xml:id="i-78af078a374ef38c-0">
              Natos operation Active Endeavour, där civil fartygstrafik som
              misstänks ha kopplingar till internationell terrorism övervakas
              i Medelhavet och i Gibraltar sund, har varit en väldigt framgångsrik
              del i kampen mot den internationella terrorismen och den organiserade
              brottsligheten. Operationen har utvidgats och förlängts. Och vi
              i Folkpartiet hoppas att man från svensk sida kan ge den ett mycket
              tydligare stöd.
            </seg>
            <seg xml:id="i-c1ae106029d73766-0">
              Det är också viktigt att betona att i kampen mot terrorism får
              aldrig de grundläggande mänskliga fri- och rättigheterna kränkas.
              Den skamliga bristen på rättssäkerhet vid Guantánamobasen är fruktansvärd,
              och den bör genast stängas. De övergrepp som vi har fått skåda
              i Abu Ghraib-fängelset i Irak är fullkomligt vidriga. Demokrater
              måste alltid föregå med goda exempel. Det går aldrig att övertyga
              sina motståndare om principer om vi inte själva sätter dem främst
              i praktik och handling.
            </seg>
            <seg xml:id="i-c91787e2ad5a7dde-0">
              Fru talman! Avslutningsvis: Konflikten i dagens samhälle finns
              inte mellan islam och kristendomen. Konflikten i dagens värld
              finns inte mellan öst och väst. Konflikten finns mellan det fria,
              liberala och upplysta samhället, där människorna själva, oavsett
              kön, bestämmer över sina egna liv, och gammeldags patriarkala
              och religiösa diktaturer. I denna fråga måste alla demokrater
              vara glasklara att ta ställning för demokratin och mot terrorism
              och extremism.
            </seg>
          </u>
          <note type="speaker" xml:id="i-bde7829564172f2b-0">
            Anf. 127 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-4ce6ffee9b14652d-0" next="cont">
            <seg xml:id="i-03249ac7062e6c40-0">
              Fru talman! För någon timme sedan meddelades det i medierna att
              Eta lagt ned vapnen ett glädjande budskap för oss som här i dag
              debatterar internationell terrorism.
            </seg>
          </u>
          <note xml:id="i-54c82f71ab31188a-0">
            Inledningsvis yrkar jag bifall till reservation 1.
          </note>
          <u who="holger_gustafsson_268a76" prev="cont" xml:id="i-806b8e07b3df6525-0">
            <seg xml:id="i-fc23b5f9ebb77e47-0">
              Fru talman! Det finns många former av terrorism i världen och
              därmed många definitioner på vad terrorism är. Det där gör det
              lättare att vantolka och missbruka begreppet. Vi kristdemokrater
              står bakom EU:s definition, men avsaknaden av en universell definition
              försvårar allvarligt kampen mot terrorism.
            </seg>
            <seg xml:id="i-2156dd7d4886a54c-0">
              Kristdemokraterna anser att det är angeläget att Sverige tar
              nya initiativ för att förmå FN:s generalförsamling att enas om
              en universell definition av terrorismen. Det har visat sig vara
              svårt. Men det är mycket angeläget så vi bör trycka på. Kristdemokraterna
              menar att EU:s definition kan användas i varje fall som utgångspunkt
              för ett sådant svenskt initiativ.
            </seg>
            <seg xml:id="i-c19e0ad2b65700fd-0">
              Fru talman! Det finns också otaliga åsikter om orsakerna till
              terrorism. Inte sällan hittar vi olika individers sätt att beskriva
              rötterna till terrorismen att orättvisor och fattigdom är anledningen
              till terrorismen. Men går vi till forskningen kan vi konstatera
              att man där säger att man inte direkt kan belägga något starkt
              samband mellan fattigdom och terrorism. Det tydligaste mönstret
              är tvärtom att terrorister påfallande ofta har en välbeställd
              bakgrund alltså rena motsatsen.
            </seg>
            <seg xml:id="i-93401aa715e27fb3-0">
              Viktigare faktorer att analysera är religiösa, ideologiska, sociala
              och gruppsykologiska motiv. Vi menar att en helhetsbild av terrorismens
              rötter kräver att man ser till alla faktorer och tar med dem i
              analysen när man vill försöka komma åt terrorismen.
            </seg>
            <seg xml:id="i-c31fd431c9cf30b6-0">
              Kampen mot terrorism är ofullständig om vi inte bemöter terrorismens
              entreprenörer, det vill säga de människor som med hjälp av religiösa
              vantolkningar och egenskapade idéer motiverar terrordåden och
              förklarar varför fienden måste bekämpas och därmed manipulerar
              människor att begå terrorbrott.
            </seg>
            <seg xml:id="i-6d9551710684d3ed-0">
              Fru talman! Internationell terrorism har hittills inte riktats
              mot svenskt territorium, men svenska medborgare har drabbats av
              terroristaktioner på andra håll i världen.
            </seg>
            <seg xml:id="i-760ebfdc8df6dea1-0">
              Sverige får aldrig fungera som en fristad för terrorister. Därför
              måste svenska myndigheter få en bättre förmåga att redan i ett
              tidigt skede övervaka och avslöja personer som bedöms vara på
              väg att begå brott. Detta kräver naturligtvis många åtgärder och
              kanske att vi har en väl fungerande svensk polis- och underrättelseverksamhet
              och en mer effektiv underrättelseverksamhet tillsammans med andra
              länder. Eftersom det rör en internationell verksamhet måste den
              angripas på ett internationellt plan.
            </seg>
            <seg xml:id="i-7d9ea4c6dd9c24b3-0">
              Vi menar också att Försvarsmakten måste få en utpekad och tydlig
              roll i fråga om skyddet mot storskalig terrorism. Militär personal
              och resurser måste kunna användas under polisens befäl både vid
              terroristbekämpning och vid andra allvarliga kriser. Sverige ligger
              långt efter andra länder när det gäller att hitta den här formen
              för att använda samhällets resurser till att bekämpa kriser och
              terroristattacker.
            </seg>
            <seg xml:id="i-64cb2217bf638afe-0">
              Fru talman! Inom EU pågår en polis- och underrättelseverksamhet
              för att bättre kunna möta hotet från den internationella terrorismen.
              Detta samarbete behöver ytterligare stärkas för att säkerställa
              bästa möjliga informationsutbyte. Det här är gränsöverskridande
              och måste mötas med den gränsöverskridande funktion som vi har
              i EU.
            </seg>
            <seg xml:id="i-2aaa0aac1c788585-0">
              I dialog och partnerskap med den muslimska världen måste Sverige
              och EU förebygga och förhindra kriser och konflikter som skapar
              en grogrund för internationell terrorism i framtiden.
            </seg>
            <seg xml:id="i-fe205f16efcad4bb-0">
              Jag skulle vilja säga att den debatt vi hade här på förmiddagen
              kanske pekade på det allra viktigaste för att undvika terrorism,
              nämligen detta med att skapa en dialogsituation och förståelse
              över gränserna och att möta andra människor på ett annat sätt
              än som i dag sker.
            </seg>
            <seg xml:id="i-ee7c9d953bb8e98a-0">
              Extremism är ett av de största hoten i vår tidsålder och måste
              motverkas med full kraft. Sverige bör aktivt och målmedvetet verka
              för en demokratisering av Mellanöstern och arabvärlden. En sammanhållen
              politik för vårt utvecklingsbistånd kan här utgöra ett viktigt
              redskap.
            </seg>
            <seg xml:id="i-8575c72c235623d1-0">
              Den svenska regeringen bör mer tydligt, anser vi kristdemokrater,
              informera medborgarna om hotet från den internationella terrorismen
              och om vilka åtgärder som bör vidtas i det sammanhanget. Här vill
              vi gärna se en årlig rapport från regeringen om hur man ser på
              situationen, om vad man gör åt den och om hur man bedömer läget.
            </seg>
          </u>
          <note type="speaker" xml:id="i-37585c734d7da101-0">
            Anf. 128 ALICE ÅSTRÖM (v):
          </note>
          <u who="alice_astrom_a6a363" xml:id="i-1fcc2236b81264e2-7">
            <seg xml:id="i-688df060cf33a086-0">
              Fru talman! Viktigt när vi diskuterar internationell terrorism
              är faktiskt frågan om definitionen av terrorism. Frånvaron av
              en universellt accepterad definition av terrorism är i dag ett
              stort problem. Det innebär en godtycklighet i rättsskipningen,
              för olika regimer vid olika tidpunkter kan också utnyttja möjligheten
              att få sin egen definition att passa till egna intressen.
            </seg>
            <seg xml:id="i-1601f9a7cded09d2-0">
              En enighet om en definition och en konvention mot terrorism skulle
              avsevärt underlätta det internationella samfundets kamp mot terrorism.
              Eftersom terrorismen alltmer utvecklats till ett globalt problem
              behövs det en universell definition och en konvention om dessa
              frågor.
            </seg>
            <seg xml:id="i-4f3215ae2c8acdb6-0">
              Vi är klart medvetna om att den här förhandlingen har pågått
              i FN i väldigt många år. Svårigheten att kunna enas om en definition
              visar också på problemen med terrorismen på dess bredd, dess olika
              faser, dess olika uttryck i olika tider samt olika typer av terrorism
              och på den rädsla som finns i många länder för att få en definition
              som inte är användbar. Inte desto mindre är ett av de viktigaste
              uppdragen som FN nu bör ha att arbeta för att få en gemensam definition.
              Sverige bör vara aktivt i detta arbete.
            </seg>
            <seg xml:id="i-6922cd4a917bf0f9-0">
              Jag menar att bara, efter att ha lyssnat på den här debatten
              och följt diskussionerna i utrikesutskottet om vad vi definierar
              som terrorism och om hur vi ser på vad som är terrorismens orsaker
              och grund här liksom vilka mål terrorismen kan ha ser vi, att
              det finns skilda ståndpunkter även hos oss.
            </seg>
            <seg xml:id="i-6c32cb681d3d27f6-0">
              Jag vill poängtera att fattigdom, som flera varit inne på, inte
              är den enda orsaken till terrorism och att det ibland rent forskningsmässigt
              kan vara svårt att se hur fattigdom och terrorism hänger ihop.
              Som flera har sagt kommer många av de aktiva terroristorganisationerna
              och deras ledare snarare från medelklassen eller till och med
              från övre medelklassen eller från rika miljöer.
            </seg>
            <seg xml:id="i-e36fff6302a55464-0">
              Inte desto mindre har fattigdomen, världens fördelning av resurser,
              utnyttjandet av resurser och möjligheten att leva ett gott liv
              betydelse i fråga om utvecklandet av terrorism. Det går faktiskt
              inte att bortse från att upplevelsen av förtryck, vanmakt och
              orättvisor både inom och utom nationer men också mellan den rika
              i-världen och den muslimska världen och mellan den rika i-världen
              och tredje världen ger en jordmån för rekrytering och för politisk
              och religiös extremism som kan utnyttjas.
            </seg>
            <seg xml:id="i-d994f146583df6b2-0">
              Därför är fattigdomsbekämpning och biståndspolitiken en viktig
              faktor i arbetet med att minska terrorismen i världen. Men vi
              får inte heller glömma vad som, utan den gemensamma definitionen,
              genom årens gång har klassats som terrorism. Folkpartiets Birgitta
              Ohlsson tog upp att det inte är några gulliga Nelson Mandela som
              vi i dag har att möta och handskas med. Men när ANC blev terroriststämplad
              var debatten inte om att Nelson Mandela var en gullig snäll farbror
              utan att ANC förde en väpnad kamp. ANC genomförde väpnade attacker,
              men inte en kamp mot demokrati, inte en kamp mot frihet och yttrandefrihet
              utan snarare en kamp för demokratiska rättigheter. Men där använde
              man också en väpnad kamp. Definitionen om vad som är terrorism
              är tidsbunden och kan ha olika mål.
            </seg>
            <seg xml:id="i-fe15ac782157c484-0">
              Av betänkandet kan man få uppfattningen att terrorism och terrorister
              egentligen bara närs av ett hat mot demokrati, yttrandefrihet
              och mot kvinnors frigörelse. Men då måste man titta på rörelser
              också över tid och med olika inriktning.
            </seg>
            <seg xml:id="i-f88fefc1345ab871-0">
              En av de viktigaste frågorna är hur kampen mot terrorismen bedrivs.
              Därför vill jag yrka bifall till reservation 4, där vi har lyft
              fram frågan om rättsaspekter i kampen mot terrorism men där vi
              också vill lyfta fram frågor där Sverige i kampen mot terrorism
              gjort övergrepp när det gäller rättssäkerhet. Vi tar också upp
              frågan om ökade polisbefogenheter, hur vi ska kunna få ett rättssäkert
              system och vilka befogenheter vi ska ge olika organisationer.
              Hela betänkandet betonar vikten av att kampen mot terrorism alltid
              ska föras med respekt för mänskliga rättigheter och med rättssäkerhet
              som ett rättesnöre. Men vi vet att verkligheten och den kamp som
              pågår aktivt ute i världen i dag tyvärr alltför ofta drivs med
              brist på mänskliga rättigheter och med brist på rättssäkerhet.
              Därför är det viktigt att man betonar och arbetar med den här
              aspekten hela tiden.
            </seg>
            <seg xml:id="i-fac7bd7a58bb0822-0">
              Jag har en fråga till Folkpartiet och Birgitta Ohlsson. Jag tycker
              att det är bra att man tydligt tog avstånd från det som händer
              i Abu Ghraib-fängelset och i Guantánamo och från övergreppen i
              Afghanistan i kampen mot terrorism. Där vet vi att det är USA:s
              krig mot terrorism och att USA faktiskt beslutat sig för att man
              kan gå utanför de ramar inom vilka vi gemensamt i den här kammaren
              tycker att det ska föras. Samtidigt vill Folkpartiet att tillsammans
              med USA ta fram en demokratiplan för Mellanöstern. Min fråga är:
              Hur ska ni kunna göra det så länge man faktiskt inte för kampen
              mot terrorism innanför de ramar som vi är helt överens om?
            </seg>
            <seg xml:id="i-04984161d1f512e1-0">
              Som en sista sak vill jag ta upp EU:s definition av terrorism.
              Den har också sina brister när det gäller rättssäkerhet och tydlighet.
              Den första domen nyligen efter den nya terroristdefinitionen i
              Danmark blev en dom där Greenpeace blev fälld för ett terroristbrott.
              Det visar tydligt att det inte kan vara sådant vi menar och avser
              när vi diskuterar terrorism. Det visar problemen med EU:s definition
              och med att i ett tidigare skede, som Kristdemokraterna säger,
              bekämpa terrorism eller en möjligen framväxande terrorism även
              här i Sverige. Med det här betänkandet och diskussionen om islamistisk
              terrorism hamnar vi i den diskussion som vi har haft, att Säpo
              ska övervaka skolelever som är muslimer när man kan oroa sig för
              att det skulle kunna bli islamistisk terrorism. Det kan aldrig
              vara en målsättning om man vill bekämpa terrorism och minska klyftorna,
              något som vi betonade tydligt i det förra betänkandet.
            </seg>
          </u>
          <note type="speaker" xml:id="i-492a5f268c97d627-0">
            Anf. 129 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-3abdf6c83976fd5b-1">
            <seg xml:id="i-1b2b9c1d978a846e-0">
              Fru talman! Jag ska försöka svara på Alice Åströms frågor och
              lägga till en egen fråga.
            </seg>
            <seg xml:id="i-bb031b3b01eef634-0">
              Du tog upp att Folkpartiet vill ha en demokratiplan för Mellanöstern.
              Där tycker vi att USA ska vara en av aktörerna, inte bara USA
              utan tillsammans med andra länder som definierar sig som själva
              som demokratier.
            </seg>
            <seg xml:id="i-cc5cc99fa0666a73-0">
              Jag kan hålla med om, och jag säger det väldigt tydligt jag är
              väl den enda talesman hittills som har gjort det att Abu Ghraib
              är fullkomligt skamligt och skändligt och borde stängas direkt.
              Guantánamo borde aldrig ha uppstått. Det är en total brist på
              rättssäkerhet. Man har inte definierat dessa fångar som krigsfångar
              eller något annat utan det är ett mellanting. Det är ett hån mot
              demokratin.
            </seg>
            <seg xml:id="i-f09fbfd34aaf112a-0">
              Vill man föra en seriös kamp för frihet och demokrati i världen
              måste man leva upp till principerna. Där har vi precis samma utgångspunkt.
            </seg>
            <seg xml:id="i-d4deb87bd5179a84-0">
              Du tog upp om väpnad kamp alltid i alla situationer är fel. Det
              är det inte enligt internationell rätt. Men där måste man göra
              en distinktion. Det är inte rätt att föra en väpnad kamp mot en
              överhet eller en förtryckarregim där det handlar om att till exempel
              spränga civila människor. Det är en annan sak att attackera polis
              och militär. Där måste man göra en tydlig distinktion, och där
              undrar jag vad du tycker.
            </seg>
            <seg xml:id="i-bc98556dbdd1e030-0">
              Då blir min fråga till dig: Tycker du att organisationer som
              är terrorstämplade, antingen av Förenta nationerna eller av Europeiska
              unionen, ska kunna få svenska biståndsmedel, exempelvis Hamas?
            </seg>
          </u>
          <note type="speaker" xml:id="i-3057b762e4d34571-0">
            Anf. 130 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-8">
            <seg xml:id="i-6e21d924f9ddeddd-0">
              Fru talman! Jag ska börja med den första frågan. Jag är väldigt
              glad att Birgitta Ohlsson är så väldigt tydlig när det gäller
              de övergrepp som sker. Det är viktigt när man ska göra en demokratiplan.
              Demokratin kan inte, precis som vi sade i den förra debatten,
              komma uppifrån, utan demokratin måste växa underifrån. Det är
              viktigt vilka parter man har med sig i en demokratiplan.
            </seg>
            <seg xml:id="i-3a6aead9229c141f-0">
              När det gäller väpnad kamp är det för mig väldigt tydligt och
              klart att man måste dra en tydlig gräns, precis som i internationella
              konventioner. Att spränga civila oskyldiga får aldrig vara ett
              medel i vilken kamp och med vilka goda syften som helst. Det är
              någonting man alltid måste ta avstånd ifrån som ett förkastligt
              medel.
            </seg>
            <seg xml:id="i-aa6a01eae45fbc6d-0">
              Vad gäller terroriststämplade organisationer och Hamas är det
              viktigt att se på den process som nu är i Palestina. Det är viktigt
              att se på vilken regering som kommer att tillsättas, vilken regeringsförklaring
              man kommer att ge och vilken väg Hamas kommer att välja. I det
              här läget är jag fullständigt övertygad om att indragning av biståndet
              till Hamas inte skulle vara en framkomlig väg om man vill minska
              terrorismen och om man vill att Hamas ska utvecklas till en rörelse
              i en demokratisk riktning med demokratiska ideal. Ett indraget
              bistånd i det här läget skulle enbart drabba Palestinas folk.
              Men det här visar problematiken med terroristlistan. Förhoppningen
              för oss alla bör väl vara att de organisationer som finns med
              på listan antingen ska upplösas eller finna andra medel att driva
              en kamp för sina frågor, en politisk kamp under demokratiskt acceptabla
              förtecken.
            </seg>
          </u>
          <note type="speaker" xml:id="i-2c01d2b676740efa-0">
            Anf. 131 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-3abdf6c83976fd5b-2">
            <seg xml:id="i-99c456677122dccc-0">
              Fru talman! För Folkpartiet är det fullkomligt glasklart att
              inte en enda biståndskrona ska gå till organisationer som är terrorstämplade.
              Vi tycker också att det måste vara tydligt att Sverige inte har
              någon moralisk eller finansiell skyldighet att ge pengar till
              en organisation som vill utrota ett annat land. Så länge Hamas
              inte vill erkänna Israel som nation och så länge Hamas inte tar
              avstånd från våldet och lägger ned vapnen helt kan vi inte ge
              en enda biståndskrona dit. Då måste vi stötta det palestinska
              folket via Förenta nationerna och enskilda organisationer.
            </seg>
            <seg xml:id="i-b1831f3a8793fd9e-0">
              Det är allmänt känt att Vänsterpartiet var ett av de partier
              i Sveriges riksdag som motsatte sig Irakkriget allra hårdast.
              Alla får naturligtvis ha sin egen åsikt, men det är en sak som
              jag inte riktigt förstår. Då borde väl ni ha intresse av att Amerika
              och Storbritannien ska lämna Irak så fort som möjligt. Då borde
              ni tycka att det var bra att man bygger upp irakiska institutioner,
              rättsstaten, domstolar, polisen och annat och framför allt också
              armén så att Iraks egen regering kan försvara sina medborgare.
            </seg>
            <seg xml:id="i-f7f0ce49cff51695-0">
              Varför vill ni inte stödja att Sverige ska utbilda irakiska soldater,
              trots att den irakiska regeringen vill det, trots att de har sökt
              stöd via FN och trots att FN uppmuntrar det? Var ni också emot
              att Sverige tidigare utbildade irakiska poliser i Jordanien?
            </seg>
          </u>
          <note type="speaker" xml:id="i-a95bbac12e573f22-0">
            Anf. 132 ALICE ÅSTRÖM (v) replik:
          </note>
          <u who="alice_astrom_a6a363" xml:id="i-1fcc2236b81264e2-9">
            <seg xml:id="i-676f8c0afc9fda3c-0">
              Fru talman! Jag ska börja med det som gäller Hamas. Inte en krona
              ska gå till Hamas förrän Hamas erkänner Israel och tar avstånd
              från allt användande av våld. Jag tycker att det är precis lika
              viktigt att säga till Israel att man måste acceptera bildandet
              av en palestinsk stat. Det har Israel förvägrat palestinierna
              och fortsätter att förvägra dem. Jag tänker ställa samma krav
              på båda parterna.
            </seg>
            <seg xml:id="i-21ceaa4db58c7789-0">
              Jag ställer krav på Hamas att ta avstånd från allt våld, men
              på samma sätt ställer jag krav på Israel att inte fortsätta med
              sina utomrättsliga avrättningar, husförstörelser, ständiga attacker
              och våldsanvändning. Man måste se att de här två parterna har
              ett helt olika styrkeförhållande. Det gör att den här frågan inte
              är så enkel.
            </seg>
            <seg xml:id="i-699498ca9f5d6a30-0">
              Vi debatterade Irak och IsraelPalestina-konflikten i anslutning
              till det förra betänkandet. Jag kan bara hänvisa till det jag
              sade där om Irak. Vänsterpartiet anser fortfarande att Irak är
              ockuperat. Att Sverige skulle bidra till utbildningen av soldater
              och uppbyggnaden av detta vore faktiskt att delta i en ockupation.
              Vi anser att USA och alliansen måste lämna Irak. Då är vi också
              beredda att göra våra insatser tillsammans med FN i Irak till
              stöd för Iraks folk.
            </seg>
          </u>
          <note type="speaker" xml:id="i-4c3abac234d3a1f2-0">
            Anf. 133 ANNIKA QARLSSON (c):
          </note>
          <u who="annika_qarlsson_6d41d7" xml:id="i-0a962b52026caa9f-1">
            <seg xml:id="i-a1c7c6f8ec0787b1-0">
              Fru talman! Jag kan bara meddela kammaren och er som lyssnar
              här att det snöar ute. Man kan fundera på om det är en konspiration
              och om det är någon internationell terrorism som ligger bakom.
              Nu längtar vi efter våren. Men det var egentligen inte det jag
              tänkte jag prata om.
            </seg>
            <seg xml:id="i-aff9b7b7ee8978e1-0">
              Den 11 september 2001 blev det tydligt att världen hade förändrats.
              Terrorattacken mot USA innebar startskottet för ett förändrat
              världsläge i politiken där terrorattentat, religiös extremism,
              rättsliga övergrepp och rädsla blandades i en och samma gryta
              till en fruktansvärd soppa. Attackerna på diskoteket i Bali, World
              Trade Center, tågstationen i Barcelona och tunnelbanan i London
              har ett gemensamt mål, nämligen att slå mot det demokratiska öppna
              samhället utan någon logik som gör det totalt omöjligt att förbereda
              sig eller att hindra det. Terrorattackerna har blivit en inflytelserik
              bricka i ett världspolitiskt spel som kostar människoliv och lidande
              och skapar rädsla och hat.
            </seg>
            <seg xml:id="i-c349710482b1451a-0">
              Dagens form av internationell terrorism är något som vi inte
              är vana vid. Med dagens nya vanor när det gäller resande och arbete
              drabbar det oss alla överallt. Du har en kusin som jobbar i London
              eller en dotter med kompisar i New York som utbytesstudenter.
              Runtom i västvärlden söker vi febrilt efter politiska lösningar.
            </seg>
            <seg xml:id="i-699ee92d7cbdf23d-0">
              Den internationella terrorismen måste självfallet bekämpas. Vi
              måste söka kunskap om dess bakgrund och orsaker. Men vi måste
              också vara försiktiga i jakten på lösningar. Tendensen jag ser
              är att vi lagstiftar och kontrollerar så att terroristernas mål
              riskerar att uppfyllas. Därför måste vi värna demokratins värden,
              det öppna samhället och medborgares frihet och integritet.
            </seg>
            <seg xml:id="i-db14022a461635ba-0">
              Centerpartiet tror på ett öppet och demokratiskt samhälle där
              kvinnor och män kan känna sig trygga, där rätten till personlig
              integritet, kroppen, dina vanor, vänner och tankar, är ett fundament.
              Hoten mot det öppna, demokratiska och trygga samhället är många
              och tar sig varierande uttryck. De farligaste hoten är de som
              inte är uppenbara just eftersom de smyger sig på. De små stegens
              politik, steg för steg, är svår att bedöma, bemöta och upptäcka.
            </seg>
            <seg xml:id="i-01c93f711d83a59f-0">
              Fru talman! Den internationella terrorismen kännetecknas av att
              den är föränderlig och inte går att förutsäga. Den nya tidens
              internationella terrorism har en helt annan struktur än tidigare.
              Den har ingen toppstyrd struktur utan är mer organiserad som nätverk
              eller rörelse. Den är baserad på idé eller ideologi. De nya terroristnätverken
              är ideologiskt och politiskt ledda. De består av grupperingar
              med en ideologi som ledstjärna. De drar sig inte för att använda
              extremt våld och är likgiltiga för mänskliga offer och mänskligt
              lidande. I sin verksamhet har de en blandning av sofistikerade
              mål och enkla metoder.
            </seg>
            <seg xml:id="i-2b8dd3ed17e46db2-0">
              När ett land skakas i grunden av en terrorattack som kan liknas
              vid en krigshandling utan tydliga angripare är det som allra viktigast
              att ha en tydlig gemensam värdegrund att utgå från. Centerpartiet
              menar att skyddet av den personliga integriteten måste ha en central
              plats i den värdegrund vi står för.
            </seg>
            <seg xml:id="i-81bfbb0f93710ce9-0">
              I debatten rörande hur vi ska skydda oss mot terrorism kretsar
              det mesta kring tekniska, polisiära och militära lösningar, men
              det handlar sällan om alla människors skydd och säkerhet. Kvinnors
              frihet och säkerhet berörs nästan aldrig i debatten. Lösningen
              för en säkrare värld är inte biometriska passhandlingar, ökade
              polisiära befogenheter eller fler övervakningskameror. Dessa lösningar
              kan till och med komma att hota andra starka värden i vårt samhälle.
            </seg>
            <seg xml:id="i-2b4900d6a7757dbd-0">
              Vi måste inse att det är omöjligt att övervinna terrorism med
              enbart militära och polisiära insatser och satsa resurser som
              möter frågan: Varför existerar terrorism över huvud taget?
            </seg>
            <seg xml:id="i-54b65c16daeab1e8-0">
              Det finns många teorier om vad den bottnar i. Man kan se att
              det är en kraft som får människor att tänka tankarna och dra upp
              planer och en annan kraft som får människor att offra sitt liv
              för att åstadkomma massmord. De allra flesta kan skriva under
              på att jordens orättvisa resursfördelning är en i grunden avgörande
              aspekt för att kunna rekrytera massmördare men också för att driva
              en destruktiv idébildning.
            </seg>
            <seg xml:id="i-e4ef4821b98c2ce4-0">
              Vår framtida gemensamma säkerhet är beroende av en rad faktorer,
              men så länge klyftorna i världen består kommer vår gemensamma
              säkerhet att vara begränsad. Så länge klyftorna mellan män och
              kvinnor består, där kvinnor i mycket större utsträckning drabbas
              av fattigdom, kommer vi aldrig att uppnå en värld präglad av demokrati
              och säkerhet. Bekämpandet av fattigdom är därför en prioriterad
              utmaning ur ett moraliskt perspektiv, men också för vår egen säkerhet.
            </seg>
            <seg xml:id="i-37471178c1923021-0">
              Världsekonomin har gjort enorma framsteg de senaste 60 åren.
              Trots det lever fortfarande mer än tre miljarder människor på
              mindre än 15 kr om dagen. Miljöer präglade av fattigdom och misär
              skapar hopplöshet hos kvinnor och män och utgör en grogrund för
              politisk och religiös fanatism. Trots att fattigdom och misär
              drabbar kvinnor mer än män är det ofta i miljöer bland unga män
              som denna fanatism eskalerar.
            </seg>
            <seg xml:id="i-936a365a23b0c28b-0">
              Vi vet att det finns en tydlig koppling mellan demokrati och
              välstånd. Vi vet också att demokrati minskar risken för krig och
              motverkar religiös och politisk extremism. Därför bör kopplingen
              mellan demokrati, säkerhet, ekonomisk tillväxt, jämställdhet och
              utrotande av fattigdomen genomsyra allt vårt utvecklingsarbete.
            </seg>
            <seg xml:id="i-d1a8939179696d27-0">
              I kampen mot terrorismen måste Sverige verka för att samtliga
              stater efterlever FN-beslut och åtar sig att förhindra och bekämpa
              terrorism. De stater som inte lever upp till sina internationella
              åtaganden måste pressas av omvärlden.
            </seg>
            <seg xml:id="i-8f6d53d051a28741-0">
              Fru talman! Kampen mot terrorism måste föras med kraft och konsekvens,
              men låt mig än en gång betona att kampen alltid måste ske i enlighet
              med rättsstatens principer och med skydd för den personliga integriteten.
              Med det yrkar jag bifall till reservation nr 1.
            </seg>
          </u>
          <note type="speaker" xml:id="i-67e33ad737b5b514-0">
            Anf. 134 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-2cf6c705e54f22f4-1" next="cont">
            <seg xml:id="i-2daef47249341e18-0">
              Fru talman! I dag på radion hörde vi hur KGB-chefen i Vitryssland
              samlade in alla oppositionella och alla demokratikrävande vanliga
              medborgare vid det presidentval som avslutades i söndags under
              kategorin terrorister.
            </seg>
            <seg xml:id="i-991dcf5163dd13fe-0">
              Fru talman! Det här ett begrepp som är så tänjbart att det kan
              tjäna alldeles för många syften. Vårt terrorismbetänkande är välbalanserat,
              informativt, välskrivet och förfaller inte till några enkla eller
              lättköpta analyser. Det bereder oss egentligen större utrymme
              för slutsatsdragningar om vi tittar på vad olika partier inte
              har reagerat på i sina yrkanden och reservationer.
            </seg>
            <seg xml:id="i-2760c355d61887f5-0">
              Folkpartiet tror självfallet som vanligt att Natomedlemskap löser
              det mesta, också det verkliga problem som internationell terrorism
              faktiskt utgör.
            </seg>
            <seg xml:id="i-4dcee63d6fb02894-0">
              Kristdemokraterna blandar till det lite för sig i sitt resonemang
              runt behovet av en brett omfattande definition, men det leder
              dem också till att man i alla fall måste stärka kampen men att
              det försvåras av denna brist och att begreppet missbrukats. Till
              slut landar de tryggt i förvissningen om att alla EU:s medlemsstater
              är stabila demokratier.
            </seg>
            <seg xml:id="i-d912b4ba86ed4dbc-0">
              Centern anför i ett blygt särskilt yttrande lite grann om rättssäkerhetsaspekten.
            </seg>
            <seg xml:id="i-f7117654baf59121-0">
              Men ingen av oss tar upp vad som pågår nu i vårt eget land, och
              ingen av oss, inklusive mig själv, har orkat ge sig på i detalj
              vad USA har dragit i för lagliga bromsar för de egna medborgarna,
              för folk på väg dit eller för medborgare i andra länder för att
              i terrorismbekämpningens heliga namn stävja fri rörlighet, yttrandefrihet,
              integritet och religionsfrihet. Visste ni om att skolbusschaufförer
              i USA utbildas en masse för att kunna avlyssna barnens terrorismförberedelser
              i bussarna?
            </seg>
            <seg xml:id="i-855fdf9c30406045-0">
              Överlappningen mellan det här betänkandet och det förra om den
              muslimska världen är viktig och påtaglig, fru talman. I det betänkandet
              står till exempel att Israel har rätt att försvara sig mot terrorism.
              Ja, det har vi alla! Och alla former av terrorism måste kraftfullt
              fördömas. Även nationell terrorism och statsterrorism är förfärliga,
              men i dag behandlas bara den internationella terrorismen.
            </seg>
            <seg xml:id="i-feb669893a7a51c4-0">
              Allt våld över huvud taget är större eller mindre återvändsgränder.
              Problemet med vapenspridningen i världen på alla nivåer borde
              pekas ut mycket tydligare som en grundorsak till också terrorism.
              Att vapen stora som små, lätta som tunga, legala som illegala,
              biologiska, kemiska, nukleära, konventionella eller okategoriserade
              som klusterbomber över huvud taget finns, produceras, sprids och
              handlas med är ett ytterst graverande faktum och en utlösande
              faktor för våld, i vilken Sveriges regering har en betydande skuld.
              Vår tillämpning av de gamla restriktiva exportreglerna för vapen
              och den tätposition per capita som vårt land intar i vapenhandeln
              är inte hedrande.
            </seg>
            <seg xml:id="i-c7f872fd851fdf84-0">
              Likaså har vårt land en tveksam, tyst och undfallande inställning
              till USA:s roll som bestämmare av vem som ska terroristklassificeras,
              vilka flygplan som ska få flyga vart och med vilken mänsklig last.
              Det handlar också om hemliga amerikanska fängelser i Europa och
              om USA hade rätten att bomba i Afghanistan i terroristbekämpningens
              namn. Terrorismen i dag i Irak kan delvis ses som det logiska
              resultatet av amerikansk och baahtpartistisk terror mot irakiska
              civila.
            </seg>
            <seg xml:id="i-074d08a1cab96390-0">
              Jag hoppas verkligen att en ny svensk utrikesminister öppet kommer
              att kräva en stängning av Guantánamobasen, detta skolexempel på
              en självpåtagen unilateral rättsordning där krigsfångar inte behandlas
              som det de är utan får leva i ett laglöst godtyckligt tillstånd
              på amerikansk nåder.
            </seg>
          </u>
          <note xml:id="i-17bbf8d0f3128ec3-0">
            Jag yrkar bifall, fru talman, till reservation nr 4.
          </note>
          <u who="lotta_hedstrom_01417a" prev="cont" xml:id="i-508b70b4bba7f70a-2">
            <seg xml:id="i-117510720b600306-0">
              Vidare är Sverige med i den aktivitet som benämns PSI, Proliferation
              Security Initiative, som lite tillspetsat kan sägas vara en gruppering
              av Amerikavänliga stater som fullt ut och tillsammans utövar sin
              rätt att främst i fartyg söka efter tveksamma material, vapen
              etcetera. Samtidigt behåller vi själva den större delen av vår
              kärnkraft, trots att den skapar avfallsprodukter som är högeligen
              åtråvärda för terrorister, och kärnkraftverk är i sig själva ytterst
              sårbara presumtiva terroristmål. Vi stöder utbyggnaden av kärnkraft
              i tredje världen genom de internationella finansiella instituten,
              och vi är undfallande mot kärnvapnens allmänna spridning. Oljeberoendet
              är visserligen en stor global riskfaktor, men att ersätta det
              med ett uranberoende är att gå från illa till värst.
            </seg>
            <seg xml:id="i-71606fc77e68feaf-0">
              Över huvud taget är kopplingen mellan civil kärnkraft och kärnvapen
              mestadels osynliggjord, trots att vi officiellt allihop beklagar
              fiaskot vid NPT-översynen förra våren i New York, som skulle främja
              en fortsatt begränsning av kärnvapen. Inga andra partier protesterar
              till exempel mot att Israel tillåts ha kärnvapen utan redovisning
              och att de inte har tillträtt NPT-avtalet. Det är hyckleri.
            </seg>
            <seg xml:id="i-a4aafac7e912293e-0">
              Resten av Miljöpartiets och Vänsterpartiets gemensamma reservation,
              fru talman, innebär ett starkt ifrågasättande av de åtgärder som
              på kort tid blivit föremål för beslut här hemma i Sverige och
              som kränker den personliga integriteten och de mänskliga rättigheter
              som odemokratiska terrorister också hotar. Vi har helt enkelt
              som land inte landat i en tydlig och konsekvent hållning gentemot
              vare sig terrorister eller det bakvända, demokratiförsvarare,
              som tror att datalagring, buggning, en europeisk arresteringsorder,
              biometriska pass etcetera skapar frihet och säkerhet.
            </seg>
            <seg xml:id="i-12fd43f508eafc18-0">
              Nej, Miljöpartiet vill se en återupptagen och samfälld kamp,
              med Sverige som ledande kraft, mot de värsta av massförstörelsevapen:
              kärnvapen. Vi vill se en global FN-konvention mot spridningen
              av små, lätta vapen, en arms trade treaty . Och om det blir bra
              och inte urholkar individens integritet bejakar vi en FN-konvention
              mot internationell terrorism. Det vi inte vill se är någon årlig
              ångestrapport à la kd, som bara skulle inplantera skräck i människor,
              eller en demokratiseringsplan, härifrån skapad, för Mellanöstern.
            </seg>
            <seg xml:id="i-78954b5bf4728dae-0">
              Det bästa terrorismförebyggande arbete vi kan utföra är att brett
              verka i vår anda av politik för global utveckling med fattigdomsbekämpning,
              demokratiutveckling och avrustning.
            </seg>
          </u>
          <note type="speaker" xml:id="i-28b113ed77968664-0">
            Anf. 135 KENNETH G FORSLUND (s):
          </note>
          <u who="kenneth_g_forslund_70157f" xml:id="i-45fe40f6bad0a8e4-0">
            <seg xml:id="i-7f66a7ead3b35d42-0">
              Fru talman! För ett kort ögonblick, när Annika Qarlsson inledde
              med att konstatera att det snöade ute och började prata om en
              möjlig konspiration trodde jag att det skulle bli ett budskap
              från alliansen om att de ansåg att det var sossarnas fel. Det
              är ju så mycket som anses vara det där, har jag tyckt mig märka.
              Men åter till ordningen!
            </seg>
            <seg xml:id="i-2d9aea194b98f9ad-0">
              Terrorism framstår i dag som vår tids farsot. Men terrorism är
              ingenting nytt. När jag växte upp under 1970- och 1980-talen handlade
              nyhetssändningarna allt som oftast om olika terroristdåd. Det
              var Eta, det var RAF, det var IRA och det var säkert också andra
              som jag inte kommer ihåg just nu som utförde olika spektakulära
              dåd, riktade mot enskilda nyckelpersoner som var symboler för
              det som de ansåg sig bekämpa i sin terrorism, som kläddes i politiska
              motiv.
            </seg>
            <seg xml:id="i-5d490547290d26a7-0">
              Den terrorism vi ser i dag kläs i religiösa motiv, i varje fall
              ganska ofta. Det är inte enbart muslimska religiösa motiv, utan
              det förekommer även i kristna förklädnader. Det gäller Oklahomabombaren
              likaväl som al-Qaida. Den terrorism som vi ser i dag har ju precis
              som allt annat blivit global, och därmed har vi en internationell
              terrorism som vi inte upplevde på 1970- och 1980-talen, men vi
              kanske kan undra över detta: Om kanske framför allt vänsterterroristerna
              på 1970-talet hade haft globaliseringens möjligheter och Internet,
              hade de då försökt ta steget ut över nationsgränsen, ut över den
              egna kontinentens begränsningar och försökt bli internationella?
            </seg>
            <seg xml:id="i-84c034e0d737afcb-0">
              Jag vill peka på det här perspektivet för att visa att det är
              viktigt att inte utmåla internationell terrorism som någonting
              nödvändigtvis muslimskt. Det handlar om extremister som klär sina
              dåd i olika dräkter, politiska eller religiösa. Så tror jag egentligen
              att det alltid har varit med terrorism.
            </seg>
            <seg xml:id="i-6fa1af0ce8bd9047-0">
              Terrorism är verkligen ingenting nytt. Vi kan i vart fall historiskt
              belägga ända tillbaka till 1000-talet att det har funnits terrorism,
              och sannolikt skulle det gå att hitta exempel på terrorism även
              före det. På 1000-talet utfördes terrorismen av kristna korsfarare
              och muslimska assassiner. Det var den tidens terrorister, och
              de utförde väl så blodiga och skoningslösa handlingar som det
              vi ser i dag.
            </seg>
            <seg xml:id="i-bd109918e72d2211-0">
              I det betänkande från utrikesutskottet som vi nu debatterar har
              utskottet fokuserat på sex olika punkter vad gäller den internationella
              terrorismen. Den första gäller definitionen, alltså vad som är
              terrorism. Vi försöker också söka svaret på frågan vilka terrorismens
              orsaker och mål är, och det kanske viktigaste av allt i denna
              diskussion hur terrorismen kan förebyggas. Den fjärde och femte
              punkten gäller på vilket sätt kampen mot terrorism kan bedrivas
              samt hur den kan bedrivas på ett rättssäkert sätt. I vår kamp
              mot terrorism, och mot dem som hotar demokratin, får vi inte bli
              lika goda kålsupare genom att slänga demokrati och rättssäkerhet
              överbord. Den sjätte punkten handlar om vad som kan göras för
              att förhindra att terrorister får tillgång till massförstörelsevapen,
              vilket måste sägas vara den absoluta mardrömmen i hela terroristscenariot.
            </seg>
            <seg xml:id="i-41bd9f5d7ad812d8-0">
              Det är viktigt att definiera vad terrorism är, men det är inte
              lätt. FN har i sitt arbete i närmare femtio år försökt definiera
              begreppet men har ännu inte nått fram till en definition. Nu finns
              det beslut från stats- och regeringschefernas möte i höstas. Arbetet
              går vidare, och kanske kan man förhoppningsvis gå i mål under
              våren så att vi får en global definition av vad terrorism är.
              Det måste i så fall vara en definition som antas enhälligt i FN.
            </seg>
            <seg xml:id="i-5559efe376ecbd99-0">
              EU har också gjort en del arbete på detta område och är kanske
              för ögonblicket de som kommit längst genom det rambeslut som definierar
              vad terrorism är. Det är säkert inte ett i alla stycken perfekt
              rambeslut, och det kan säkerligen bli bättre, men det är i alla
              fall ett första viktigt steg på vägen.
            </seg>
            <seg xml:id="i-2dbb47186e6c8323-0">
              Precis som andra här har visat är det inte enkelt att definiera
              vad en terrorist är. Det är ett faktum som också utnyttjas av
              sådana som inte vill ha demokrati. Den senaste veckan har vi kunnat
              se hur man i Vitryssland, ett land inte långt från oss, tagit
              fram terroriststämpeln och försökt sätta den på de människor som
              fredligt demonstrerar och kräver sin rätt att få rösta i fria
              och demokratiska val, människor som vill att deras röster verkligen
              ska räknas, en och en, för det som de röstat på. Det försöker
              Alexander Lukasjenko göra till terrorism.
            </seg>
            <seg xml:id="i-7596ae8c08ab13b9-0">
              I vårt arbete mot terrorismen tror jag att det allra viktigaste
              är att främja demokrati och bekämpa fattigdom. Fattigdomen måste
              bekämpas av två skäl: dels för att den är en potentiell grogrund
              för terrorism, dels för att den ger argument för dem som söker
              människor till att utföra de terrordåd som de så att säga är beställare
              av. Det är så en del av terrorismen fungerar. Det finns hjärnor
              bakom som rekryterar människor till den, och de gör det med olika
              argument. Ett av argumenten är den fattigdom som finns.
            </seg>
            <seg xml:id="i-93ca219567d31f67-0">
              Det är viktigt att vi i första hand förebygger terrorism. Det
              måste vara vårt förstahandsalternativ. Vapen och krig mot terrorism
              är alltför trubbigt och kan aldrig vara ett förstahandsalternativ.
            </seg>
            <seg xml:id="i-c143c48c9db2bb93-0">
              Det är oerhört viktigt att vi fortsätter vårt arbete mot terrorismen
              och att vi gör det tillsammans med andra länder. Vi måste emellertid
              hela tiden vara uppmärksamma på oss själva och det vi gör så att
              vi inte faller för stundens upphetsning i samband med plötsliga
              händelser, exempelvis terroristdåd som utförs. Vi får inte gripas
              av denna stundens upphetsning och glömma våra centrala mål om
              att demokrati och rättssäkerhet ska råda.
            </seg>
          </u>
          <note xml:id="i-bdafbcc975984d05-0">
            Med detta vill jag yrka bifall till utrikesutskottets förslag
            i betänkande nr 9 om internationell terrorism.
          </note>
          <note type="speaker" xml:id="i-40d86be9aae08202-0">
            Anf. 136 EWA BJÖRLING (m) replik:
          </note>
          <u who="ewa_bjorling_93f4a0" xml:id="i-9ae2135d43ff6300-6">
            <seg xml:id="i-775a696caf06a3c6-0">
              Fru talman! Mer öppen debatt om extrem islamism behöver skapas.
              Det har vi talat om tidigare i dag. Det är en debatt som måste
              föras både från väst och från Mellanöstern, och det är nu viktigare
              än någonsin att både politiker och opinionsbildare, ja alla, öppet
              tar ställning mot extrem islamism. Vi behöver, som det också sagts
              tidigare, visa större ödmjukhet mellan olika kulturer, och vi
              behöver båda lära av varandra. Samtidigt som vi måste försvara
              upplysningens uppdelning mellan tro och vetenskap, världsligt
              och religiöst, måste vi kunna leva i ett samhälle som består av
              alla dessa delar.
            </seg>
            <seg xml:id="i-ca08272532e7d69e-0">
              Tillsammans med detta måste vi hela tiden kraftigt verka mot
              extremer och visa att vi inte accepterar våld eller hets mot folkgrupp.
              Därför måste jag be att få ett förtydligande från Socialdemokraterna.
              Berndt Ekholm sade tidigare att kontakter ska ske med Hamas oavsett
              om det är en terrororganisation eller ej. Jag måste fråga om Kenneth
              G Forslund och Socialdemokraterna står bakom det uttalandet.
            </seg>
            <seg xml:id="i-1662c69f77b4bf5a-0">
              Anser Socialdemokraterna verkligen att det är legitimt för ett
              politiskt parti att bära vapen? Hamas är trots allt en terrorklassificerad
              organisation, som tillsammans med en annan av USA terrorklassificerad
              organisation verkar i Mellanöstern, nämligen Hizbullah. De har
              stort inflytande i det libanesiska parlamentet och innehar fortfarande
              sina vapen. Det är en organisation som vi nyligen fått veta har
              kontakter med Hamas och ses som en förebild av dem. Ska den svenska
              regeringen verkligen ha kontakter med ett sådant semilegitimt
              parti?
            </seg>
          </u>
          <note type="speaker" xml:id="i-a77d11410610f54a-0">
            Anf. 137 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-45fe40f6bad0a8e4-1">
            <seg xml:id="i-b967572907adab37-0">
              Fru talman! Det är naturligtvis högst angeläget att i det läge
              som uppstått efter det palestinska valet, som inte fick den utgång
              som i alla fall några i den här kammaren hade hoppats, ändå ha
              kontakter med den palestinska myndigheten. Nu kommer den till
              viss del att företrädas av Hamas eftersom de kommer att utgöra
              regeringen. Jag tror att det är oerhört viktigt att vi har den
              kontakten och talar med Hamas så att vi inte tvingar in dem ännu
              mer i famnen på de allra hårdaste islamisterna och dem som verkligen
              inte står för demokrati och frihet, som inte står för ett sådant
              samhällsbygge som vi vill se i Mellanöstern, i Palestina, och
              på andra håll i världen där demokrati och utveckling behöver spridas.
            </seg>
            <seg xml:id="i-396c5a922f4f041d-0">
              Jag tror att det vore ett oerhört ödesdigert misstag att helt
              och hållet frysa kontakterna med den palestinska myndigheten,
              trots att Hamas inte står för samma värderingar som vi vad gäller
              just väpnad kamp. Den kan vi aldrig acceptera, men vi måste ändå
              ha kontakt med dem, samtala med dem. Det är viktigt för det palestinska
              folket att Sverige fortsätter att stödja den palestinska myndigheten.
            </seg>
          </u>
          <note type="speaker" xml:id="i-6e2ddd44ef1a4499-0">
            Anf. 138 EWA BJÖRLING (m) replik:
          </note>
          <u who="ewa_bjorling_93f4a0" xml:id="i-9ae2135d43ff6300-7">
            <seg xml:id="i-1f87e1099bdcd129-0">
              Fru talman! Det som Kenneth G Forslund säger är mycket intressant
              eftersom Socialdemokraterna tidigare hela tiden hävdat att de
              inte har kontakt med den palestinska myndigheten, att inga pengar
              går till den palestinska myndigheten. Nu är läget förändrat genom
              att Hamas är vid makten, och då är det okej att ha kontakt med
              den palestinska myndigheten men inte med Hamas. Sanningen är ju
              den att de är sammanslagna. Den palestinska myndigheten kommer
              att styras av Hamas. Det är Hamas som är i majoritet.
            </seg>
            <seg xml:id="i-cc1f7e237bbba8b9-0">
              Vi måste vara tydliga och göra skarpa gränsdragningar vad gäller
              islamistiska extremister. Den dag vi vacklar i dessa uttalanden,
              eller blir tysta, kommer den mörka sidan att stå som vinnare.
              Det tycker jag inte att vi ska behöva uppleva. Det är nödvändigt
              att också regeringen tar avstånd från extremism. Så länge som
              den socialdemokratiska regeringen är tyst eller vacklar bidrar
              den nämligen till att det här fortsatt får breda ut sig, att det
              fortsatt är acceptabelt att Hamas ska inneha vapen. Det är fortsatt
              acceptabelt att Hizbullah ska ha vapen i Libanon och så vidare.
            </seg>
            <seg xml:id="i-648c8c73c0e37501-0">
              Jag tycker i så fall att det är mycket bättre att se på en sådan
              grupp som Eta, som lägger ned sina vapen för att de nu vill bli
              demokratiska, som vi har sett i dag på förmiddagen. Det är dit
              vi måste komma, men vi måste också våga ställa kravet på terrororganisationerna
              att de ska sluta med terror, lägga ned sina vapen, erkänna att
              staten Israel existerar. Det är precis dit vi måste komma innan
              det har gått för långt.
            </seg>
            <seg xml:id="i-246c3a6152d0067b-0">
              Men jag ska avsluta med att säga att jag aldrig mer vill se att
              Socialdemokraterna bjuder in extremister från Hamas som talar
              vid svenska seminarier eller att de bjuder in flygplanskapare
              till fredskonferenser via RKU. Det är ingenting som vi tolererar
              från moderat sida, vare sig nu eller i framtiden. I stället behöver
              vi bra integrationsåtgärder. Vi behöver spräcka utanförskapet
              och fokusera på förbättrad integration mellan olika religiösa
              grupper. Jag tror inte att det är rätt sätt att man inte ställer
              krav på terrororganisationer.
            </seg>
          </u>
          <note type="speaker" xml:id="i-d0460e90986063da-0">
            Anf. 139 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-45fe40f6bad0a8e4-2">
            <seg xml:id="i-203fcd4df752a1e9-0">
              Fru talman! Jag hoppas att det var för att det gick lite fort
              för Ewa Björling som hon helt plötsligt påstod att Socialdemokraterna
              bjuder in flygplanskapare via RKU, alltså Revolutionär Kommunistisk
              Ungdom som är KPML(r):s ungdomsförbund. Det är ett parti och en
              organisation och ett ungdomsförbund som inte minst Socialdemokraterna
              i den region som jag kommer ifrån, Göteborgsregionen, har ett
              mycket frostigt förhållande till och definitivt inga samarbeten
              med. Det kan jag försäkra.
            </seg>
            <seg xml:id="i-092e701c6b00b22c-0">
              Sedan ska jag återgå till Ewa Björlings huvudfråga: Hur ska vi
              hantera den palestinska myndigheten, och hur ska vi hantera Hamas?
              Jag tror inte på att försöka tiga ihjäl dem. Jag tror inte på
              att lämna dem vind för våg och tvinga dem i famnen på Iran eller
              andra islamistiska extremister. Jag tror att vi ska fortsätta
              vårt arbete med den palestinska myndigheten där regeringen i dag
              kommer att bestå av företrädare från Hamas men där det också finns
              en president som har en annan förankring.
            </seg>
            <seg xml:id="i-11d20a2068659746-0">
              I varje kontakt ska vi naturligtvis hävda våra värderingar om
              att det är oacceptabelt med väpnad kamp och att Hamas, precis
              som Eta, måste lägga ned sina vapen. Vägen fram till att Eta i
              dag annonserade att de lägger ned sina vapen har varit lång. Den
              har varit krokig. Den har tidvis kantats av totalt frusna förbindelser
              mellan den spanska staten och Eta, och den har tidvis handlat
              om intensiva kontakter dem emellan. Jag tror att det är viktigt
              att ha kontakterna, prata och vara tydlig i sin kritik.
            </seg>
          </u>
          <note type="speaker" xml:id="i-82851375a964929f-0">
            Anf. 140 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-3abdf6c83976fd5b-3">
            <seg xml:id="i-e9fa8b0019183b65-0">
              Fru talman! För att återanknyta till det som Ewa Björling tog
              upp vill jag bara säga att det palestinska folket självklart ska
              få välja sina ledare fritt, men vi har ingen moralisk, politisk
              eller finansiell skyldighet att betala kalaset. Så länge den palestinska
              myndigheten och Hamas inte erkänner staten Israel som nation och
              så länge de inte tar avstånd från våldet ska vi inte sponsra dem
              finansiellt.
            </seg>
            <seg xml:id="i-e5f27c5670b9dd8d-0">
              Men det var inte det jag tänkte fråga om, utan det jag tänkte
              gå in på var utbildandet av soldater i Irak. Som jag tog upp i
              mitt anförande har vi haft olika åsikter i frågan om huruvida
              det var rätt att gå in i Irak eller inte. Det vi kan konstatera
              är att USA vann kriget men har ännu inte vunnit freden.
            </seg>
            <seg xml:id="i-9c872e0cfccb9ee6-0">
              Men då undrar jag hur man ser på det här från socialdemokratiskt
              håll. Ditt parti var väldigt skeptiskt, till skillnad från mitt,
              till att man skulle gå in i Irak. Men varför kan ni inte ställa
              er vid vår sida och följa FN-resolutioner och annat när det gäller
              att faktiskt se till att Sverige bidrar till att utbilda irakiska
              soldater? Resolution 1546, som FN:s säkerhetsråd antog i juni
              2004, tog fram så himla tydligt att vi ska hjälpa den nya irakiska
              regeringen att kunna skydda de mänskliga fri- och rättigheterna.
              Då behöver de också en armé. Varför är det fel att Sverige hjälper
              till att utbilda irakiska soldater? Det var bevisligen rätt att
              hjälpa till att utbilda irakiska poliser i Jordanien, vilket svenska
              pengar har gått till.
            </seg>
          </u>
          <note type="speaker" xml:id="i-6d6cc1ee15ea8122-0">
            Anf. 141 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-45fe40f6bad0a8e4-3">
            <seg xml:id="i-1ba08e4dd68f814e-0">
              Fru talman! Jag tycker att Sveriges engagemang för att utbilda
              irakiska poliser är högst rimligt. Det är också någonting som
              man skulle kunna överväga att göra även i fortsättningen. Däremot
              är jag tveksam till att Sverige skulle utbilda militärer i ett
              annat land. Poliser ja, det tycker jag går att argumentera hem.
              Däremot är jag tveksam till militärer. Där börjar vi nå en gräns
              som jag är tveksam till om Sverige ska vara beredd att passera.
            </seg>
            <seg xml:id="i-30c556a30078b523-0">
              Sedan är det som Birgitta Ohlsson säger när hon ger bakgrundsbilden
              intressant, att Socialdemokraterna var skeptiska till den amerikanska
              invasionen av Irak, till skillnad från Folkpartiet. Ja, det är
              riktigt. Birgitta Ohlsson hade möjligen också kunnat tillägga
              att Socialdemokraterna, till skillnad från Folkpartiet, inte ville
              skicka svensk trupp till den här amerikanskt ledda invasionen
              av Irak.
            </seg>
          </u>
          <note type="speaker" xml:id="i-575e6b5fad154d50-0">
            Anf. 142 BIRGITTA OHLSSON (fp) replik:
          </note>
          <u who="birgitta_ohlsson_3cfc0a" xml:id="i-3abdf6c83976fd5b-4">
            <seg xml:id="i-30b7e418807077ed-0">
              Fru talman! För att en nation ska kunna bygga upp en tydlig demokrati
              behöver man ett starkt rättsväsende. Vi kommer att prata om polisen
              i nästa betänkande. Man behöver domstolar som fungerar. Man behöver
              en god grund för att kunna ha en stabil demokrati. Då är också
              armén en väldigt viktig del, och det är inte första gången i världshistorien
              som Sverige och andra länder hjälper nyblivna demokratier att
              faktiskt bygga upp både polisen och ett militärväsende.
            </seg>
            <seg xml:id="i-f2787c5a4cd5068d-0">
              Jag undrar också varför. Vad är det som är denna lucka för dig?
              Vad är problemet när det gäller att just utbilda soldater? Även
              Iraks nya regering nu talar jag inte om den amerikanska ockupationsmakten
              utan om irakierna själva, en folkvald regering, ett parlament
              tycker ju detta. De sträcker ut handen mot oss och säger: Ge oss
              stöd till att bygga upp en armé!
            </seg>
            <seg xml:id="i-30e412967bbe4606-0">
              Om du ogillade så mycket att USA invaderade Irak är det då inte
              bra att USA kan lämna Irak ganska snabbt? Men det förutsätter
              också att man kan trygga säkerheten på gator och torg i landet,
              så att de mänskliga rättigheterna inte kränks. Är det då inte
              smartare, ni partier som var negativa till kriget, att se till
              att man stöttar denna nya irakiska regering att själv kunna ta
              ett ansvar?
            </seg>
          </u>
          <note type="speaker" xml:id="i-e962e4b82fe26d8f-0">
            Anf. 143 KENNETH G FORSLUND (s) replik:
          </note>
          <u who="kenneth_g_forslund_70157f" xml:id="i-45fe40f6bad0a8e4-4">
            <seg xml:id="i-d0baa88a8f663cf2-0">
              Fru talman! Birgitta Ohlsson har helt rätt i att det behöver
              byggas upp ett starkt rättsväsende i Irak ett rättsväsende. Och
              ett rättsväsendes fokus är ju att jobba med den interna säkerheten,
              att upprätthålla lag och ordning och att åtala, straffa och så
              vidare dem som bryter mot lagstiftningen och våldsverkare. Militär
              är ju i första hand någonting som man använder mot yttre hot,
              och det är kanske inte det som i dagsläget är Iraks största problem,
              att det skulle finnas ett yttre hot mot Irak. Därför tycker jag
              att det är betydligt mycket mer motiverat att Sverige, som tidigare,
              är med och utbildar poliser än att vi skulle vara med och utbilda
              militärer. Man kan gärna hjälpa till att stärka rättsapparaten
              i Irak, men i första hand i så fall genom exempelvis att utbilda
              poliser, domare och annat som direkt hör till rättsväsendet. Det
              är det som jag tycker är det rimliga.
            </seg>
          </u>
          <note xml:id="i-90bac5ea56c6ec8b-2">
            Överläggningen var härmed avslutad.
          </note>
          <note xml:id="i-f3832aeee57b9e12-0">
            8 § Partnerskaps- och samarbetsavtal mellan Europeiska gemenskaperna
            och deras medlemsstater och Tadzjikistan
          </note>
          <note xml:id="i-3b6b218a8dfff553-2">
            Föredrogs
          </note>
          <note xml:id="i-4b7a6a8b6080b9d4-0">
            Andre vice talmannen konstaterade att ingen talare var anmäld.
          </note>
          <note xml:id="i-e1fae12e7482dc2f-0">
            9 § Polisfrågor
          </note>
          <note xml:id="i-3b6b218a8dfff553-3">
            Föredrogs
          </note>
          <note type="speaker" xml:id="i-af0ba598b2fa51f6-0">
            Anf. 144 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-ff99e6a29f6dc2c1-0">
            <seg xml:id="i-720c6a5562dda11c-0">
              Fru talman! Jag vill börja med att yrka bifall till vår reservation
              nr 1, och jag står bakom det särskilda yttrandet nr 4.
            </seg>
            <seg xml:id="i-6ffb17f9be54490e-0">
              Polisverksamheten berör alla i samhället, och antalet motioner
              om polisen, 214 stycken, visar på den mängd förslag och idéer
              och det stora engagemang som finns bland riksdagens alla partier
              och bland många enskilda ledamöter inom det här området.
            </seg>
            <seg xml:id="i-da7ff55f5b4995e4-0">
              Det finns också väldigt olika uppfattningar om vad som är bäst
              för polisen, vad som är bäst för att bekämpa brottsligheten och
              öka tryggheten. Att vi inte är överens visar 54 olika reservationer,
              vilket är anmärkningsvärt många, tyvärr.
            </seg>
            <seg xml:id="i-65549fb404d2e8f3-0">
              Man brukar säga att hälsan tiger still. Av det kan man dra slutsatsen
              att när det finns 214 motioner och 54 reservationer så är polisen
              ingen särskilt välmående patient utan lider av allehanda krämpor
              och problem, både större och mindre. Man kan nämligen inte vara
              nöjd med hur det är i dag när våldsbrotten i Sverige fortsätter
              att öka, otryggheten blir värre och människors frihet inskränks
              och begränsas. Det gör den när man inte vågar vara ute på kvällarna
              och delta i samhällslivet, det politiska livet eller nöjeslivet.
              Nyligen visade en undersökning bland äldre att väldigt många,
              mer än hälften, avstår från att göra det de skulle vilja därför
              att de är rädda för att bli utsatta för brott.
            </seg>
            <seg xml:id="i-aef712c9c894a95b-0">
              Nu är det dessbättre så, fru talman, att vi här i kammaren är
              en privilegierad grupp människor i samhället när det gäller att
              bli utsatt för brott. Vi blir väldigt sällan utsatta för brott,
              framför allt kanske inte för våldsbrott. Det beror på att vi i
              många fall kan välja var vi bosätter oss. Vi kan välja hur vi
              reser i många fall. Vi behöver kanske inte vara så beroende av
              kommunala färdmedel, nattbussen mitt i natten, utan vi kanske
              kan få skjuts. Några av oss är till och med så lyckligt lottade
              att vi har egen bil.
            </seg>
            <seg xml:id="i-6a4df1ca45c3d89d-0">
              Men så är det inte för alla. Det är nämligen så att de som är
              mest utsatta för brott redan är utsatta på andra sätt i samhället.
              Därför är Socialdemokraternas tillkortakommanden när det gäller
              brottsbekämpningen så allvarliga. Brotten drabbar utsatta människor
              i ännu större utsträckning, det vill säga de med små ekonomiska
              förutsättningar drabbas mer. De som lever i ett utanförskap, som
              står utanför den trygghet och den gemenskap det innebär att ha
              ett arbete att gå till, får inte heller det stödet. Den ensamstående
              mamman som kanske är arbetslös och lever på bidrag drabbas väldigt
              hårt när sonen blir av med sin cykel. Det kan verka trivialt eller
              vara ett vardagsbrott men för den familjen kan det vara väldigt
              bekymmersamt.
            </seg>
            <seg xml:id="i-b4daca0612b611f1-0">
              Vi som har råd att med egna medel bekosta en viss säkerhet kan
              köpa oss lite trygghet medan de andra inte kan det. Det är allvarligt.
              Däri ligger vår kritik mot regeringen. Den som drabbas av ett
              brott en gång löper dessutom större risk att återigen bli utsatt.
            </seg>
            <seg xml:id="i-b55b2cab4f1dcca9-0">
              Fru talman! Vi moderater menar att polisen måste bli bättre och
              finnas över hela Sverige. Vi som medborgare har samma rätt till
              polisnärvaro oavsett var vi bor i landet. När man blir utsatt
              för ett brott ska man få samma rätt till ett professionellt bemötande
              av en välutbildad polis med den främsta tekniken och de bästa
              metoderna för att brottet ska kunna klaras ut. Det är en medborgerlig
              rättighet som ska vara lika för alla och som vi solidariskt ska
              betala skatt för. Men så är det inte i Socialdemokraternas Sverige.
            </seg>
            <seg xml:id="i-27c5412096e111a9-0">
              Med tolv år av socialdemokratiskt styre har antalet poliser i
              yttre tjänst minskat, polisstationer har stängts, och polisnärvaron
              på mindre orter och i glesbygd har minskat. Det är rätt, som Thomas
              Bodström brukar säga, att det utbildas fler poliser. Men man måste
              räkna på nettotillskottet och också räkna bort de ca 1 200 erfarna
              poliser som blir pensionerade varje år för att man ska få budgeten
              att gå ihop.
            </seg>
            <seg xml:id="i-4b817e774487d697-0">
              En viktig symbol för polisens närvaro och tillgänglighet är att
              det ska vara lätt att få hjälp av polisen. Då måste det finnas
              poliser även på mindre orter, och då måste det kunna ställas krav
              på att man, som vi i alliansen tycker, inom en minut får prata
              med en polis när man slår larmnumret 112. Det kan tyckas som en
              bagatell, men det är faktiskt så, fru talman, att det inte fungerar
              i dag.
            </seg>
            <seg xml:id="i-e730fd9a21571690-0">
              Jag har tagit upp kraven på ökad effektivitet, kvalitet, metodutveckling
              och tillgänglighet. Men vi moderater menar också att det krävs
              fler poliser. Sverige är ett ganska avlångt land, glest befolkat.
              Då räcker inte antalet poliser till som vi har i dag. Vi vill
              ha 20 000 poliser år 2010 och därutöver en satsning på civilanställda
              och specialister. Det är nämligen inte som i sjukvården. Där är
              det naturligt att man specialiserar sig på vissa åkommor och krämpor
              i Uppsala och andra i Lund, att man har specialister på lite olika
              ställen. Så fungerar det inte inom polisen tyvärr. Det krävs specialister
              med samma höga kompetens över hela landet, både för den som är
              misstänkt för ett brott och för ett brottsoffer. De kan nämligen
              inte välja var i landet deras brott ska klaras upp eller utredas.
              Därför är det så viktigt med en bättre kvalitet och en högre effektivitet
              inom polisen i hela Sverige. Med 21 olika polismyndigheter och
              21 olika länspolismästare skiljer det sig faktiskt en del åt.
              Det är inte vi nöjda med.
            </seg>
            <seg xml:id="i-bdd77fccd5f5c5ee-0">
              Högre kvalitet och bättre effektivitet kräver förstås också satsningar
              på utbildning. Vi moderater vill att utbildningen ska vara relevant
              i förhållande till de arbetsuppgifter som polisen har att utföra.
              Vi välkomnar en översyn av polisutbildningen. Det är bra att den
              kommer att startas upp. Vi vill även att polisen ska få en bättre
              återkommande vidareutbildning och en mer specialiserad utbildning.
              Det är också viktigt att praktik vägs in tidigt i utbildning och
              att man samarbetar med universitet och högskolor. Det är inte
              avgörande för utbildningen huruvida den är akademisk eller inte,
              utan det avgörande är om den är relevant för de uppgifter som
              man ska lösa. Det är det vi vill börja med att titta på.
            </seg>
            <seg xml:id="i-9d807a87a44a6675-0">
              Viktigt för polisen är också att man har de chefer och ledare
              som man behöver. Först då kan de beslut som vi fattar här i kammaren
              bli verklighet. Därför menar vi moderater att det krävs en bättre
              chefsutbildning och chefsutveckling på alla nivåer. Det har visat
              sig i forskning internationellt att polisen är en väldigt svårstyrd
              organisation. Det är svårt att få effekt på de politiska besluten
              ända ut i polisbilen. Då ställs det ännu högre krav på ett begåvat
              ledarskap om man ska lyckas.
            </seg>
            <seg xml:id="i-cd2618e2b30dd7b1-0">
              Polisen har ett stort och svårt uppdrag, men vi tror att man
              genom satsning på utbildning, metodutveckling och bra chefer och
              ledare kan bli betydligt bättre. Det ska också vara viktigt att
              satsa på polisens arbetsmiljö och att inte tolerera de hot och
              trakasserier som personer inom rättsväsendet blir utsatta för.
            </seg>
            <seg xml:id="i-b2ffacc5442c8274-0">
              Fru talman! Polisens allra viktigaste uppgift är att förebygga
              brott, något som det talas allt mindre om men som faktiskt är
              det mest väsentliga. När polisen har ont om resurser och ont om
              personal är det ofta det förebyggande arbetet som får stryka på
              foten. Här menar vi moderater att det krävs nya vägar och mycket
              mer av samarbete.
            </seg>
            <seg xml:id="i-1daae6a0d425de23-0">
              Ytterst och främst är det faktiskt familjen som är den bästa
              brottsförebyggande faktorn. Men även samhället i form av skolan,
              hälsovården, socialtjänsten och den ideella sektorn med idrottsklubbar
              måste börja samarbeta. Vi menar att de hinder som finns i sekretesslagstiftningen
              måste rivas så att vi faktiskt kan börja jobba över gränserna
              på ett effektivare sätt. Om man förebygger brott på ett framgångsrikt
              sätt betyder det inte bara att en person inte riskerar att bli
              brottsoffer. Det betyder också att man kan förhindra en person
              att begå en kriminell handling och kanske leda den personen in
              på en bättre väg med andra alternativ. Alltså har det brottsförebyggande
              arbetet bara vinnare, både enskilda och samhället.
            </seg>
            <seg xml:id="i-42a5892783deab45-0">
              När allmänheten har synpunkter och klagomål mot polisen händer
              det i dag väldigt lite. Om en polisman begår ett brott sker det
              en väldigt omfattande utredning, men när det gäller gråzonen,
              när det är oetiska olämpliga beteenden och polisen är stöddig
              eller poliserna inte svarar på frågor allt det där som kanske
              framför allt ungdomar retar upp sig på finns det ingenstans att
              vända sig. Vi i Moderaterna menar att vi måste införa en sorts
              klagomål- och synpunktshantering inom polisen så att vi medborgare
              på ett enkelt sätt kan föra fram våra synpunkter till polisen.
              Då kan vi också få en förklaring till varför polisen har betett
              sig som den har gjort. Ofta har polisen faktiskt gjort rätt. Polisen
              är i vissa sammanhang skyldig att använda våld för att lösa en
              uppgift. Men när polisen har gjort fel är det viktigt att man
              får en förklaring till vad det kan bero på. Man kanske till och
              med kan få en ursäkt eller förståelse för att det blev som det
              blev. Vi menar att det är viktigt för allmänhetens förtroende
              att man kan framföra synpunkter och klagomål till polisen för
              att det ska bli en ännu bättre verksamhet. Det finns nämligen
              oftast rimliga och vettiga förklaringar till det som sker.
            </seg>
            <seg xml:id="i-ea16d5ba5dcb200c-0">
              Kännetecknet för en professionell polis är att den aldrig slutar
              lära sig av sina misstag och inte heller av sina framgångar. Avslutningsvis
              kan jag säga att den som slutar att förbättra sig också slutar
              att vara bra.
            </seg>
          </u>
          <note type="speaker" xml:id="i-392a53c212ace105-0">
            Anf. 145 TORKILD STRANDBERG (fp):
          </note>
          <u who="torkild_strandberg_dcd866" xml:id="i-06876a0fec04b335-0">
            <seg xml:id="i-dd59ea3e00a0f1b4-0">
              Fru talman! Det är oroväckande att vi har upptäckt så många påverkade
              personer i en liten stad som Ljungby under så kort tid. Det konstaterade
              chefen för Kronobergspolisens narkotikaenhet efter riktade insatser
              mot narkotikan i Ljungby under två veckor. Många fler narkotikabrott
              än vanligt hade upptäckts och fler beslag gjordes under den särskilda
              satsningen.
            </seg>
            <seg xml:id="i-b131b280729acac7-0">
              Narkotikabrotten handlar om en typ av brottslighet som är beroende
              av att just polisen upptäcker den. Till skillnad från misshandelsbrott,
              stölder eller inbrott är det när det gäller narkotikabrotten just
              polisen som måste upptäcka de brotten. För de andra brotten finns
              det en drivkraft att vi anmäler dem själva när vi har utsatts
              för dem.
            </seg>
            <seg xml:id="i-e80e06ce5dc88ec2-0">
              Polisen har en nyckelroll när det gäller att föregripa men också
              att ingripa mot narkotikabrotten. De insatser som polisen gör
              påverkar i hög grad hur många narkotikabrott som upptäcks och
              anmäls och i vilken utsträckning framför allt unga människors
              narkotikaanvändning framkommer och i så fall kan stoppas i tid.
            </seg>
            <seg xml:id="i-4314a3451837e246-0">
              I Jämtlands län arbetar fem personer skift på narkotika- och
              spaningsenheten. Insatserna mot narkotikabrottsligheten anges
              av polismyndigheten i Jämtland vara ett högprioriterat område.
              I maj månad 2005 skedde en dramatisk ökning av antalet anmälda
              narkotikabrott. 86 narkotikabrott anmäldes i Jämtland mot ca 20
              en normal månad. Vad var det då som hände i maj i Jämtland 2005?
              Jo, det kom ett stort antal poliser till Åre för att bevaka Natotoppmötet
              och skydda diverse internationella dignitärer för förmodade terrorister
              och terroristbrott. Bland de poliser som åkte till Åre och Jämtland
              fanns också ungefär 20 från länskriminalpolisens ungdomssektion
              i Helsingfors. Eftersom det fanns så få terrorister i Åre frågade
              de länspolismästaren om de fick jobba med det som de är duktiga
              på, nämligen att ingripa mot unga människors narkotikabrottslighet.
              Det fick de. Resultatet blev 86 ingripanden mot ca 20 en normal
              månad.
            </seg>
            <seg xml:id="i-2f628f09c2a365db-0">
              Jag tycker att detta visar att ökade riktade insatser med fler
              poliser ger resultat. Kanske är problemet med narkotika större
              i Jämtland och i Kronobergs län än vad vi tidigare har trott baserat
              på de insatser som polisen gör. Liknande insatser som den i Åre
              har man gjort i Sundsvall och i Örebro när länskriminalpolisens
              ungdomssektion har haft utbildningsdagar där.
            </seg>
            <seg xml:id="i-61c08c14052e1378-0">
              Jag tycker att detta på ett mycket tydligt sätt visar att polisens
              insatser gör skillnad. Ett tidigt polisingripande kan vara vändpunkten
              för en ung människa som är på väg in i ett missbruk. Sådana här
              insatser får inte vara beroende av särskilda insatser eller poliskampanjer.
              Polisen måste i Sverige ha sådana resurser att det här kan ske
              varje dag. Allt annat alternativet är ett svek framför allt mot
              den unga människan vars missbruk inte bryts därför att samhället
              väljer att se bort men också mot alla de presumtiva brottsoffer
              som skördas i narkotikamissbrukets spår.
            </seg>
            <seg xml:id="i-1e036724b7a714f1-0">
              I sammanhanget tycker jag att det är värt att nämna ett högintressant
              forskningsprojekt vid Polishögskolan här i Helsingfors. Man undersöker
              i vilken mån tidiga polisingripanden påverkar en ung människas
              förutsättningar att bryta ett påbörjat missbruk. Mycket tidigt
              i undersökningen det är cirka två år kvar av den verkar det som
              om polisens tidiga insatser mot narkotikamissbruket är verksamma
              och fungerar. Polisens insatser gör en skillnad för enskilda unga
              människor.
            </seg>
            <seg xml:id="i-365684c6b99e4092-0">
              Fru talman! Jag är helt övertygad om att en lokalt förankrad
              och synlig polis är avgörande för människors trygghet. Därför
              är det ett stort problem att människor i Sverige får allt längre
              till polisen och allt längre till rättsväsendet. Sedan 1994 har
              över 100 polisstationer stängts i vårt land. Nedläggningsresan
              genom Sverige fortsätter. Bara under de två senaste åren har sju
              polisstationer lagts ned i Västerbottens län. Sju polisstationer
              har stängts i ett enda län i Sverige.
            </seg>
            <seg xml:id="i-578ca5838ee578c2-0">
              I Norrbottens län finns det 0,0043 poliser per kvadratkilometer.
              I det länet är det kolossalt svårt att tala om en närvarande och
              synlig polis. I skånska Hörby finns polisstationen kvar, och det
              finns poliser som arbetar på stationen. Men det finns inte längre
              resurser att ta emot allmänheten på stationen. Regeringen och
              Thomas Bodström brukar i de här sammanhangen svara: Då är det
              väl lika bra att stänga stationen! Mitt och Folkpartiets svar
              är att öppna polisstationen och se till att resurserna är tillräckligt
              stora för att man ska kunna ta emot allmänheten. Det här är en
              bärande del i vår agenda för ett tryggare Sverige.
            </seg>
            <seg xml:id="i-94d1491ca51e6fae-0">
              Förutom att det krävs fler poliser i Sverige krävs det en hel
              del nytänkande. Jag tänker beröra ett ganska litet men viktigt
              område polisens samarbete med andra brottsbekämpande myndigheter
              och då speciellt tullen. Tullen och polisen, Säkerhetspolisen
              och andra brottsbekämpande myndigheter borde samordna sin underrättelseverksamhet
              i ett nationellt underrättelsecentrum. Risken är annars uppenbar
              att myndigheter gör dubbelarbete eller, ännu värre, att information
              och uppgifter faller mellan de olika myndigheternas stolar.
            </seg>
            <seg xml:id="i-2918bab896e1c11d-0">
              Genom att samordna de brottsbekämpande myndigheternas underrättelseverksamhet
              skulle vi på allvar kunna bekämpa den organiserade brottsligheten.
              Tullen finns i dag vid Sveriges gränser. Den finns vid flygplatser,
              vid färjeterminaler, vid gränsövergångar och inte minst vid Öresundsbron
              till Danmark. Tullen gör ofta ett stort, viktigt och utmärkt arbete
              när det gäller att hindra narkotika från att komma in i Sverige.
              Resurserna skulle kunna användas oerhört mycket mer effektivt.
              Tullen saknar i dag befogenheter att ingripa till exempel vid
              människosmuggling, vid trafficking , vid penningtvätt eller när
              stöldgods ska föras ut ur Sverige.
            </seg>
            <seg xml:id="i-2da9fc908677b12a-0">
              Förutom att detta är en mänsklig tragedi är det inte särskilt
              ekonomiskt rimligt att vi har en brottsbekämpande myndighet som
              finns på gränsen men som inte får lov att ingripa mot en ganska
              vidrig brottslighet. För mig är det här både ologiskt och omöjligt
              att förklara. Tullen måste få möjlighet att ingripa med kraft
              när man stöter på grov brottslighet.
            </seg>
            <seg xml:id="i-27f655b2fd1478bc-0">
              Till sist, fru talman, kan jag inte låta bli att konstatera att
              jag tycker att Miljöpartiet i den här frågan gör en underlig prioritering.
              I reservation nr 14 kräver Miljöpartiet att tullen ska få ingripa
              när konst- och kulturföremål misstänks smugglas ut ur Sverige.
              Det tycker jag är ett bra och rimligt förslag. Det blir däremot
              märkligt när Miljöpartiet inte vill stödja ett förslag som ger
              tullen möjlighet att ingripa mot kriminella som försörjer sig
              på att smuggla människor. Miljöpartiet vill stoppa Zornkullorna
              från att smugglas ut, men vänder bort huvudet när kvinnor av kött
              och blod ska smugglas in.
            </seg>
            <seg xml:id="i-83ca6f468c937f99-0">
              Fru talman! Kulturskatter är viktiga, men människor av kött och
              blod är viktigare.
            </seg>
            <seg xml:id="i-e10e09743d56ef70-0">
              Jag yrkar bifall till reservation 15, men står så klart bakom
              alla våra reservationer.
            </seg>
          </u>
          <note type="speaker" xml:id="i-fd047d545f3acbc5-0">
            Anf. 146 PETER ALTHIN (kd):
          </note>
          <u who="peter_althin_598452" xml:id="i-b27135a649011b05-0">
            <seg xml:id="i-b229d6f7ad1a40b5-0">
              Fru talman! Ärade ledamöter, närvarande, alla frånvarande och
              alla åhörare! Jag hade också, fru talman, hälsat justitieministern
              välkommen hit om han hade haft möjlighet att vara här.
            </seg>
            <seg xml:id="i-e11e6492e7c9ee57-0">
              För att inte glömma bort det yrkar jag bifall redan från början
              till Kristdemokraternas reservation 32 under punkt 29, men står
              bakom alla Kristdemokraterna övriga reservationer.
            </seg>
            <seg xml:id="i-81109960544fb03d-0">
              I betänkandet behandlas frågor om polisen, vilket ju inte är
              så överraskande med tanke på att rubriken är Polisfrågor . Det
              finns många frågor som man kan ställa om polisen. Man kan också
              ställa frågor till polisen. De närmast liggande är väl: Var är
              ni någonstans? Var finns ni? Vad gör ni? Varför gör ni ingenting?
              Vad har ni för utbildning? Har ni gett upp? Hur ser det ut? Det
              finns alltså många frågor både om och till polisen.
            </seg>
            <seg xml:id="i-533355799b329d6d-0">
              Det är inte särskilt överraskande att majoriteten säger nej till
              alla våra motionsyrkanden, som ju är en hel del. Vi har många
              förslag, vilket inte är så överraskande med tanke på att det finns
              mycket som man kan säga om polisens organisation, om arbetsmetoder,
              om ledarskap inom polisen med mera.
            </seg>
            <seg xml:id="i-668eacf1fcc36d9f-0">
              Det är för Kristdemokraterna nödvändigt med en effektiv polis
              en polis i tiden, för att uttala sig lite mer rakt. Det är många
              frågor som dyker upp. Varför är polisen hyggligt bra på några
              områden? Varför är den fullständigt värdelös på andra? Varför
              fungerar det inte ibland? Varför fungerar det något bättre ibland?
            </seg>
            <seg xml:id="i-443b8c10b96ba8b4-0">
              Svensk polis måste förbättra sin förmåga till metodutveckling
              för att i förlängningen bli mer effektiv och framgångsrik. Vi
              och alliansen har ett förslag på detta och en reservation som
              man från majoritetens sida inte tycker är så aktuell, och så har
              man någon förklaring till det.
            </seg>
            <seg xml:id="i-dd21fdf6f6c3fced-0">
              När det gäller medborgarens tilltro till hela polisverksamheten
              är en viktig fråga att komma i kontakt med polisen. När man ringer
              polisen i ett akut läge måste det vara någon som svarar. Man måste
              komma i kontakt med en företrädare för polisen snabbt. Alla som
              har haft anledning att kontakta polisen har märkt att det inte
              finns någon där. Vi ser dem inte ofta på gatan, vi ser dem inte
              ofta på torgen och vi får inte heller telefonkontakt med dem.
            </seg>
            <seg xml:id="i-48024b45c2b64741-0">
              Vi har ett förslag om att man inom en minut, fru talman, ska
              få kontakt med en företrädare för polisen. Det är rimligt. Det
              är inget enastående unikt förslag. Det borde alla ställa upp på,
              men så är det inte. Det är oerhört viktigt.
            </seg>
            <seg xml:id="i-8a2ce53bf87f3fec-0">
              Det händer att man av någon anledning springer på poliser, på
              7-Eleven eller något annat ställe. De behöver ju också mat. Om
              man nu får tag på en polis är det viktigt att det är en duktig
              polis, som är framåt och som är initierad. Det finns självklart
              sådana poliser. Men det är viktigt att få en större bred. Det
              ska vara bredd på polisen. De ska komma från olika bakgrund, ha
              annan etnisk eller kulturell bakgrund, för att höja kvaliteten.
              De får gärna också ha utomeuropeisk härkomst. Då kan de få någon
              bild av hur vårt mångkulturella samhälle ser ut. Vi och alliansen
              har förslag på detta. De framkommer i reservationerna 1 och 23.
            </seg>
            <seg xml:id="i-657187194eb728b3-0">
              Vi har också föreslagit, fru talman, för att höja kvaliteten
              ytterligare att man möjligen omvandlar hela polisutbildningen
              till en högskoleutbildning. Vi vill ha det utrett. Kan det vara
              vettigt och bra? Majoriteten vill detta, men som ofta är det lite
              segt. Med hjälp av ett tilläggsdirektiv ska man titta även på
              det här.
            </seg>
            <seg xml:id="i-713c65e8da52b001-0">
              Vi vill också att man ska lita på polisen, fru talman, och att
              polisen ska vara trovärdig. Det är svårt att känna den totala
              tilliten när man vet att Åklagarmyndigheten har tillsyn över sig
              själv och att polismyndigheten i stora delar har tillsyn över
              sig själv. Vi vill att det ska inrättas ett oberoende tillsynsorgan
              för såväl åklagarmyndighet som polisväsende.
            </seg>
            <seg xml:id="i-70b853a0e4c2f1e6-0">
              Vi har ett annat förslag som vi tycker är viktigt, fru talman.
              Det är möjligt att inte alla tycker det, men jag tror att det
              är viktigt. Om vi skulle råka illa ut så att polisen kommer och
              omhändertar oss och påstår att vi är fulla det kommer naturligtvis
              inte att hända någon av er, men det kan vara någon ni känner som
              hamnar i det läget och vi blir omhändertagna enligt lagen om berusade
              personer, har vi ingen rätt att kräva att det ska göras ett alkoholtest.
              Det innebär att jag har ingen möjlighet att bevisa att jag inte
              var så påverkad som polisen kanske tror. Det kan tyckas vara en
              mindre viktig grej, men det är en viktig sak för rättssäkerheten
              och för att den enskilda människan ska känna tilltro till rättssamhället.
            </seg>
            <seg xml:id="i-ba56403f7f1efb3d-0">
              Slutligen är det ytterligare en sak som jag tycker är viktig
              att ta upp, nämligen tilltron till hela rättsväsendet där polisen
              ingår. Hur ska man göra om någon polis blir dömd för ett brott?
              Vi säger i reservation 32, som jag yrkar bifall till, att om en
              person i rättsväsendet döms för brott där det i straffskalan ingår
              fängelse ska vederbörande inte få vara kvar. Man ska inte behöva
              försvinna för all evighet men i alla fall under en tid få en time-out
              från verksamheten. Då kan varje medborgare känna tilltro till
              att i varje fall de instanser som upprätthåller rättssäkerheten
              inte är belamrade med dömda personer som sedan ska döma i samma
              angelägenheter.
            </seg>
            <seg xml:id="i-8fdce38712062bb2-0">
              Fru talman! Det finns ett antal ytterligare reservationer från
              Kristdemokraterna och från Kristdemokraterna som en del av alliansen.
              Men tiden medger inte att jag går in på dem. Jag ska avsluta med
              att säga att Kristdemokraterna arbetar för en kunnig, effektiv
              och kvalificerad polis. Vi vill göra det på ett mer offensivt
              sätt än vad regeringen gör just nu.
            </seg>
            <seg xml:id="i-042df4788642981a-0">
              Det är en sak att stå här i talarstolen, fru talman, och argumentera
              för detta. Jag har en svag känsla som inte är så svag att när
              vi ska votera om våra förslag kommer vi inte att nå framgång.
              Det känns dystert. Det känns mindre lyckat. De förslag som vi
              nu har lagt fram, och som majoriteten dessvärre kommer att votera
              bort, har vi kvar. Vi väntar otåligt på den 17 september i höst
              då valet ger oss möjlighet att få verkställa våra förslag för
              att få en bättre polis, en mer effektiv polis och en mer offensiv
              polis. Det är bra för polisen, och det är också bra för Sverige.
              Jag väntar, fru talman, på den 17 september och jag väntar på
              folkets stöd när jag inte kan få majoritetens stöd.
            </seg>
          </u>
          <note type="speaker" xml:id="i-80e30f5b2b6f0af2-0">
            Anf. 147 ROLF OLSSON (v):
          </note>
          <u who="rolf_olsson_4e3cd0" xml:id="i-b230b30025dedb08-0">
            <seg xml:id="i-3caedf8b1f937b0d-0">
              Fru talman! Polisväsendet är en mycket central och viktig del
              i ett fungerande rättssamhälle. Polisen har extraordinära befogenheter
              att lösa mycket svåra situationer och har monopol på att använda
              våld när situationen så kräver. Polisyrket är på många sätt ett
              svårt och krävande yrke. Vi förväntar oss att poliserna ska kunna
              möta människor i många skiftande situationer. Ofta är det möten
              med alldeles vanliga människor som har rätt att förvänta sig en
              polis som uppträder korrekt och med respekt. Men många andra gånger
              har polisen att möta och bemöta hotade, kränkta, skadade och ibland
              farliga människor. Även här gäller det att bemöta människor med
              respekt och att ha förmåga att kommunicera och lösa svåra situationer
              med ett minimum av våldsanvändning så långt det är möjligt.
            </seg>
            <seg xml:id="i-7103f9c1feb038ac-0">
              Polisens arbetsmiljö är mot denna bakgrund ett mycket viktigt
              område att diskutera. Från Vänsterpartiet har vi under en följd
              av år motionerat om och reservat oss för att personalhandledning
              bör göras obligatoriskt i polisverksamheten. Många andra jämförbara
              yrkeskategorier som också har att bemöta människor i svåra situationer
              och kriser har det så ordnat. I dagens betänkande ställer sig
              ett enigt utskott bakom Vänsterpartiets yrkande om handledning
              för poliser, och det föreslås ett tillkännagivande till regeringen.
              Det tycker vi är mycket bra.
            </seg>
            <seg xml:id="i-7fc80f7e73d2e9ab-0">
              Fru talman! För att klara polisens kvalificerade och sammansatta
              yrkesroll på ett bra sätt krävs också en gedigen och bra grundutbildning
              och återkommande fortbildning. Vid förra årets motsvarande debatt
              antogs ett tillkännagivande utifrån motioner av Vänsterpartiet
              och Folkpartiet om att utreda och göra om polisutbildningen till
              en hel eller delvis högskoleutbildning. Direktiv till en utredning
              om detta och andra frågor kring polisutbildningen har antagits
              i januari detta år, och utredningen ska komma med ett betänkande
              januari 2007.
            </seg>
            <seg xml:id="i-c2209fe063f7d5a9-0">
              Det är naturligtvis mycket positivt att en utredning nu görs,
              men för Vänsterpartiets del är vi också fortsättningsvis övertygade
              om att det som behövs är en fullständig omvandling av utbildningen
              till högskoleutbildning. Vi har, som sagt, drivit denna fråga
              under en längre tid, och vi har i denna och andra frågor haft
              en bra dialog med bland andra fackliga företrädare för polisen.
              En högskoleutbildning är motiverad av många skäl, inte minst utifrån
              svårighetsgraden i uppgifterna, utifrån ökande krav från allmänhet
              och samhälle och utifrån polisernas behov av möjligheter till
              vidareutveckling.
            </seg>
            <seg xml:id="i-8cc857f2908b5ef9-0">
              Rekryteringen till polisyrket är en central fråga. Polisens sammansättning
              bör på ett rimligt sätt spegla befolkningens sammansättning. Det
              handlar om grundläggande legitimitet. Hela befolkningen ska känna
              att poliskåren har en så bred sammansättning som möjligt. På detta
              område finns onekligen en hel del mer att önska. Andelen kvinnliga
              poliser har höjts rejält under senare år, men ökningen måste fortsätta.
              Andelen kvinnliga chefer inom polisen måste öka avsevärt. När
              det gäller rekrytering av personer med annan etnisk bakgrund än
              svensk är situationen mycket otillfredsställande. Det gäller i
              all synnerhet personer med utomnordisk bakgrund. Nu ska ju utredaren
              enligt vad som redovisas i betänkandet se över rekryteringsfrågorna
              och bland annat lämna förslag på hur en jämnare könsfördelning
              kan uppnås och hur rekryteringen av personer med invandrarbakgrund
              kan ökas. Det blir viktigt att senare kunna ta del av utredningens
              förslag.
            </seg>
            <seg xml:id="i-b2bc426d3d28969d-0">
              Fru talman! Ett område som Vänsterpartiet återkommit med reservationer
              kring är behovet av att polisen samverkar aktivt med HBT-organisationer
              för att bättre kunna förebygga och öka sin kompetens, inte minst
              i mötet med brottsoffer. Ett tätare samarbete med HBT-organisationer
              kan öka polisens kunskaper om HBT-frågorna och kan förbättra förtroendet
              för polisen bland HBT-grupperna.
            </seg>
            <seg xml:id="i-c7b888154a6b4fae-0">
              Fru talman! Jag ska avslutningsvis säga några ord om polisens
              kontakter med brottsoffren. Polisen är naturligtvis en mycket
              viktig instans för brottsoffren. Det är ofta poliser som brottsoffer
              först kommer i kontakt med, och det är oerhört viktigt att poliserna
              har goda insikter i brottsoffrens situation och har med sig detta
              i det fortsatta utredningsarbetet. Här kan göras tydliga förbättringar,
              alltifrån grundutbildningen till vidareutbildning, dokumentation
              och förhörsteknik. Brottsofferarbetet behöver prioriteras på olika
              nivåer inom polisen, vilket Vänsterpartiet framhåller i reservationer.
            </seg>
            <seg xml:id="i-63d7d0e145b31464-0">
              Fru talman! Avslutningsvis står jag givetvis bakom alla Vänsterpartiets
              reservationer men väljer för tids vinnande att yrka bifall endast
              till reservation 20.
            </seg>
          </u>
          <note type="speaker" xml:id="i-80f42c0ab8c8b308-0">
            Anf. 148 HILLEVI ENGSTRÖM (m) replik:
          </note>
          <u who="hillevi_engstrom_306ee4" xml:id="i-ff99e6a29f6dc2c1-1">
            <seg xml:id="i-5d7d513e11d3b190-0">
              Fru talman! Rolf Olsson skrev en bra motion, som vi stöder från
              alliansens sida, som gäller just personalhandledning. Jag tror
              att det är väldigt viktigt att man får det professionellt inom
              polisen, för att kunna minska övertrampen och belastningen.
            </seg>
            <seg xml:id="i-c330b429ad8d59ef-0">
              Jag har en fråga till Rolf Olsson i ett annat avseende, och det
              rör våldsanvändning. Det framgår av en reservation att Vänsterpartiet
              vill se över möjligheten för polisen att i större utsträckning
              arbeta obeväpnad eller med mindre kraftfulla vapen. Det framgår
              också att man vill ha ett tydligare regelverk kring det som styr
              våldsanvändningen inom polisen.
            </seg>
            <seg xml:id="i-ba973e8067fa0a4e-0">
              Jag ställer mig frågande till vad det är som är bekymret med
              nuvarande ordning, där polisen är beväpnad. Jag ser själv att
              de ökade inslagen av våld och hot mot anställda inom polisväsendet
              säkert skulle eskalera om man hade en obeväpnad polis. Jag förstår
              inte riktigt bevekelsegrunderna för det. Det går ju tvärtom mot
              en upptrappning av våldet i samhället, och jag ser det som svårt
              att polisen då skulle vara obeväpnad. Det skulle vara intressant
              att höra hur ni har resonerat när det gäller den frågan.
            </seg>
          </u>
          <note type="speaker" xml:id="i-546121eab140363a-0">
            Anf. 149 ROLF OLSSON (v) replik:
          </note>
          <u who="rolf_olsson_4e3cd0" xml:id="i-b230b30025dedb08-1">
            <seg xml:id="i-b7130feb35f279cf-0">
              Fru talman! Det här är viktiga frågor att diskutera kring. Det
              finns en del internationella exempel som pekar på att man kan
              uppnå goda resultat genom att dra ned på beväpningen och till
              och med agera obeväpnad, det vill säga att ha som huvudregel att
              vara obeväpnad och kunna utrustas med vapen på chefs anmodan.
              Norge är det närmast liggande exemplet där man har prövat detta
              med framgång. Jag vill inte omedelbart peka på Norge och säga
              att vi ska använda oss av den modellen, men jag vill ändå peka
              på att det vore av värde att se över det här och ta till vara
              de internationella erfarenheter som finns.
            </seg>
            <seg xml:id="i-91e08a38e79ae239-0">
              När det sedan gäller vapenhantering och träning har vi kunnat
              konstatera, bland annat utifrån rapporter i massmedier och på
              andra håll, att det är en kraftig skillnad mellan de olika myndigheterna
              inom polisen när det gäller intensitet i vapenträning. Vi är nog
              inne på att det måste vara en likartad standard över hela landet.
              Därför har vi tagit med det här i vår reservation om polisens
              våldsanvändning.
            </seg>
          </u>
          <note type="speaker" xml:id="i-4d9ad554ba509f73-0">
            Anf. 150 HILLEVI ENGSTRÖM (m) replik:
          </note>
          <u who="hillevi_engstrom_306ee4" xml:id="i-ff99e6a29f6dc2c1-2">
            <seg xml:id="i-049901c5827498ac-0">
              Fru talman! Det är riktigt, som Rolf Olsson säger, att det är
              en stor skillnad mellan de 21 olika myndigheterna i många avseenden.
              Det är bland annat därför som vi moderater har förespråkat en
              enmyndighetslösning. Nu är det väldigt varierande kvalitet och
              standard, inte minst när det gäller vapenträning. Det visar sig
              också att det sker en mängd vådaskott och annat på grund av man
              har för lite träning.
            </seg>
            <seg xml:id="i-55af201f7928e08e-0">
              När det gäller just polisens beväpning och våldsanvändning framgår
              det klart och tydligt redan nu att våld är den absolut sista utvägen
              när alla andra vägar är prövade. Min uppfattning är att våldsanvändningen
              hålls på en acceptabel nivå. Även om allt våld är av ondo är det
              viktigt vilken signal man ger till polisen om man anser att de
              använder för mycket våld eller om man tycker att det ligger på
              en acceptabel nivå. Vi menar att det våld som ändå används är
              försvarligt. Det visar väl antalet ärenden också på.
            </seg>
            <seg xml:id="i-b7a87fe4b51eb558-0">
              Jag tror att det skulle vara olyckligt att gå tillbaka till en
              obeväpnad polis när man har haft en beväpnad polis. Jag tror att
              steget tillbaka är i princip omöjligt. Det skulle i stället kunna
              leda till mer våldsbrott i samhället. Även om det är behjärtansvärt
              att polisen inte skulle behöva ha vapen tror jag tyvärr att Vänsterpartiets
              önskningar inte är en framkomlig väg. Det är viktigt att i det
              sammanhanget fråga Rolf Olsson om polisen i dag använder för mycket
              våld och om det är det som är skälet.
            </seg>
          </u>
          <note type="speaker" xml:id="i-19b467db8da16a30-0">
            Anf. 151 ROLF OLSSON (v) replik:
          </note>
          <u who="rolf_olsson_4e3cd0" xml:id="i-b230b30025dedb08-2">
            <seg xml:id="i-ea80b0719db76a55-0">
              Fru talman! Nej, utgångspunkten är, som sagt, positiva internationella
              erfarenheter från ett så likartat land som Norge, som det i många
              avseenden är fullt möjligt för oss att jämföra med. Vi tycker
              att det är värt att ta till vara det, för jag är övertygad om
              att vi alla här gärna ser en utveckling med så lite våld som möjligt.
              Det är ju fullt rimligt att tänka sig att i vissa lägen, i vissa
              situationer och med vissa personer inblandade kan beväpning fungera
              som en provokation. Det är inte orimligt att anta det. Därför
              finns det, som sagt, anledning att fundera på att minska eskaleringen
              av vapenanvändning.
            </seg>
            <seg xml:id="i-4a86f12a0fd5c506-0">
              Jag har inte försökt säga att det i dagens situation är någon
              orimlighet när det gäller våldsanvändning, men det finns alltid
              anledning att se över de här frågorna. Det finns också etiska
              råd och så vidare som tittar över de här frågorna nu. Det är väldigt
              bra, tycker vi, och en väldigt viktig situation. I de diskussionerna
              är det ganska naturligt att föra en dialog och göra en jämförelse
              med andra, närstående länder som har positiva erfarenheter.
            </seg>
            <seg xml:id="i-dc778ef38b5748b0-0">
              När det gäller frågan om enmyndighet vill jag bara skjuta in
              att jag inte delar Hillevi Engströms synpunkter. Jag tycker att
              det är väldigt värdefullt med den möjlighet till lokalt inflytande
              och demokrati som det nuvarande systemet ger. Jag vet att företrädare
              för alliansen har likartade synpunkter, så det här får vi fortsätta
              att diskutera. Det här är, som sagt var, bakgrunden till vår reservation.
            </seg>
          </u>
          <note type="speaker" xml:id="i-a3528578f95f058c-0">
            Anf. 152 JOHAN LINANDER (c):
          </note>
          <u who="johan_linander_ed0b28" xml:id="i-4a6ce106ac008e10-0">
            <seg xml:id="i-8dbf5d3034acf49c-0">
              Fru talman! Även jag hade hoppats att justitieministern skulle
              vara här i dag när vi debatterar en så viktig fråga som polisen.
              Trots att han inte är här tänker jag göra en liten recension av
              hur Thomas Bodström och den socialdemokratiska regeringen lyckats,
              eller rättare sagt inte lyckats, med polisfrågorna de senaste
              åren. Detta är den sista allmänna polisdebatten före valet, skulle
              jag tro, så det är dags att se tillbaka på hur det har gått.
            </seg>
            <seg xml:id="i-92993cc7bb4ca606-0">
              Först tänkte jag berätta vad Thomas Bodström faktiskt har lyckats
              med det går ganska snabbt. Han utlovade i valrörelsen 2002 att
              det skulle utbildas 4 000 nya poliser under mandatperioden. Det
              verkar som att han klarar detta löfte, och det får man gratulera
              till. Det har inneburit att de allra flesta polismyndigheter har
              fått fler poliser, åtminstone i statistiken.
            </seg>
            <seg xml:id="i-20817c83147c73e4-0">
              Låt mig då gå över till vad Thomas Bodström och den socialdemokratiska
              regeringen inte har lyckats med. Den listan blir lite längre.
              Från början hade jag anmält mig för åtta minuter, men jag fick
              ändra det till tolv minuter då det var så otroligt mycket som
              jag var tvungen att säga.
            </seg>
            <seg xml:id="i-7b107906ae13a5e5-0">
              Om jag börjar med brottslighetens utveckling sedan år 2000, när
              Laila Freivalds tvingades avgå förra gången och Thomas Bodström
              tog över, har den totala brottsligheten visserligen bara ökat
              med några procent, men det beror framför allt på att antalet stöldbrott
              har gått ned.
            </seg>
            <seg xml:id="i-a55a99f9c6b1d708-0">
              Om vi i stället tittar på de grova brotten blir bilden allt annat
              än ljus. Antalet våldsbrott har ökat med 24 %. Jag pratar då om
              anmälda brott enligt Brottsförebyggande rådets statistik. Antalet
              sexualbrott har ökat med 37 %, varav våldtäkterna med 72 %. Det
              kan i och för sig förklaras med en lagändring. Tittar vi på narkotikabrotten,
              som Torkild Strandberg var inne på, är ökningen 81 %.
            </seg>
            <seg xml:id="i-d6f65df976e37bc6-0">
              Det går ganska snabbt att konstatera att brottsutvecklingen har
              varit ett misslyckande. Vi måste i den här frågan sätta betyget
              underkänt.
            </seg>
            <seg xml:id="i-d1fe69b455ec5684-0">
              Hur har då polisen och de andra rättsvårdande myndigheterna klarat
              av att få fast de personer som har begått brotten? Tittar man
              på de brott som är så kallade brottsbalksbrott ligger uppklaringsprocenten
              på 23 % i dag. Men tittar vi på när en gärningsman knyts till
              brott, det vill säga personuppklaringen, är vi nere på 9 %.
            </seg>
            <seg xml:id="i-14b3ea807bba99fa-0">
              Vid mer än nio av tio brott är det alltså inte någon gärningsman
              som döms för det. Tittar man på de brott som drabbar de flesta
              människor mängdbrotten som inbrott i huset, i bilen eller skadegörelse
              är personuppklaringen på under 5 %.
            </seg>
            <seg xml:id="i-b1a8b5361d2ca533-0">
              Även när det gäller uppklaringssiffrorna får det bli ett klart
              minus för den socialdemokratiska regeringen.
            </seg>
            <seg xml:id="i-31a4a6588dc08343-0">
              Hur har då människors trygghet utvecklats? Fler grova brott och
              få brott som klaras upp leder givetvis till att människors otrygghet
              ökar. Vi har hört några exempel tidigare från Hillevi Engström.
              Länsförsäkringar har också gjort en undersökning som visar att
              35 % av svenska folket undviker att gå ut ensamma under kvällar
              och nätter. En undersökning som Byggnads beställt visar att mer
              än var fjärde kvinna är rädd för att gå ut i sitt eget bostadsområde
              när det har blivit mörkt.
            </seg>
            <seg xml:id="i-d925e3bb340c6859-0">
              I alltfler kommuner läggs stora pengar på väktare för att utföra
              det arbete som förr i tiden gjordes av polisen. Alltfler människor
              har larm på sina hus. Alltfler kvinnor bär ständigt med sig överfallslarm.
              Även när det när det gäller människors trygghet får nog betyget
              bli underkänt.
            </seg>
            <seg xml:id="i-5ef9e88469822871-0">
              Hur har människors förtroende för polisen utvecklats? Bara för
              några dagar sedan kom kritik från chefs-JO, justitieombudsmannen,
              Mats Melin om att den mycket dåliga uppklaringen av mängdbrott
              riskerar att leda till ännu sämre folkligt förtroende för polisen.
            </seg>
            <seg xml:id="i-84cf01c636a5e566-0">
              I dag vet vi enligt Svenskt kvalitetsindex undersökning att förtroende
              för polisen är rekordlågt. Jag är fullt medveten om att det svårt
              att jämföra förtroendet för polisen med det för tandläkare och
              andra. Men tittar man på siffrorna enbart för polisen är det nu
              ett rekordlågt förtroende. Det har också till exempel lett till
              att medborgargarden bildats på olika ställen runtom i landet,
              vilket måste ses som en mycket negativ utveckling.
            </seg>
            <seg xml:id="i-0aaf96db06c5a22c-0">
              Även när det gäller människors förtroende för polisen kan det
              nog inte bli godkänt för regeringen.
            </seg>
            <seg xml:id="i-224fa0f421da47a3-0">
              Torkild Strandberg var också inne på frågan om nedläggning av
              polisstationer. Människors förtroende för polisen hör givetvis
              samman med om polisen är synlig och upplevs som tillgänglig. Över
              hundra polisstationer har lagts ned, och flera är på gång. Enbart
              i Skåne ligger det nedläggningshot över flera polisstationer på
              grund av regeringens direktiv att man ska spara pengar på lokalkostnader.
            </seg>
            <seg xml:id="i-76c879eb36871fb9-0">
              Polisen har gått från en närpolis med målsättningen att förebygga
              brott och ha en god lokal- och personkännedom till en fjärrpolis
              där kontaktskapande områdespoliser snarast ses som en belastning.
            </seg>
            <seg xml:id="i-39207d548ad55e60-0">
              Visst har det blivit fler poliser i Sverige. Även om det har
              gått lite långsamt har det ändå blivit fler poliser. Samtidigt
              vet vi att antalet poliser i yttre tjänst har minskat. Under de
              senaste 15 åren har antalet poliser i yttre tjänst halverats.
            </seg>
            <seg xml:id="i-fcc8b534d40b6112-0">
              Det märks inte minst i landets mer glesbefolkade delar. Där kan
              närmaste patrull finnas ett tiotal mil bort när den skulle behövas
              akut. Det finns områden i Sverige som i princip är polisbefriade.
              Regeringen har också sagt att i vissa delar av landet behövs det
              ingen polis, eller åtminstone inte några poliser som kan kommunicera,
              eftersom det nya radiokommunikationssystemet Rakel enligt regeringen
              inte behöver fungera i hela landet.
            </seg>
            <seg xml:id="i-5aea0a549d53ae59-0">
              Även här får det nog bli att plocka fram rödpennan och skriva
              underkänt.
            </seg>
            <seg xml:id="i-8506cab4c1b239f2-0">
              Är den svenska polisen med i sin tid? Är den modern och klarar
              av förändringar? Nej, inte ens där kan det bli godkänt. Det är
              fortfarande få specialister som rekryteras till polisen. Ledarskapet
              kritiseras väldigt ofta för att vara omodernt. Polisens organisation
              är otydlig. Det kommer vi in mer på i nästa debatt. Poliser kan
              inte forska, och metodutvecklingen är alldeles för dålig.
            </seg>
            <seg xml:id="i-b3579cedc76ed736-0">
              Detta är illa. Men det är nästan ännu värre det som Rolf Olsson
              tidigare talade om. Polisen i Sverige speglar fortfarande inte
              svenska folket. Ska polisen vara till för alla i Sverige måste
              det vara en polis med mångfald. Jag tror att det är helt avgörande
              för att få ned brottsligheten i många av de mest brottsutsatta
              och socialt utsatta områdena i framför allt våra större städer.
            </seg>
            <seg xml:id="i-4b5ca1b5b0665fd0-0">
              Nästa punkt som man får titta lite på om man ska göra en utvärdering
              av Socialdemokraternas polispolitik de senaste åren är narkotikautvecklingen
              och den organiserade brottsligheten.
            </seg>
            <seg xml:id="i-f92baa0ef38c056e-0">
              Det är inte så länge sedan som vi hade en offentlig utfrågning
              här i riksdagen. Vi fick då veta av Centralförbundet för alkohol-
              och narkotikaupplysning att priserna på till exempel hasch halverats
              sedan år 1998. Utvecklingen för amfetamin och heroin är ännu värre.
              Detta är ett tydligt tecken på att tillgängligheten på narkotika
              i Sverige ökat, och detta trots allt större beslag av tullen.
            </seg>
            <seg xml:id="i-1cfbaeabf33f1638-0">
              Polisens egen rapport om organiserad brottslighet i Sverige visar
              att den sprider sig runtom i landet. Fortfarande är det så att
              den organiserade brottsligheten är vanligast i storstäderna. Men
              det blir alltfler mindre städer och samhällen där problemen också
              finns. Framför allt är det genom motorcykelgängens supporterklubbar.
              Rapporten visar också att gängkriminaliteten i förorterna ökar
              och går ned i åldrarna. Så unga personer som 13-åringar finns
              i de gängen.
            </seg>
            <seg xml:id="i-088620536a50ab4d-0">
              Det går inte heller att påstå att regeringen har klarat av narkotikan
              och den organiserade brottsligheten, tvärtom.
            </seg>
            <seg xml:id="i-b3e25956d6216fa7-0">
              Till slut måste jag säga någonting om pengar. Det vi alltid får
              höra av justitieministern, som säkert hade sagt det i dag om han
              hade varit här, är att polisen får tillräckligt mycket med pengar
              för att klara sina budgetar. Det har vi hört hur många gånger
              som helst av justitieministern.
            </seg>
            <seg xml:id="i-7918f1f36f227cdb-0">
              Självklart går det att klara sin budget om det allra viktigaste
              är att prioritera budgetkontrollen. Men det betyder inte att polisen
              klarar av sin verksamhet.
            </seg>
            <seg xml:id="i-5caf55de59febfda-0">
              Som ett exempel på orimliga besparingskrav kan jag gå tillbaka
              till polisen i Skåne. Under nästa år måste den göra besparingar
              på 69 miljoner kronor. Detta beror framför allt på att på att
              man har fått 140 nya polistjänster. Det är givetvis bra att man
              fått fler polistjänster. Men skickas det inte med pengar samtidigt
              som ska finansiera de nya tjänsterna är inte ekvationen så väldigt
              lätt att få att gå ihop.
            </seg>
            <seg xml:id="i-72dab34a11ea3aa7-0">
              För att klara budgeten är det nu framför allt civilanställda
              som ska förtidspensioneras. Man försöker att förtidspensionera
              ett antal, men det är inte så många som vill. Färre civilanställda
              innebär så klart att polisen får utföra mer administrativt arbete.
              I förlängningen innebär det färre synliga och tillgängliga poliser.
            </seg>
            <seg xml:id="i-45b1ba45b06fe4e9-0">
              Jag har också tidigare tagit upp besparingar på lokalkostnader,
              vilket sannolikt hemma i Skåne kommer att betyda nedläggningar
              av polisstationer.
            </seg>
            <seg xml:id="i-03cb0c9c846f2c53-0">
              Justitieministern kan hävda att polisen får tillräckligt med
              resurser eftersom den håller sin budget. Men han kan knappast
              hävda att polisen klarar av att förebygga och utreda brott på
              en rimlig nivå. För det behövs det ganska stora tillskott.
            </seg>
            <seg xml:id="i-2f7ea2e81b08b8fa-0">
              Fru talman! Det skulle säkert gå att fortsätta mycket längre
              med uppräkningen och recensionen av Socialdemokraternas senaste
              år. Men tiden går, och vi har fått order av talmannen att fatta
              oss kort i dag.
            </seg>
            <seg xml:id="i-17a4febae764632f-0">
              Jag vill till slut säga att jag står bakom samtliga Centerpartiets
              29 reservationer och det särskilda yrkandet om trafikdatalagring,
              men jag väljer att enbart yrka bifall till reservation 23 under
              punkt 19 om breddad rekrytering till polisutbildningen.
            </seg>
          </u>
          <note type="speaker" xml:id="i-97b3097f3b09ae90-0">
            Anf. 153 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-741705b8a47f8e5e-0" next="cont">
            <seg xml:id="i-695cab4df86930e6-0">
              Fru talman! Jag har först ett par kommentarer till Johan Linander.
            </seg>
            <seg xml:id="i-4eda9e4ac99c2551-0">
              Hans bollande med statistik är helt märkvärdigt. Här talar han
              om att antalet våldtäkter har ökat. Nej, Johan Linander, det vet
              du inte någonting om. Antalet anmälningar har ökat. Bland annat
              har antalet brott som klassas som våldtäkter ökat genom att vi
              bland annat har förändrat sexualbrottslagstiftningen. Det tycker
              jag faktiskt att du ska ta och fundera på.
            </seg>
            <seg xml:id="i-bc7809f34ffe152e-0">
              Sedan vill han dessutom ha fler poliser ute på stan, och samtidigt
              vill han ha fler tomma lokaler som de ska vara i. Jag förstår
              inte det där.
            </seg>
            <seg xml:id="i-42d0462f4af9eabb-0">
              Fru talman! Jag yrkar först bifall till reservationerna 7 och
              41, så är den saken klar. Nu kan jag börja sväva ut lite grann.
            </seg>
            <seg xml:id="i-c3e9fab54cec78f7-0">
              Vi har i flera reservationer och vid flera tillfällen talat om
              polisens arbetsuppgifter. Vi har från vår sida sett att polisen
              har blivit mångsysslande. De har fått väldigt många arbetsuppgifter.
              Det klagas på att inte tillräckligt många brott utreds. Från vår
              sida ser vi det som ganska viktigt att polisens verksamheter blir
              mer renodlade.
            </seg>
            <seg xml:id="i-12a010b10cabe778-0">
              Vad har polisen för uppgifter? De har naturligtvis till uppgift
              att förhindra brott. De har till uppgift att spana, att göra ingripanden,
              att samla in bevis med mera. Jag skulle mycket väl kunna tänka
              mig att ett utökat antal civilanställda som utredde och skötte
              bland annat förhör skulle kunna leda till fler poliser ute på
              stan, mer arbete och fler brott uppklarade. Det tycker jag skulle
              vara viktigt.
            </seg>
            <seg xml:id="i-c957f577f69b7df3-0">
              Jag vill lite improviserat också ta upp det Torkild Strandberg
              nämnde om tullens befogenheter. Det är riktigt att vi har en reservation
              där vi yrkar på att tullen ska kunna göra ingripanden mot stöldgods
              och då framför allt kulturföremål. Men det vi också tycker är
              viktigt är att det sker ett utökat samarbete mellan tull och polis,
              att tullarna i större utsträckning kan ge information till polisen
              så att polisen kan göra de ingripanden som de anser behövs.
            </seg>
            <seg xml:id="i-d7eec8d03d72019a-0">
              Samhället har förändrats i attityder. När det till exempel gäller
              sexualsynen i samhället har vi numera en helt annan syn än den
              som rådde när jag växte upp. Då räknades homosexualitet som någonting
              brottsligt, åtminstone om man omsatte den i handling. Så är det
              inte längre, men i och med detta paradigmskifte är det svårt att
              få acceptans fullt ut hos alla människor. Det är ju trots allt
              en förändring av synsättet. Här tycker jag att det är viktigt
              att polisen får ökad kommunikation med HBT-organisationerna för
              att på det sättet kunna få mer kunskap om de hatbrott som riktar
              sig mot dessa grupper.
            </seg>
            <seg xml:id="i-478e6b5f0d0b13d0-0">
              Vi har ytterligare en reservation som handlar om polisens befogenheter
              vid demonstrationer, användandet av våld och maktmedel och även
              vapen. Vi har ju fortfarande Göteborgskravallerna i åminnelse.
              Vi vet också att man har diskuterat möjligheter att få en bättre
              dialog mellan polisen och olika grupperingar som arrangerar och
              arbetar med demonstrationer.
            </seg>
            <seg xml:id="i-e5281e6933557797-0">
              Jag tror att polisens insatser när det gäller demonstrationer
              behöver preciseras. Polisens utrustning och beväpning har till
              viss del berörts här tidigare. Jag tillhör den grupp som menar
              att den föreskrift som säger att polis i yttre tjänst alltid ska
              vara beväpnad borde tas bort. Jag tycker att polisen ska vara
              beväpnad när det förefinns behov av det. Jag pratar då om eldhandvapen.
              Även batonger, pepparsprej och liknande räknas ju som beväpning.
              Dessa saker tycker jag att man, i den mån man bedömer att man
              behöver ha förstärkta medel för att upprätthålla ordningen, kan
              ha med sig. Däremot kan eldhandvapen vara tveksamt. De ska givetvis
              användas när situationen kräver det, och då helst på en polischefs
              order så att det finns ett tydligt ansvarstagande från någon person
              som har beordrat beväpningen.
            </seg>
            <seg xml:id="i-872986ad1971dc0c-0">
              Anledningen till detta är bland annat att polisen har bytt ammunition.
              Man har nu den så kallade Gold Dot-ammunitionen, som är expanderande.
              Det är samma typ av ammunition som jag använder i min älgstudsare
              när jag fäller en 400600 kilos älgtjur. Nu använder man den här
              ammunitionen mot människor. Skotten är nästan alltid dödande.
              Jag tycker att det finns skäl att ompröva polisens användande
              av expanderande ammunition. Andra länder har gjort det.
            </seg>
            <seg xml:id="i-3728add193933ae2-0">
              Avslutningsvis har vi skrivit flera motioner angående människohandel.
              Torkild Strandberg nämnde också detta i samband med tullens verksamhet.
              Människohandel är en cynisk och avskyvärd hantering som grundas
              på att människor har ett synsätt i samhället som accepterar att
              människan och mänsklig verksamhet kan bli objekt på en marknad.
              Jag tror att problematiken är mycket stor och att vi behöver fler
              åtgärder än rent polisiära åtgärder, men i det här fallet menar
              jag att detta är ett sådant område som bör prioriteras från polisens
              sida. Det är ett viktigt område. Men det är samhällssynen på kvinnor
              och unga gossar som här är det allvarliga hotet. Det har vi alla
              här ett stort ansvar för att förändra.
            </seg>
          </u>
          <note xml:id="i-3e45f4b572502245-0">
            Ajournering
          </note>
          <note xml:id="i-0a88b2ca8100478e-0">
            Kammaren beslutade kl. 15.56 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="leif_bjornlod_77f2e0" prev="cont" xml:id="i-f727d4e75b04e8b7-0">
            <seg xml:id="i-7fc405299d671024-0">
              Återupptagna förhandlingar
            </seg>
          </u>
          <note xml:id="i-eb9b92d100625dd6-0">
            Förhandlingarna återupptogs kl. 16.00.
          </note>
          <note xml:id="i-c69b0e356b0abd2c-0">
            10 § Beslut om ärenden som slutdebatterats den 16 mars
          </note>
          <note xml:id="i-7420c2991aaaa725-0">
            Punkt 1
          </note>
          <note xml:id="i-da84fc25257e4b28-0">
            Punkt 2
          </note>
          <note xml:id="i-cd36e4efab97a1a7-0">
            Punkt 44
          </note>
          <note xml:id="i-d82d2c101d29cff0-0">
            Övriga punkter
          </note>
          <note xml:id="i-7420c2991aaaa725-1">
            Punkt 1
          </note>
          <note xml:id="i-733095fdd516e593-0">
            Punkt 5
          </note>
          <note xml:id="i-0f793801b505c435-0">
            Punkt 6
          </note>
          <note xml:id="i-e0bf27ad1c0cf9fc-0">
            Punkt 7
          </note>
          <note xml:id="i-d82d2c101d29cff0-1">
            Övriga punkter
          </note>
          <note xml:id="i-fd6491292dc3f571-0">
            11 § Beslut om ärenden som slutdebatterats vid dagens sammanträde
          </note>
          <note xml:id="i-da84fc25257e4b28-1">
            Punkt 2
          </note>
          <note xml:id="i-a5b70f40f65a605e-0">
            Punkt 3
          </note>
          <note xml:id="i-e0bf27ad1c0cf9fc-1">
            Punkt 7
          </note>
          <note xml:id="i-d82d2c101d29cff0-2">
            Övriga punkter
          </note>
          <note xml:id="i-7420c2991aaaa725-2">
            Punkt 1
          </note>
          <note xml:id="i-cd8f37fc863bc344-0">
            Punkt 4
          </note>
          <note xml:id="i-0f793801b505c435-1">
            Punkt 6
          </note>
          <note xml:id="i-d82d2c101d29cff0-3">
            Övriga punkter
          </note>
          <note xml:id="i-598a7d2394db1e86-0">
            12 § (forts. från 9 §) Polisfrågor (forts. JuU14)
          </note>
          <note type="speaker" xml:id="i-9f01d029720ff2f6-0">
            Anf. 154 JOHAN LINANDER (c) replik:
          </note>
          <u who="johan_linander_ed0b28" xml:id="i-4a6ce106ac008e10-1">
            <seg xml:id="i-1c654364a978fb73-0">
              Fru talman! Leif Björnlod gjorde ett fullkomligt obefogat påhopp
              på mig, att jag skulle använda statistiken på ett felaktigt sätt.
              Det är i stället så att Leif Björnlod borde ha lyssnat lite bättre
              på vad jag sade. Jag betonade att siffrorna som jag nämnde gäller
              anmälda brott enligt Brottsförebyggande rådets statistik. Jag
              sade också att en del av ökningen av antalet våldtäkter säkert
              beror på den lagändring som har skett. Om Leif Björnlod inte tror
              att jag sade det, kan han läsa protokollet i morgon.
            </seg>
            <seg xml:id="i-58ae38f74387dc89-0">
              Det är ändock så att antalet våldtäkter har ökat, även överfallsvåldtäkterna.
              När det gäller överfallsvåldtäkter är det knappast så att anmälningsbenägenheten
              har ändrats på något sätt. Det är svårt att tro att den typen
              av våldtäkter inte alltid i alla tider skulle ha blivit anmälda.
            </seg>
            <seg xml:id="i-544834f81716ecf8-0">
              Jag har svårt att förstå varför Leif Björnlod vill förminska
              problemet. Det är väl bättre att se att det faktiskt är ett mycket
              allvarligt problem att det i Sverige i dag år 2006 begås så många
              sexualbrott, varav väldigt många är våldtäkter.
            </seg>
          </u>
          <note type="speaker" xml:id="i-724a19914655543c-0">
            Anf. 155 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-87af4f82a3fdb8aa-0">
            <seg xml:id="i-5311634a648753df-0">
              Fru talman! Jag är tacksam för att Johan Linander understryker
              precis det som jag sade, nämligen att vi inte kan veta hur många
              våldtäkter som begås. Däremot kan vi veta hur många som anmäls.
            </seg>
            <seg xml:id="i-a5c6cf70609463fe-0">
              Jag vill understryka det du sade, nämligen att sexualbrottslagstiftningen
              har förändrat begreppen. Därför klassas mer som våldtäkt.
            </seg>
            <seg xml:id="i-5b5b81574cef4113-0">
              Det krävs nog en mycket grundlig undersökning innan man tvärsäkert
              kan uttala sig om huruvida fler eller färre överfallsvåldtäkter
              anmäls i dag jämfört med i går och i förhållande till hur många
              som verkligen utförs. Därför står jag kvar vid detta och säger
              att antalet anmälningar har ökat. Det är rätt, Johan. Vi har klassat
              fler brott som våldtäkter. Det är också rätt
            </seg>
            <seg xml:id="i-e2689e629910df36-0">
              Jag kan alltså i dag inte säga att antalet våldtäkter har ökat.
              Anmälningarna och begreppet våldtäkt har förändrats.
            </seg>
          </u>
          <note type="speaker" xml:id="i-71c8eaba4005fc22-0">
            Anf. 156 JOHAN LINANDER (c) replik:
          </note>
          <u who="johan_linander_ed0b28" xml:id="i-4a6ce106ac008e10-2">
            <seg xml:id="i-dd7f292b29063d40-0">
              Fru talman! Menar verkligen Leif Björnlod att man inte ska ta
              de alarmerande siffrorna på allvar? De senaste fem åren har antalet
              sexualbrott ökat med 37 %. Menar Leif Björnlod att man inte behöver
              ta det på allvar eftersom vi inte kan veta om det är anmälningsfrekvensen
              som har ökat?
            </seg>
            <seg xml:id="i-5a256454436b9c9f-0">
              Varför ifrågasätta den statistik som Brottsförebyggande rådet
              tar fram och som är möjlig att ta fram? Se i stället till att
              vi gör något åt detta så att vi får fler poliser som kan utreda
              brotten. Se framför allt till att attityderna i samhället förändras
              så att män inte begår dessa våldsdåd mot kvinnor.
            </seg>
          </u>
          <note type="speaker" xml:id="i-fbd7575a9093fc3e-0">
            Anf. 157 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-87af4f82a3fdb8aa-1">
            <seg xml:id="i-e3a14661f09819b8-0">
              Fru talman! Jag blir lite upprörd om du tror att vi inte tar
              de här brotten på allvar. Jag tror också att det är oerhört viktigt
              att understryka det du själv sade, nämligen att förändra attityden
              i samhället när det gäller detta. En av de attityder som jag vill
              förändra är somligas, oftast kvinnors, undfallande beteende i
              att inte anmäla. Jag skulle vilja att alla våldtäktsbrott anmäldes.
              Vilken siffra vi skulle hamna på vet jag inte. Men jag är övertygad
              om att det tyvärr skulle vara fler än i dag, på grund av de beteenden
              som finns i samhället.
            </seg>
            <seg xml:id="i-a411d34f5a4f0360-0">
              Jag tar detta på mycket stort allvar. Men jag gör inte något
              större nummer i talarstolen om misslyckade socialdemokratiska
              regeringar tillsammans med Vänsterpartiet och Miljöpartiet, så
              som Johan Linander gjorde.
            </seg>
            <seg xml:id="i-29a2641eb537368e-0">
              Det var därför jag gick upp och sade det jag sade. Kom inte och
              säg att vi inte tar våldtäktsbrotten på allvar, för det gör vi.
              Vi tar dem på stort allvar.
            </seg>
          </u>
          <note type="speaker" xml:id="i-4746bce938561e6a-0">
            Anf. 158 TORKILD STRANDBERG (fp) replik:
          </note>
          <u who="torkild_strandberg_dcd866" xml:id="i-06876a0fec04b335-1">
            <seg xml:id="i-57eb5cf8f7a8631d-0">
              Fru talman! Jag har ett par frågor till Leif Björnlod om ett
              par reservationer.
            </seg>
            <seg xml:id="i-e055a049d5203468-0">
              Leif Björnlod tycker i reservation 14 att tullen ska få rejäla
              befogenheter att ingripa när man smugglar ut konst och antikviteter
              ur Sverige. Hade Leif Björnlod yrkat bifall till den reservationen
              hade jag kunnat tänka mig att inte bara trycka på nej-knappen
              när vi voterar om detta i morgon, utan jag hade kunnat tänka mig
              att till och med ställa mig upp och uppmana mitt parti att göra
              så. Det är en bra reservation.
            </seg>
            <seg xml:id="i-0908101579f6302f-0">
              Däremot är det konstigt att man reserverar sig för att man ska
              öka insatserna och öka tullens befogenheter mot att människor
              smugglar ut konst och antikviteter och samtidigt väljer att titta
              åt ett annat håll när det gäller tullens befogenheter att ingripa
              mot det som Leif Björnlod talade så varmt för i sitt anförande,
              nämligen trafficking och människosmuggling.
            </seg>
            <seg xml:id="i-7663cf92ec1d7b7e-0">
              Hur kommer det sig, Leif Björnlod, att man reserverar sig för
              att tullen ska få ingripa mot människor som smugglar antikviteter,
              men väljer att titta åt ett annat håll när det gäller tullens
              befogenheter att ingripa mot människor som smugglar andra människor?
            </seg>
          </u>
          <note type="speaker" xml:id="i-b855a0b09b5ca5e4-0">
            Anf. 159 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-87af4f82a3fdb8aa-2">
            <seg xml:id="i-55b9b63ed6d2580b-0">
              Fru talman! Jag sade också från talarstolen att vi vill att tullen
              och polisen ska samarbeta närmare för att klara de här ingreppen.
              Det är en viss skillnad på konst- och kyrkoantikviteter och levande
              människor. Det är väldigt enkelt att ställa frågor när det gäller
              ett krucifix eller en medeltida madonna.
            </seg>
            <seg xml:id="i-c07f9d01092f9f18-0">
              Det är svårare för tullen att bedöma huruvida det är fråga om
              trafficking eller inte. Jag menar att vi ska bekämpa trafficking
              . Det ska vi göra tillsammans med polisen. Mycket av trafficking
              kan man lösa med hjälp av det polisiära samarbetet med poliser
              i andra länder. Om polisen finner behov av att samarbeta med tullen
              ser jag inget som hindrar det. Jag är tveksam till att vi skulle
              överlåta till tullen att bedöma att ingripa och stoppa trafficking
              utan att ha hela underrättelsekedjan och det polissamarbete som
              krävs för att man ska vara säker på vad man ingriper emot. Den
              tveksamheten gjorde att jag inte har gått in och stöttat det.
              Det är inte på något sätt någon missaktning för din reservation.
              Jag tycker att intentionen är viktig och bra, men jag ser fortfarande
              att det är polisiärt samarbete som behövs.
            </seg>
          </u>
          <note type="speaker" xml:id="i-ad89d1036cc7690e-0">
            Anf. 160 TORKILD STRANDBERG (fp) replik:
          </note>
          <u who="torkild_strandberg_dcd866" xml:id="i-06876a0fec04b335-2">
            <seg xml:id="i-950f822e4b33459b-0">
              Fru talman! Leif Björnlod sätter på ett mycket tydligt sätt fokus
              på det stuprörstänkande och den stuprörsmentalitet som finns i
              det svenska rättsväsendet med den ledning vi har för tillfället.
              Det saknas underrättelsesamarbete. Det saknas ett samarbete mellan
              tullen och polisen. Därför kan inte Leif Björnlod tänka sig att
              tullen, den brottsbekämpande myndighet som finns vid gränsen,
              ska få ingripa när människor på ett mycket cyniskt sätt smugglar
              andra människor.
            </seg>
            <seg xml:id="i-8f0f360755e76865-0">
              Låt oss då göra något åt problemet. Se till att det upprättas
              ett nationellt underrättelsecentrum så att polisen, tullen, säkerhetspolisen,
              skattemyndigheten och vem det vara må samarbetar om just underrättelser.
              Se till att tullen och polisen får befogenheter att utbyta information
              ur varandras register. Se till att tullen får ingripa vid gränsen.
            </seg>
            <seg xml:id="i-d64c2079cec69fcc-0">
              Det har ju Leif Björnlod makt att göra tillsammans med Socialdemokraterna
              och Vänsterpartiet. Jag är ju i en mycket liten minoritet i den
              här kammaren. Vi kan inte annat än lägga fram förslag. Det är
              då lite ynkligt att man reserverar sig till förmån för Zorntavlor,
              men människor ska få åka över gränsen utan att tullen får ingripa.
            </seg>
            <seg xml:id="i-d3860465167b7633-0">
              Jag tycker att Leif Björnlod har en mycket stor hemläxa att göra
              i att förklara det sveket.
            </seg>
          </u>
          <note type="speaker" xml:id="i-83a7d9e8c88ff6b8-0">
            Anf. 161 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-87af4f82a3fdb8aa-3">
            <seg xml:id="i-113e1ebef577746f-0">
              Fru talman! Torkild Strandberg tar till brösttoner utan att riktigt
              ha lyssnat på vad jag har sagt. Jag sade i talarstolen och från
              den här pulpeten att jag tycker att det ska bli ett utökat samarbete
              mellan tull och polis. När det gäller brottsbekämpning som trafficking
              och människohandel krävs det säkert andra resurser än de som tullen
              har för att man ska kunna avgöra att de brotten faktiskt föreligger.
            </seg>
            <seg xml:id="i-dc186b4d66832a63-0">
              Jag är mycket engagerad i att stoppa trafficking och människohandel
              som jag tycker är ett utslag av den cynism som finns och som vi
              alla har ett ansvar för att stoppa. Där kan vi jobba tillsammans.
              Man kan inte begära att tullen ska kunna göra detta utan polisiär
              hjälp. Jag tror att det är polisens uppgift att lösa de problemen.
              Ett samarbete med tullen ska naturligtvis komma till.
            </seg>
          </u>
          <note type="speaker" xml:id="i-43c8a1819c7ddf2d-0">
            Anf. 162 HILLEVI ENGSTRÖM (m) replik:
          </note>
          <u who="hillevi_engstrom_306ee4" xml:id="i-ff99e6a29f6dc2c1-3">
            <seg xml:id="i-eaf24f9a2b54021c-0">
              Fru talman! Jag vill också ställa några frågor till Leif Björnlod
              med anledning av några av reservationerna. Jag tänkte först ta
              upp frågan om polisens våldsanvändning.
            </seg>
            <seg xml:id="i-ca38d727853023e1-0">
              Miljöpartiet menar att poliser i yttre tjänst ska vara i princip
              obeväpnade. Det är bara när polisbefäl beordrar det som man ska
              ta fram sina vapen.
            </seg>
            <seg xml:id="i-15ed5ceb07f06bb5-0">
              Det har ju visat sig att i många fall där polisen tvingas använda
              vapen det är ju alltid den yttersta utvägen är det i situationer
              som man inte har kunnat förutse. Man kanske går in i en fastighet
              eller vid ett inbrott där man ska titta runt och så möts man av
              ett allvarligt hot. Då kanske man tvingas att använda sitt tjänstevapen
              i nödvärn.
            </seg>
            <seg xml:id="i-6cb4519dfad84402-0">
              Hur tänker sig Miljöpartiet att ett befäl kanske 25 mil ifrån
              platsen där polisen ska ingripa ska kunna fatta ett sådant beslut
              i tid för att polisen ska kunna plocka fram ett vapen som är inlåst
              i polisbilen? Utsätter man inte de poliser som ska ingripa utan
              att kunna skydda sig med ett tjänstevapen för en stor risk?
            </seg>
          </u>
          <note type="speaker" xml:id="i-fc343083bc4d46e0-0">
            Anf. 163 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-87af4f82a3fdb8aa-4">
            <seg xml:id="i-1462d865516246f1-0">
              Fru talman! Jag pratar om polisens generella utrustning. Om man
              tittar på hur ofta polisen använder vapen och hur ofta polisen
              bär vapen är det gudskelov i ett försvinnande litet antal fall
              som man använder vapen.
            </seg>
            <seg xml:id="i-5bf0a4813c5f77fd-0">
              Men likafullt använder svensk polis vapen i betydligt större
              omfattning än till exempel den norska polisen. Polisen använder
              dessutom detta vapen, som Hillevi Engström själv sade, på ett
              sådant sätt att det förekommer vådaskott. Det har till och med
              förekommit att polisen har blivit skjuten med sina egna vapen,
              och deras egna vapen har använts i en handgemängsituation mot
              polisen. Som tur var gick det bra. Hade poliserna inte haft vapen
              med sig vid det tillfället hade det skottet aldrig avlossats.
            </seg>
            <seg xml:id="i-1e2a3eebc8c125f4-0">
              Generellt anser jag för min del att vi som standard ska ha en
              polis som inte är beväpnad utan ska använda vapen när man kan
              förutsäga att det behövs.
            </seg>
            <seg xml:id="i-705da19d749fab95-0">
              Sedan kan den situationen uppkomma som Hillevi Engström tog upp
              här, nämligen att polisen går in i ett hus, och man räknar inte
              alls med att det ska ske några oroligheter. Men plötsligt visar
              det sig att det finns en beväpnad man där.
            </seg>
            <seg xml:id="i-b1e92b322aad6201-0">
              Om jag hade gått dit och varit obeväpnad, hade jag försökt ta
              mig därifrån rätt upp och ned och avvaktat och inte haft så bråttom,
              om det hade funnits möjligheter till det. Men den risken finns.
            </seg>
            <seg xml:id="i-10bdef001beb02af-0">
              Tyvärr har vapen kanske tillgripits lite hastigare än vad nöden
              alltid har krävt.
            </seg>
          </u>
          <note type="speaker" xml:id="i-e01dc163ae1d59f0-0">
            Anf. 164 HILLEVI ENGSTRÖM (m) replik:
          </note>
          <u who="hillevi_engstrom_306ee4" xml:id="i-ff99e6a29f6dc2c1-4">
            <seg xml:id="i-44b9f2ecadcf02df-0">
              Fru talman! Vi har en stor åsiktsskillnad där, så det är inte
              någon idé att älta det mer. Jag tror att det för polisens arbetsmiljö
              och för att man ska kunna fullfölja sitt uppdrag är oerhört viktigt
              att man är beväpnad.
            </seg>
            <seg xml:id="i-b88c54761a113d97-0">
              En annan fråga gäller verkställighet av avvisnings- och utvisningsbeslut.
              Där framgår något mycket märkligt. Polisen har skyldighet att
              verkställa beslut. Polisen ska inte göra en prövning av om vi
              lagstiftare har stiftat rätt lagar eller om myndigheterna har
              fattat rätt beslut, utan polisen är skyldig att verkställa dessa
              beslut.
            </seg>
            <seg xml:id="i-395fa51b822e2d16-0">
              Då skriver Leif Björnlod när det gäller flyktingar som har fått
              avslag på sin ansökan om uppehållstillstånd att det förekommer
              att de gömmer sig i Sverige. Det står att dessa människor blir
              närmast laglösa. Men det är ju just vad de är. De vistas illegalt
              i Sverige om de har fått en lagakraftvunnen dom i fråga om sin
              ansökan. De har alltså inte någon rätt att vistas i Sverige. Då
              är det väl riktigt att polisen verkställer ett sådant beslut?
              Eller menar Leif Björnlod att illegal vistelse i Sverige ska accepteras?
              Det är rätt så viktigt att veta hur Miljöpartiet ser på detta.
            </seg>
            <seg xml:id="i-e796a50072b8771b-0">
              Jag menar att de beslut som myndigheterna fattar, utifrån de
              lagar som vi stiftar här i riksdagen, har polisen ytterst att
              verkställa. Polisen ska inte kunna säga: Nej, den där lagen är
              inte speciellt bra, den gillar vi inte, utan vi kan se mellan
              fingrarna med det här.
            </seg>
            <seg xml:id="i-724479095d4fc0be-0">
              Om det är polisen som ska avgöra detta i stället för oss lagstiftare
              får vi ett väldigt märkligt samhälle.
            </seg>
          </u>
          <note type="speaker" xml:id="i-d77189ca8b2217c6-0">
            Anf. 165 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-87af4f82a3fdb8aa-5">
            <seg xml:id="i-f850c9291f9799b0-0">
              Fru talman! Jag medger dilemmat i detta fall. Vad jag väger in
              är en annan faktor, nämligen en humanistisk inställning som handlar
              om barn och människor som har gömt sig, vilket i och för sig inte
              är korrekt. De går miste om skolgång, de kan vara sjuka och behöva
              söka läkarvård, och de kan vara i nödsituationer. Jag menar att
              man i detta fall får lägga in andra aspekter än den blinda fru
              Justitias visserligen i och för sig hårda nypor.
            </seg>
          </u>
          <note type="speaker" xml:id="i-eccd3d9fcd9624e5-0">
            Anf. 166 MARGARETA PERSSON (s):
          </note>
          <u who="margareta_persson_860680" xml:id="i-b2db3bdcf74adb98-0">
            <seg xml:id="i-47a45d1adf52f8be-0">
              Fru talman! Betänkandet om polisfrågor spänner över ett brett
              fält vad avser polisens verksamhet, och det visar debatten här
              i dag också. Det handlar om metodutveckling, kompetensutveckling,
              utbildning, ledarskap, utrustning, samarbete mellan myndigheter
              nationellt och samarbete inom EU, rekrytering, befogenheter och
              människohandel. Det finns närmare 60 reservationer i betänkandet.
              Med så många reservationer i så många angelägna frågor, och jag
              vill understryka att det är angelägna frågor, måste jag erkänna
              att det är lite svårt att i förväg veta vilka frågor som kommer
              att vara föremål för debatt.
            </seg>
            <seg xml:id="i-6e3d9da260bbfab0-0">
              Det känns också lite svårt att så många reservationer egentligen
              inte handlar om att i sakfrågan göra något annat eller i någon
              annan riktning än det arbete som nu pågår inom regeringen.
            </seg>
            <seg xml:id="i-121175c47f34ffb5-0">
              Vi socialdemokrater håller naturligtvis med om att vi behöver
              förbättra metodutvecklingen inom polisen, att verksamheten behöver
              bli mer underrättelsestyrd, att samverkan med andra myndigheter
              måste bli effektivare, att samarbetet med olika organisationer
              kan bli mycket bättre och att rekryteringen till polisutbildningen
              bättre ska rikta in sig på att sammansättningen inom poliskåren
              avspeglar samhället. Jag skulle kunna gå vidare och gå igenom
              nästan alla reservationer. Men om vi nu tycker så här, varför
              har vi då inte tillstyrkt alla motioner? Nej, därför att det som
              krävs i de flesta fall redan är omhändertaget i olika utredningar,
              omställningsarbete och vad det nu kan vara.
            </seg>
            <seg xml:id="i-665e3ec33c2c74d3-0">
              Hillevi Engström säger att vi har olika uppfattningar. Det tror
              jag faktiskt inte att vi har. Jag tror att vi har ganska lika
              uppfattningar. Men om vi har beställt utredningar av olika slag,
              det har utretts och lämnats förslag, och detta ska beredas, då
              är det väl ändå rimligt att man avvaktar tills regeringen lägger
              fram ett förslag i dessa frågor? Vi har inte möjlighet att här
              i denna kammare i förväg säga att vi gör ett visst ställningstagande
              eller inte. Det är likadant oavsett om det är en socialdemokratisk
              regering eller om det är någon annan regering. Det är lika för
              alla. Om ni skulle få chans att efter den 17 september bilda regering
              kommer det att vara på samma sätt.
            </seg>
            <seg xml:id="i-91901ef285425970-0">
              För inte så länge sedan hade vi i utskottet besök av rikspolischefen
              som berättade för oss om det omställnings- och utvecklingsarbete
              som sker på Rikspolisstyrelsen och de krav som kommer att ställas
              på myndigheterna att jobba efter. Ni var alla med och lyssnade
              på detta. Det inbegriper krav på metodutveckling, styrning, underrättelsestyrd
              verksamhet, planerad verksamhet och arbetstidsomläggning. Polisen
              måste bättre utnyttja befintliga resurser och mer koncentrera
              sig på den uppgift som man har att utföra och se till vad som
              krävs i form av kompetens, ledarskap och verktyg, till exempel
              register, dokumentation, hemliga tvångsmedel, kommunikationssystem,
              teknikutveckling och eventuell lagstiftning för att klara den
              uppgiften.
            </seg>
            <seg xml:id="i-78b4e2a351199d1e-0">
              När Rikspolisstyrelsen för en tid sedan antog sitt budgetunderlag
              till regeringen poängterades från det hållet att vi inte kan fortsätta
              att tala om att det krävs ett visst antal poliser för att klara
              uppgiften utan mer vad som krävs för att klara denna av statsmakten
              uttalade intention.
            </seg>
            <seg xml:id="i-7cb9293677380291-0">
              Man är redan i gång med att utveckla arbetsmetoder och annat
              stöd för att i ökad grad klara ut de så kallade mängdbrotten.
              Två verktyg har utarbetats och nämns i betänkandet. Det ena benämns
              PNU, polisens nationella utredningskoncept. Det handlar om åtgärder
              kring arbetsmetoder, ledarskap, kompetensutveckling, genomförande
              och utveckling. Ett annat benämns PUM, underrättelsemodell för
              ledning och styrning. Det handlar om att hjälpa chefer på olika
              nivåer att göra prioriteringar baserade på underrättelser och
              kunskap. Nytt IT-stöd för avrapportering införs och datorstöd
              för att visualisera händelser och brott på digitala kartor.
            </seg>
            <seg xml:id="i-6c67ec19a3d6493e-0">
              Några resultat kring försöksverksamhet i den här riktningen finns,
              och då menar jag utvecklingsarbetet, som är positiva. Vi socialdemokrater
              hyser faktiskt ganska goda förhoppningar om att man är inne på
              rätt väg för att utveckla polisarbetet och för att bli effektivare
              i brottsbekämpningen.
            </seg>
            <seg xml:id="i-8841429102053bb0-0">
              Det låter som om alliansens företrädare här inte tror något vidare
              på det utvecklingsarbete och omställningsarbete som nu pågår.
              Man uttalar sig ganska föraktfullt om det arbete som pågår. Jag
              tycker att det finns en hel del föraktfulla uttalanden om att
              polisen inte är tillgänglig på telefon och att man möjligen kan
              träffa på en polis på 7-Eleven. Jag tycker att det är oerhört
              föraktfullt att uttala sig på det sättet. Och jag tror inte att
              det finns något särskilt stort förtroende för Kristdemokraterna
              efter detta uttalande.
            </seg>
            <seg xml:id="i-08c8e92363a9c7ab-0">
              Moderaterna skriver i en reservation att det behövs mer uttalade
              strategier för att öka polisens effektivitet. Det skulle vara
              intressant om Hillevi Engström kunde utveckla den tanken. Vad
              menas med mer uttalade strategier? Vidare sägs att det saknas
              underlag för att bedöma vad som fungerar väl och att polisen måste
              förbättra sin förmåga till metodutveckling.
            </seg>
            <seg xml:id="i-d7ff9e8213016b80-0">
              Jag måste fråga er moderater: Är Rikspolisstyrelsen inne på alldeles
              fel väg när man nu gör detta omställningsarbete?
            </seg>
            <seg xml:id="i-0cd8e87d23b438d8-0">
              Centern reserverar sig och egentligen vet jag inte för vad om
              det gäller precis det som Johan Linander tar upp i sin reservation
              eller precis det som rikspolischefen informerar om riktlinjer,
              ledning, effektivitet, rätt kompetens, tillgänglighet och synlighet.
              Genom att arbeta med de rätta metoderna och med rätt stöd i verksamheten
              frigörs också tid för ökad tillgänglighet och synlighet.
            </seg>
            <seg xml:id="i-4e28d3fc56cfa1e0-0">
              Folkpartiet anser i sin reservation att polisen med fördel kan
              jobba mer underrättelsestyrt. Vadå med fördel? Är det bra att
              man utvecklar arbetet så som vi i utskottet har fått det beskrivet?
            </seg>
            <seg xml:id="i-8c3057039cf55b66-0">
              I merparten av reservationerna slår man, vill jag nog påstå,
              in öppna dörrar. Det som krävs är sådant som redan är omhändertaget
              i utredningar och beredningar och i utvecklingsarbete inom Rikspolisstyrelsen.
            </seg>
            <seg xml:id="i-a16f76cde5060757-0">
              Det man kräver i sina reservationer är att det ska gå snabbare
              att få fram förslag till riksdagen eller att det ska vara lite
              mer, eller också är man inne på detaljnivåer kring vad som borde
              utredas mer.
            </seg>
            <seg xml:id="i-84a4c710cd909428-0">
              Jag ska här uppehålla mig bara vid några punkter. Jag har redan
              berört det utvecklingsarbete inom Rikspolisstyrelsen som redan
              startats, som har införts eller som är på väg att införas.
            </seg>
            <seg xml:id="i-e08aa427625a1747-0">
              Ytterligare ett sådant område är chefs- och ledarskapsutvecklingen.
              Rikspolisstyrelsen har tagit initiativ och bereder frågan om att
              starta utvecklingscentrum i tre regioner i Sverige för utveckling
              på tre nivåer: första linjens chefer, mellanchefer och högsta
              cheferna. Den första utbildningen startar nu i vår.
            </seg>
            <seg xml:id="i-0996306486c5e25c-0">
              Dessutom bereds för närvarande i departementet promemorian Strukturella
              brister inom polisen där bland annat ledarskapet inom polisen
              berörs. I den promemorian framförs att det finns brister i utbildningssystemet.
              I utredningen har anförts att Rikspolisstyrelsen bör ta ett större
              ansvar och utöva en fastare styrning även när det gäller vidareutbildning
              för poliser.
            </seg>
            <seg xml:id="i-08822ed789b7e184-0">
              Också frågan om polisutbildning och rekrytering av poliser är
              omhändertagen i en utredning. Nästa år får vi ett förslag. Det
              har vi tidigare varit inne på. I den utredningen tar man upp det
              som några reservanter varit inne på, nämligen en översyn av förutsättningarna
              för att göra polisutbildningen till en högskoleutbildning. Personligen
              ser jag gärna att det blir så, men jag har inga problem med att
              utredaren ser över om det ska gälla hela utbildningen eller delar
              av den.
            </seg>
            <seg xml:id="i-9fb40916283ced06-0">
              Utredaren ska också lämna förslag om hur en jämnare könsuppdelning
              kan uppnås och hur rekryteringen av personer med invandrarbakgrund
              kan ökas. Vidare ska utredaren lämna förslag om att utomstående
              experter ges möjlighet att bli poliser genom anpassad utbildning
              och om att vidga möjligheterna för experter att fullgöra polisiära
              uppgifter.
            </seg>
            <seg xml:id="i-a58dee76ec494568-0">
              Nu är det väl så att Rikspolisstyrelsen och polismyndigheterna
              i ökande grad anställer specialister av olika slag, men det är
              väl bra om man också kan titta på fler möjligheter.
            </seg>
            <seg xml:id="i-1093cf6040108db4-0">
              När vi nu yrkar avslag på reservationerna i denna del innebär
              det inte att vi har olika uppfattningar i sakfrågorna. Men vi
              anser, som sagt, att kraven gäller sådant som redan är omhändertaget
              precis som jag har beskrivit.
            </seg>
            <seg xml:id="i-ee205885a9496a57-0">
              Självfallet tycker vi att rekryteringsfrågorna är oerhört viktiga
              och att sammansättningen inom polisen måste avspegla befolkningens
              sammansättning i högre grad. Detta är avgörande för förtroendet
              för polisen och ett krav som gäller inte bara polisen utan rättsväsendets
              område med alla dess verksamheter.
            </seg>
            <seg xml:id="i-47a141368d089ea0-0">
              Frågorna om samarbetet mellan polis och tull samt tullens befogenheter
              är också omhändertagna. Dels har vi för inte så länge sedan lagstiftat
              om tullens befogenheter som brottsbekämpande myndighet, dels upptas
              en del av reservanternas krav i Gränskontrollutredningen, vars
              betänkande nu bereds inom departementet.
            </seg>
            <seg xml:id="i-c34cd88b60345b8c-0">
              Frågan om tullen ska få befogenheter att göra alkoholutandningsprov
              är omhändertagen i tilläggsdirektiv till Rattfylleriutredningen.
            </seg>
            <seg xml:id="i-bdf5a1105262f784-0">
              Även frågan om tillsyn av internutredningsförfarandet hur detta
              bör se ut i framtiden och om det bör inrättas oberoende organ
              utreds.
            </seg>
            <seg xml:id="i-545dc8fc2907bf56-0">
              I fråga om vad som görs och behöver göras och utvecklas när det
              gäller människohandel och människosmuggling har en hel del åtgärder
              vidtagits såväl nationellt som inom EU och även internationellt
              och på mellanstatlig nivå. Det råder inga som helst delade uppfattningar
              om hur vi reagerar på brottslighet av detta slag. Det är många
              gånger svårt att ta till sig hur fruktansvärda, cyniska och människofientliga
              tilltag som dessa kvinnor och barn utsätts för. På alla sätt som
              är möjliga måste detta bekämpas. Frågorna är högt prioriterade
              inom EU och i Sverige. Sverige var också initiativtagare till
              åtgärder bland annat genom vår kommissionär Anita Gradin.
            </seg>
            <seg xml:id="i-9f0eb07c2b7897f8-0">
              Vi är fortfarande i högsta grad en aktiv part i fråga om att
              bekämpa handel med och smuggling av människor. Vi har också infört
              en bestämmelse om tidsbegränsat uppehållstillstånd för utländska
              vittnen och målsägande i de här uppdagade fallen. En departementspromemoria
              kring frågorna om uppehållstillstånd och om möjligheten att själv
              söka uppehållstillstånd bereds inom Regeringskansliet.
            </seg>
            <seg xml:id="i-3a019ecc19348746-0">
              Fru talman! Jag stannar här i mina kommentarer till de reservationer
              som har lagts fram. Som jag tidigare sagt här är de frågor som
              tas upp i betänkandet viktiga i polisens verksamhet. De är omhändertagna
              i olika utredningar, beredningar och utvecklingsarbete inom polisen.
            </seg>
          </u>
          <note xml:id="i-db16ba1acddd36bc-0">
            Jag yrkar bifall till utskottets förslag i betänkandet och avslag
            på reservationerna.
          </note>
          <note type="speaker" xml:id="i-cc2e8f328ccb9143-0">
            Anf. 167 JOHAN LINANDER (c) replik:
          </note>
          <u who="johan_linander_ed0b28" xml:id="i-4a6ce106ac008e10-3">
            <seg xml:id="i-faf35f64e0566efa-0">
              Fru talman! Margareta Persson tycks vara förvånad över att vi
              i alliansen reserverar oss i en rad frågor. Enligt Margareta Persson
              det framgår när man lyssnar på henne borde man snarast sitta lugnt
              i båten och lita på att regeringen tar hand om problemen.
            </seg>
            <seg xml:id="i-62a0b145e0ff15be-0">
              Men om man tänker tillbaka lite grann så har Socialdemokraterna
              faktiskt haft regeringsmakten i tolv år. Vi vet att brottsligheten
              har ökat under de här tolv åren, och människor upplever en minskad
              trygghet. Är det då egentligen så konstigt att vi i alliansen
              vill sätta fart på de här frågorna och att vi inte riktigt litar
              på att Socialdemokraterna kommer att klara av att styra polisen?
            </seg>
            <seg xml:id="i-ed191a5b49760c6c-0">
              Om ni nu vet vad som bör göras, varför har ni då inte gjort det
              tidigare?
            </seg>
          </u>
          <note type="speaker" xml:id="i-8c0349705f4b5519-0">
            Anf. 168 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-1">
            <seg xml:id="i-cbe160ac28a4aff1-0">
              Fru talman! Nej, jag är inte särskilt förvånad över att ni lägger
              fram reservationer. Vi är ganska vana vid att man gör det trots
              att ett utredningsarbete pågår kring de här frågorna. Vi har uppmärksammat
              problemen, och då tillsätts en utredning. Vi tillsätter en utredning
              därför att vi kanske inte riktigt vet hur det ser ut, vad vi behöver
              göra eller hur det hela ska vara konstruerat om det behövs en
              ny lagstiftning. Det behöver man titta närmare på. Detta ska vi
              inte bortse från. Vi kan inte säga att så här gör vi och sedan
              göra det.
            </seg>
            <seg xml:id="i-ba9b3f017ca4c9c6-0">
              Johan Linander borde vara medveten om att saker och ting måste
              utredas innan lagar stiftas eller innan saker och ting förändras
              eller mera resurser skjuts till eller vad det nu kan vara.
            </seg>
            <seg xml:id="i-679497adb1c4cfed-0">
              Naturligtvis känner vi till människors oro. Johan Linander talade
              om brottsutvecklingen. Ja, brottsligheten har kanske ökat på vissa
              områden. På andra områden har den minskat. Så är det. Människor
              känner en oro och kommer alltid att känna en viss oro. Beroende
              på hur sådant här framställs här i talarstolen och beroende på
              hur man i medierna på olika sätt beskriver brottsutvecklingen
              är det klart att människor känner en oro. Naturligtvis tar vi
              den oron på allvar.
            </seg>
          </u>
          <note type="speaker" xml:id="i-1a85609c280ec74f-0">
            Anf. 169 JOHAN LINANDER (c) replik:
          </note>
          <u who="johan_linander_ed0b28" xml:id="i-4a6ce106ac008e10-4">
            <seg xml:id="i-ea6ace9f477c852a-0">
              Fru talman! Jag hyser inte minsta tvivel om att Socialdemokraterna
              tar oron på allvar. Men eftersom ni på tolv år inte har visat
              att ni klarar av de här frågorna har jag inget större hopp om
              att ni klarar av dem om ni skulle få förnyat förtroende efter
              valet.
            </seg>
            <seg xml:id="i-38ccf6a1203bf594-0">
              Jag måste säga att det är en mycket intressant taktik man ser
              här om man försöker analysera Margareta Perssons anförande. Hon
              säger att Socialdemokraterna tycker som den borgerliga alliansen.
              Men normalt försöker vi politiker profilera oss och vinna medborgarnas
              förtroende genom att visa på olikheter gentemot andra partier.
              Men Socialdemokraterna gör allt för att visa på att det faktiskt
              inte är någon skillnad mellan Socialdemokraterna och alliansen.
              Detta är mycket intressant som politisk taktik. Därför tänkte
              jag visa på en olikhet.
            </seg>
            <seg xml:id="i-236e30257d9c1bc9-0">
              Regeringens samarbetspartier Vänsterpartiet och Miljöpartiet
              har reserverat sig i vissa frågor. En fråga som har debatterats
              här i tidigare repliker gäller beväpningen av poliser. Jag skulle
              vilja höra Margareta Persson utveckla om hon liksom sina samarbetspartier
              tycker att svensk polis inte längre ska vara beväpnad.
            </seg>
          </u>
          <note type="speaker" xml:id="i-b4e3ce3f9e198cd3-0">
            Anf. 170 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-2">
            <seg xml:id="i-b83eae4cea82f97e-0">
              Fru talman! Johan Linander säger att han tror på vad jag säger
              om att vi känner en oro och om att vi tar människors oro på allvar.
              Det låter dock inte så när han recenserar den socialdemokratiska
              regeringens politik. Kanske finns det olikheter mellan oss i tillvägagångssättet
              när det gäller att göra saker. Men vi är alldeles överens om att
              man behöver utveckla och förbättra metoder, underrättelsestyrt
              arbete, planerad arbetstid eller vad det nu kan vara. Där råder
              det inga delade meningar. Den uppfattningen har vi, och det arbetet
              är på gång. Då behövs inget tillkännagivande om att samma saker
              ska göras. Vad ni gör är ju att ni kräver sådant som redan är
              på gång. Det är det som jag reagerar mot.
            </seg>
            <seg xml:id="i-a216e79796e210e8-0">
              När det gäller det här med beväpning har vi ingen reservation
              tillsammans med v och mp. Naturligtvis tycker vi att det är viktigt
              att diskutera de här frågorna. Det görs bland annat i Etiska rådet
              som avgett en rapport där man säger att man tycker att det är
              nödvändigt att vara mycket tydligare om hur man ska vara beväpnad,
              när man ska få använda sitt skjutvapen och så vidare.
            </seg>
            <seg xml:id="i-2d88e5301451b887-0">
              Det kanske vore intressant att så småningom ta del av den rapporten
              och av vad Rikspolisstyrelsen gör med anledning av den, om de
              här frågorna är intressanta för utskottet.
            </seg>
          </u>
          <note type="speaker" xml:id="i-be2789cd857f9ae8-0">
            Anf. 171 HILLEVI ENGSTRÖM (m) replik:
          </note>
          <u who="hillevi_engstrom_306ee4" xml:id="i-ff99e6a29f6dc2c1-5">
            <seg xml:id="i-54075be3ee814eb8-0">
              Fru talman! Det känns betryggande. Vi är så omhändertagna av
              Socialdemokraterna i det här avseendet. Alla förslag som vi har
              är under behandling, beredning, utredning, remittering eller någonting
              annat. Regeringen har tänkt till i alla delar och tvingat Socialdemokraterna
              att avstyrka alla motionsyrkanden utom ett. Ett gäller faktiskt
              ett tillkännagivande från riksdagen om handledning av poliser.
              Poliser ska få en professionell avlastning, vilket vi tycker är
              viktigt, och där upplever vi att socialdemokrater tvingats ändra
              uppfattning. Det skulle vara intressant att höra hur ni har resonerat
              kring just frågan om professionell handledning. Vad är det som
              har hänt som gjort att Socialdemokraterna har svängt och nu tycker
              att det är ett bra förslag?
            </seg>
            <seg xml:id="i-6167df9c0639f537-0">
              Jag tänkte ställa en fråga som handlar om hantering av klagomål
              mot poliser. Vi sitter båda i personalansvarsnämnden och ser en
              del av den tråkiga sidan där polisen gör fel, sådana allvarliga
              fel som kan betraktas som brott eller så pass allvarliga att det
              blir fråga om disciplinära påföljder. Tror inte Margareta Persson
              att det skulle vara bra om allmänheten på ett enkelt sätt skulle
              kunna framföra sina synpunkter och klagomål i den del det är mer
              oetiskt och olämpligt beteende? Det vore bra att få förklarat
              för sig vad polisens roll är, varför polisen ingripit på ett visst
              sätt, kanske också få polisen att be om ursäkt för att man gjorde
              ingripandet på ett mindre bra sätt. Vi tror nämligen att det är
              viktigt för förtroendet för polisen att allmänheten på ett enkelt
              sätt kan framföra synpunkter och också få återkoppling på varför
              det blev som det blev och att de poliser som har ingripit också
              får återkoppling och själva kanske kan ställa till rätta det de
              har gjort mindre bra.
            </seg>
            <seg xml:id="i-9795a503a4a6591e-0">
              Det är två frågor som jag skulle vilja ha svar på.
            </seg>
          </u>
          <note type="speaker" xml:id="i-4ffb73046d0ac273-0">
            Anf. 172 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-3">
            <seg xml:id="i-0c16dc29fe416ca3-0">
              Fru talman! Nej, det blev majoritet för den motionen. Vi utgick
              från att polisen redan jobbar med handledning. Vi har ingenting
              emot att man gör ett sådant tillkännagivande om det finns en kunskap
              om att det inte är på det sättet. Självklart är det bra om polisen
              får en handledning och ett bra ledarskap på olika sätt, att man
              har utvecklingssamtal eller handledningssamtal eller vad det nu
              är. Hur det ska se ut har vi inte funderat vidare på, men det
              får man naturligtvis titta på.
            </seg>
            <seg xml:id="i-5eef64c458d5a5a6-0">
              När det gäller den andra frågan, klagomål mot polisen, tror jag
              faktiskt att det utvecklas mer och mer att polismyndigheterna
              skaffar hemsidor där det finns möjlighet att komma i kontakt med
              polisen och framföra synpunkter.
            </seg>
            <seg xml:id="i-1f7d1f19ba1a0faa-0">
              Det handlar naturligtvis alltid om ett bemötande från myndigheter.
              Vare sig det är polisen eller socialtjänsten tycker jag att jag
              alltid som medborgare, om jag framför någonting eller har ett
              klagomål, ändå ska få bli bemött i den frågan. Det kan man jobba
              med på olika sätt. Jag tycker inte att det behöver vara föremål
              för tillkännagivande från riksdagen, och det är någonting som
              gäller samtliga myndigheter, inte bara polisen. Jag tror att man
              ska jobba vidare med möjligheten att komma i kontakt på ett annat
              sätt med polisen, via hemsida eller vad det nu kan vara.
            </seg>
          </u>
          <note type="speaker" xml:id="i-70baf171d690c199-0">
            Anf. 173 HILLEVI ENGSTRÖM (m) replik:
          </note>
          <u who="hillevi_engstrom_306ee4" xml:id="i-ff99e6a29f6dc2c1-6">
            <seg xml:id="i-26cb45055e6b9fca-0">
              Fru talman! Man kan göra det på många olika sätt. Det som kännetecknar
              polisen är att man gör på väldigt olika sätt. Bara inom Helsingfors,
              som är en polismyndighet, gör man på väldigt olika sätt på de
              olika distrikten. Det är det vi vill komma till rätta med genom
              att försöka få en större likformighet och ett professionellt bemötande
              överallt.
            </seg>
            <seg xml:id="i-c234e6838366b430-0">
              Jag har en fråga till om något som vi i alliansen är överens
              om. Det gäller omhändertagandet av berusade personer. Där vill
              vi att man ska kunna göra ett utandningsprov för att mäta alkoholhalten
              dels för att skydda den enskilde, som Peter Althin var inne på,
              dels för att kunna ge människor vård och behandling i stället
              för att vi riskerar att någon till och med avlider på grund av
              kraftig alkoholförgiftning eller andra sjukdomar. Det har pågått
              en diskussion under många år kring den frågan, men det har inte
              hänt någonting. Jag tycker att det är märkligt att den frågan
              ska dras i en sådan långbänk. Där kanske Margareta kan berätta
              lite mer hur man resonerar. Vi menar att det är viktigt att man
              kommer till skott.
            </seg>
            <seg xml:id="i-76f5462e9570cf9e-0">
              Det finns också en del indikationer som visar på att polisen
              använder den här lagstiftningen som något slags slaskparagraf.
              Har man inte skäl att gripa eller omhänderta någon på något annat
              sätt kan man använda sig av lagen om omhändertagande av berusade
              personer. Det är inte alls särskilt bra.
            </seg>
          </u>
          <note type="speaker" xml:id="i-9d0e2faf5111da8d-0">
            Anf. 174 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-4">
            <seg xml:id="i-284a6424afc536a7-0">
              Fru talman! Det är naturligtvis inte bra om man tillämpar lagen
              på det sätt som Hillevi Engström beskriver. Nu är jag ytterst
              rädd för att generalisera och säga att de gör på det sättet, och
              så får man en uppfattning om att så beter sig alla poliser. Jag
              tror inte att det är så.
            </seg>
            <seg xml:id="i-364e58ecb70a1d72-0">
              Till själva sakfrågan: Det är också en sådan fråga som man nu
              tittar på. Det ges inte möjlighet att kräva eller ta alkoholutandningsprov.
              Den frågan bereds nu. Nu har inte Hillevi Engström någon replikrätt
              kvar, men vad tycker Hillevi Engström om jag skulle säga: Ja,
              så här gör vi? Ska vi inte titta på vilka bestämmelser som ska
              gälla, när det ska vara möjligt och vilka som ska få göra det?
              Tycker inte ni från alliansen eller Hillevi Engström att det är
              viktigt att man faktiskt utreder frågan och kommer med ett förslag
              i den riktningen? Sedan kan jag tycka att vi ska få det, men hur
              det ska fungera och hur det ska vara konstruerat tycker jag ändå
              att man ska utreda.
            </seg>
          </u>
          <note type="speaker" xml:id="i-7f8387019fef900e-0">
            Anf. 175 TORKILD STRANDBERG (fp) replik:
          </note>
          <u who="torkild_strandberg_dcd866" xml:id="i-06876a0fec04b335-3">
            <seg xml:id="i-afa1582912133fa9-0">
              Fru talman! Jag skulle vilja ställa tre korta frågor.
            </seg>
            <seg xml:id="i-a5d9d0dc1a6df0ef-0">
              Över hundra polisstationer är nedlagda sedan 1994, sju under
              de senaste två åren bara i Västernorrlands län, och nedläggningarna
              fortsätter. Jag skulle vilja ha en synpunkt från Margareta Persson
              på det.
            </seg>
            <seg xml:id="i-144768782d6446c0-0">
              Allting utreds, allting är på gång, allting ska hända. Målsättningar
              och funderingar kring den orimligt låga uppklaringsprocenten har
              Margareta Persson några sådana? Det måste väl ändå vara en av
              polisens huvuduppgifter. Vad är Margareta Perssons reflexion kring
              att polisen uppklarar så få brott?
            </seg>
            <seg xml:id="i-6df5d4b01c7e96a5-0">
              Margareta Persson sade i sitt anförande att möjligheterna att
              anställa experter inom polisen har ökat. Det tycker jag är utmärkt
              och bra. Vilka åtgärder tänker ni vidta för att detta ska kunna
              bli verklighet? Man tvingas i dag göra mycket kraftfulla besparingar
              i polismyndigheterna bara för att ha möjlighet att anställa dem
              som utexamineras från Polishögskolan. Nu ska vi anställa experter
              också. Det är utmärkt, men hur ska det rent praktiskt och ekonomiskt
              gå till?
            </seg>
          </u>
          <note type="speaker" xml:id="i-bc78f77ce1eab027-0">
            Anf. 176 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-5">
            <seg xml:id="i-b5a6b1206dfbf44d-0">
              Fru talman! Nedlagda polisstationer blir det alldeles riktigt,
              för man tittar naturligtvis över vad man har för kostnader för
              olika slag av verksamhet. Det är naturligtvis kostsamt att ha
              lokaler som inte används i full utsträckning. Man kanske har personal
              där det är väldigt få besök. Samtidigt har man från polisen sagt
              jag vet inte hur man har klarat ut det på olika håll i landet
              att man har lagt ned polisstationer därför att man ska öka närvaron
              av poliser ute i kommunerna på ett helt annat sätt. Man ska inte
              sitta inne på någon polisstation där det kan komma ett besök kanske
              några gånger i veckan.
            </seg>
            <seg xml:id="i-a5b4e7be433e9972-0">
              Det händer saker och ting också när man förhandlar. Man har naturligtvis
              kontakter med kommunerna där man har samlokaliserat och fortfarande
              har en polisstation men kanske inte en egen polisstation. Man
              gör på allehanda sätt för att vara närvarande. I min kommun öppnar
              man en polisstation igen därför att man har insett att det är
              bra att den finns.
            </seg>
            <seg xml:id="i-64cf692fec0a21e5-0">
              Vad gäller uppklaringsprocenten har jag påpekat det som Stefan
              Strömberg, rikspolischefen, redovisade för oss. Man har ett antal
              projekt över hela landet för att klara upp mängdbrottsligheten.
              Man ska ge ett ökat stöd, man ska ta förstahandsuppgifter på ett
              helt annat sätt. När brotten begås under helgen kan man redan
              på fredag natt eller lördag påbörja en förundersökning i olika
              frågor. Man har också olika datorstöd för att klara sig. Det hoppas
              jag naturligtvis att man ska kunna göra. Jag är inte polis och
              kan inte de här frågorna, så jag vet inte exakt hur man ska göra.
              Det finns olika metoder att förbättra uppklaringsprocenten.
            </seg>
          </u>
          <note type="speaker" xml:id="i-c1f0f8c41677aa2b-0">
            Anf. 177 TORKILD STRANDBERG (fp) replik:
          </note>
          <u who="torkild_strandberg_dcd866" xml:id="i-06876a0fec04b335-4">
            <seg xml:id="i-137f8d74c98d02d3-0">
              Fru talman! Jag blev så orolig när jag hörde svaren om nedlagda
              polisstationer. Det är samma svar som justitieministern brukar
              ge. Det tycks vara en händelse som sker av sig själv, inte ett
              uttryck för en vilja eller strategi. Vi får ett slängigt svar
              att det är väl bättre att poliser är ute och åker än att de sitter
              på polisstationen eller att det är lika bra att stänga en polisstation
              som ändå är öppen bara ett par timmar under onsdagar. Det brukar
              justitieministern säga. Då lägger man ned stationerna. Man reflekterar
              aldrig över möjligheten att hålla öppet torsdag, fredag och kanske
              måndag. Det är ett alternativ som är fullt möjligt. Man reflekterar
              aldrig över möjligheten att både patrullera och hålla öppet så
              att någon kan gå in och anmäla ett brott.
            </seg>
            <seg xml:id="i-6dddebfd3731c48a-0">
              Allt detta kokar ned till att det finns för få poliser i Sverige
              för att både kunna ha öppet på stationen och vara ute och patrullera,
              och det finns för lite pengar att betala hyror. Det är det som
              Margareta Persson och justitieministern säger, fast på ett annat
              sätt. Det är oroväckande.
            </seg>
            <seg xml:id="i-d6e3f1b591040cbf-0">
              Över hundra polisstationer visar på att det finns en systematik
              i nedläggningarna. Det finns ingen vilja att stå upp för att det
              ska finnas en rätt till polisstationer även i Västernorrlands
              eller Västerbottens län eller på andra ställen. Sju polisstationer
              i ett län med enorma avstånd i Norrland har stängts under två
              år. Det är en systematik och ett oengagemang som är djupt allvarligt.
            </seg>
            <seg xml:id="i-776f701d63a18487-0">
              Jag inser att tiden tog slut, men jag vill gärna påminna om att
              jag vill ha ett svar på hur man ska ha råd med experter när man
              inte ens har råd att anställa de poliser som utexamineras från
              polisskolorna.
            </seg>
          </u>
          <note type="speaker" xml:id="i-f743602c7fcc899b-0">
            Anf. 178 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-6">
            <seg xml:id="i-a38a76985ba951db-0">
              Herr talman! Det är klart att polisstationer kan vara viktiga.
              Det är en symbolfråga. Det är viktigt att de finns där.
            </seg>
            <seg xml:id="i-629bd5376f5df7e4-0">
              Men samtidigt måste man fundera på hur man använder sina resurser
              på bästa möjliga sätt samtidigt som man ska vara tillgänglig och
              andra ska kunna få kontakt med polisen. Det är en balansfråga.
              På sina håll behöver man säkert öppna polisstationerna igen eller
              samarbeta med kommunerna, till exempel samlokalisering i medborgarkontor.
              Det finns många sätt att klara upp det.
            </seg>
            <seg xml:id="i-3aab0ce71a53829d-0">
              Man måste kunna ställa krav på att resurserna utnyttjas på ett
              effektivare sätt. Kakan är inte hur stor som helst.
            </seg>
            <seg xml:id="i-cd0e7e8f52320724-0">
              Jag måste hänvisa till Torkild Strandbergs anförande där han
              pratade om att det finns 0,047 poliser per kvadratkilometer i
              Jämtland eller vad det var. Men hur mycket resurser kan alliansen
              tillsätta för att klara av både fler polisstationer, fler poliser
              ute på gatorna, fler som utreder samt fler som finns utplacerade
              dagar, nätter och helger? Så räcker inte resurserna till. Det
              måste man väl inse. Det måste finnas krav på att mer effektivt
              utnyttja de resurser som finns.
            </seg>
            <seg xml:id="i-5373c0b4f3e86c05-0">
              Sedan var det frågan om specialister. Jag sade i mitt anförande
              att man inser att det inte går att få hur mycket resurser som
              helst. Men låsningen vid att det ska finnas ett antal poliser
              vid en viss tidpunkt eller ett visst årtal gör att Rikspolisstyrelsen
              och andra blir bundna. Det minskar möjligheten att anställa de
              personer som behövs för att klara uppgiften. Det är väl det som
              är det viktiga.
            </seg>
          </u>
          <note type="speaker" xml:id="i-69334ab2d51eb2b9-0">
            Anf. 179 PETER ALTHIN (kd) replik:
          </note>
          <u who="peter_althin_598452" xml:id="i-b27135a649011b05-1">
            <seg xml:id="i-172e2fe1808ad610-0">
              Herr talman! Jag brukar inte begära replik. Jag tycker att jag
              säger det jag vill när jag håller mitt anförande. Men när jag
              blir direkt angripen på ett för Socialdemokraterna vanligt arrogant
              sätt kan jag inte låta bli att begära replik.
            </seg>
            <seg xml:id="i-87cf1c112412d147-0">
              Vi har, herr talman, en mycket hög arbetslöshet i Sverige. Det
              finns ungefär 1,3 miljoner polisanmälda brott. Jag vet inte hur
              många det var 1994 när ni tog över makten, men de låg på en betydligt
              lägre nivå. Av dessa brott klaras ca 15 % upp, det vill säga 85
              % klaras inte upp. Man får ingen gärningsman till brottet.
            </seg>
            <seg xml:id="i-970105e34f865126-0">
              Tillgängligheten av polisen är dålig. Försök själv, Margareta
              Persson, att få tag på en polis i en akut situation. Jag har själv
              gjort det. Jag hamnade i en biljardsituation där jag skickades
              fram och tillbaka innan jag blev så förbannad att jag ringde upp
              krimjouren för att få kontakt med någon. Det är få poliser ute
              på stan som har en dämpande effekt.
            </seg>
            <seg xml:id="i-69be4979edb4b7dd-0">
              När jag försöker att muntra upp anförandet lite med att säga
              att det möjligen går att hitta en polis på 7-Eleven, vilket hänför
              sig till ett ärende jag har haft, har Margareta Persson fräckheten
              att säga att medborgarna saknar förtroende för Kristdemokraterna.
              Vem är det som har ansvaret för att situationen ser ut som den
              gör i dag? Det är Socialdemokraterna. Min första fråga till Margareta
              Persson är om du är nöjd med situationen såsom jag sakligt har
              beskrivit den. Är du nöjd med detta? Är du nöjd med den stora
              polisanmälda brottsligheten? Är du nöjd med otillgängligheten
              av poliser och svårigheten att få tag på en polis när man behöver
              en? Är du nöjd med att det är så få brott som klaras upp? Ansvaret
              är ditt och ditt partis.
            </seg>
          </u>
          <note type="speaker" xml:id="i-e0a827d489d0149a-0">
            Anf. 180 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-7">
            <seg xml:id="i-48371e39310e2ca2-0">
              Herr talman! Vi kanske inte ska prata om hur man uttalar sig
              från talarstolen, arrogans och annat. Det går att också tillskrivas
              andra som uppträder i talarstolen.
            </seg>
            <seg xml:id="i-43d2fb02b3d8525e-0">
              Naturligtvis är vi inte nöjda med att uppklaringsprocenten är
              så dålig. Därför har vi vidtagit åtgärder för att förbättra den
              delen, men naturligtvis är vi inte nöjda. Men det är inte så enkelt
              som att säga att 85 % inte klaras upp. Det beror på vilket brott
              man talar om. Mängdbrottsligheten är svårare att klara av, men
              våldsbrott och annat har en högre uppklaringsprocent.
            </seg>
            <seg xml:id="i-568c8ac38e6edff4-0">
              Det är självklart att man ska få kontakt med polisen. Men Peter
              Althin generaliserar från talarstolen och säger att man aldrig
              kommer fram. Polisen svarar över huvud taget inte. Det kan vara
              ett roligt sätt att beskriva hur man kan träffa poliser, men det
              är föraktfullt uttalat. Många poliser gör ett bra jobb, och de
              arbetar intensivt för att klara upp brottslighet och komma i kontakt
              med allmänheten på olika sätt. Ni får sluta upp med att generalisera
              och svartmåla så mycket som ni gör.
            </seg>
          </u>
          <note type="speaker" xml:id="i-f8119a20df4d9ad8-0">
            Anf. 181 PETER ALTHIN (kd) replik:
          </note>
          <u who="peter_althin_598452" xml:id="i-b27135a649011b05-2">
            <seg xml:id="i-ac827d4c55da523c-0">
              Herr talman! Det är ett märkligt sätt att replikera. Man skjuter
              över ansvaret på oppositionen. Vi har inte ansvaret, men nu ska
              allt fungera.
            </seg>
            <seg xml:id="i-a3464f1a4a7eec11-0">
              Jag är inte föraktfull. Jag har mycket kontakt med polisen. Jag
              har under min mera aktiva karriär som advokat försvarat fler poliser
              än någon annan har gjort under senare tid. Jag är inte alls föraktfull.
              Men när jag nämner procentsatsen 85 % är det fråga om snittet.
              Jag kunde ha nämnt något område där uppklaringsprocenten är 1.
              Men jag har använt snittet. Sedan finns det andra områden som
              är hyggligt bättre.
            </seg>
            <seg xml:id="i-68fe0db6970f1608-0">
              Jag ska ta upp en annan fråga och hoppas att vi kan föra en debatt
              på en hyggligare nivå utan arroganta uttalanden. Jag nämnde från
              talarstolen en reservation om att personer som omhändertas enligt
              LOB ska få tillåtelse att på begäran få göra ett alkoholtest.
              Nu har jag blivit uppmärksammad på att det har funnits en departementspromemoria
              Omhändertagande av berusade personer enligt LOB , s. 35 i betänkandet,
              Ds 2001:31. Margareta Persson kanske kan berätta för mig om detta
              innebär att man gjorde något redan 2001, alltså för fem år sedan.
              Om det är fallet är det konstigt att frågan fortfarande tuggas
              runt utan att komma fram till ett resultat. I övrigt kan väl Margareta
              Persson inte tycka att det är fel som idé att de som omhändertas
              också på begäran kan få göra ett alkoholtest?
            </seg>
          </u>
          <note type="speaker" xml:id="i-ee283caed23f06fe-0">
            Anf. 182 MARGARETA PERSSON (s) replik:
          </note>
          <u who="margareta_persson_860680" xml:id="i-b2db3bdcf74adb98-8">
            <seg xml:id="i-c6c878f88f44a849-0">
              Herr talman! På den sista frågan har jag redan svarat att jag
              tycker att man ska få göra ett sådant test. Jag avvaktar naturligtvis
              vad förslaget från regeringen kommer att innehålla med anledning
              av de utredningar som bereds inom departementet nu.
            </seg>
            <seg xml:id="i-0d0a71637293f2e0-0">
              Jag skjuter inte över några problem. Man kan inte alltid vara
              nöjd, och mer saker behöver göras. Men man behöver inte svartmåla
              verksamheten, så som det ibland görs från talarstolen, när det
              gäller utvecklingen, vad som görs och vilka initiativ som har
              tagits. Man ska ta till sig dem.
            </seg>
            <seg xml:id="i-c05b77823b9341b3-0">
              Jag är inte nöjd, och det kan göras mer för att bekämpa brottsligheten.
            </seg>
          </u>
          <note type="speaker" xml:id="i-08ce3abfbb86e0c4-0">
            Anf. 183 JOHNNY GYLLING (kd):
          </note>
          <u who="johnny_gylling_252152" xml:id="i-3dda159b5ff49b8e-0">
            <seg xml:id="i-4ee9ae0aaf8bc97d-0">
              Herr talman! Jag vill tala för min motion Ju341 om polisens evenemangskostnader.
              Min partikamrat i justitieutskottet Peter Althin har reserverat
              sig i den frågan i reservation 11.
            </seg>
            <seg xml:id="i-1262ffe2b7651642-0">
              Jag har aldrig sett någon rubrik som lyder Bilrelaterad brottslighet.
              Däremot ser jag ofta begreppet mc-relaterad brottslighet i tidningarna.
              Det här är bara ett exempel på ett slags fördom, ett slags negativ
              bild som skapas gentemot de motorintresserade människorna i Sverige.
            </seg>
            <seg xml:id="i-129a9c62865699b0-0">
              Sverige är ett av världens motorcykeltätaste land. Vi har över
              250 000 motorcyklar. Vi har stora mc-träffar. En av dem heter
              Swedish Bikemeet och hålls varje år i High Chaparral mitt i Småland.
              Andra exempel är Harley-Davidson-klubbens internationella träffar.
              Dessa träffar kan ha mellan 10 000 och 15 000 personer, och ofta
              går det väldigt lugnt till. Man kan i en medelstor svensk stad
              i måndagstidningen läsa om betydligt större våldshandlingar än
              i samband med sådana här mc-träffar. Men det har skapats en bild
              av att det är någonting otrevligt.
            </seg>
            <seg xml:id="i-54d9622c17efdb35-0">
              För några år sedan tog polisen ungefär 100 000 kr i bevakningskostnader
              för en sådan här stor mc-träff. Det kan man väl anse rimligt,
              för det behövs ju en viss säkerhet.
            </seg>
            <seg xml:id="i-fb2c4d41c7c0be85-0">
              Sedan några år tillbaka har Rikspolisstyrelsen en så kallad ny
              strategi för att behandla det man kallar mc-gäng. Det handlar
              främst om den grupp av motorcyklister som ingår i begreppet enprocentare.
              Det ska föreställa de kriminella motorcyklisterna. I verkligheten
              kanske det rör sig om en promille.
            </seg>
            <seg xml:id="i-025ed9eae26923a6-0">
              Plötsligt höjde polisen kostnaderna till 1,8 miljoner för att
              bevaka detta evenemang. Det säger sig självt att det inte går
              ihop. Dessutom fick man ett sent besked om det på Swedish Bikemeet,
              som jag nämnde. I år är denna mc-träff inställd och flyttad till
              Danmark. Sverige går miste om ganska mycket intäkter, turism och
              rykte.
            </seg>
            <seg xml:id="i-70a380de5f6b3096-0">
              Man kan då, som jag har gjort i min motion, jämföra dessa träffar
              med idrottsevenemang, som i många fall är befriade från bevakningskostnader
              de är åtminstone väldigt låga. Vad jag begär i min motion är att
              det ska vara lika villkor om man har ett motorevenemang eller
              ett idrottsevenemang. Det ska vara förutsättningar som i god tid
              meddelas den som ansöker om tillstånd. Jag begär också att det
              ska ske en uppföljning av Rikspolisstyrelsens kostnader för sådana
              här evenemang.
            </seg>
            <seg xml:id="i-c312729718562478-0">
              Arrangörerna av Swedish Bikemeet överklagade polisens höga kostnader
              till länsrätten, och polisen har fått bakläxa. Länsrätten har
              skrivit ned kostnaderna väldigt mycket och meddelat polisen: Om
              ni anser att det finns kriminella mc-gäng får ni bevaka dem på
              andras bekostnad, det vill säga skattebetalarnas bekostnad, och
              inte arrangörernas. Nu har polisen i sin tur överklagat detta,
              och därför kanske det är lika bra att utskottet har lugnat sig
              i sina uttalanden tills vi vet hur fortsättningen blir.
            </seg>
            <seg xml:id="i-2bb95d455f57b47a-0">
              Det bästa hade förstås varit om utskottet hade tillstyrkt motionen.
              Men det här blir en följetong som jag hoppas att utskottet kommer
              att bevaka.
            </seg>
          </u>
          <note xml:id="i-90bac5ea56c6ec8b-3">
            Överläggningen var härmed avslutad.
          </note>
          <note xml:id="i-8471ee9e9022decd-0">
            13 § Rikspolisstyrelsens styrning av polismyndigheterna
          </note>
          <note xml:id="i-3b6b218a8dfff553-4">
            Föredrogs
          </note>
          <note type="speaker" xml:id="i-4e2051e9513d5c76-0">
            Anf. 184 JOHAN PEHRSON (fp):
          </note>
          <u who="johan_pehrson_abbeca" xml:id="i-6b60adcb8bfa20a1-0">
            <seg xml:id="i-d7881165863ac027-0">
              Herr talman! De har egentligen ingen reell möjlighet att få reda
              på den totala sanningen. Det är Gunnar Thuns uttalande han är
              chef på Helsingforsspolisens forsknings- och utvecklingsenhet
              när han går igenom hur målstyrningen och uppföljningen av polisens
              verksamhet går till.
            </seg>
            <seg xml:id="i-79169eedbedd92b2-0">
              I somras redovisades det hur polisledningarna här och där dribblar
              med att redovisa hur man uppnår målen. Det visade sig att polisen
              i Helsingfors till exempel misslyckades med 9 av 16 uppsatta mål,
              men detta redovisades inte.
            </seg>
            <seg xml:id="i-bc8713c03e782457-0">
              Gunnar Thun borde veta, för han är chef för utvecklingen av svensk
              polis, chef för forsknings- och utvecklingsenheten. Han berättar
              i samband med detta: Detta leder till att beslutsfattare får en
              glättad, skev bild av hur verkligheten ser ut. Det är väldigt
              allvarligt att få höra detta från en ansvarig på vår största myndighet
              i Helsingforss län när det gäller svensk polis.
            </seg>
            <seg xml:id="i-87c1630309493f67-0">
              Den här debatten handlar om hur polisen styrs och hur vi använder
              de resurser som finns redan i dag, vilket ansvar vi tar som politiska
              ledare, folkvalda, när vi utser regering och när vi utser rikspolisstyrelse.
              Det är ingen annan än vi som gör detta. Då har vi olika synpunkter.
              Vi betraktar verkligheten från olika håll. Det finns en dynamik
              där oppositionen gärna vill se glaset som halvtomt, medan majoriteten
              gärna vill se det som halvfullt.
            </seg>
            <seg xml:id="i-916af2df38f4df6e-0">
              Det är då intressant när vi får en framställan från Riksrevisionen,
              att en oberoende myndighet kommer fram med förslag och rätt mycket
              synpunkter på hur vi sköter svensk polis härifrån. Det är en förödande
              kritik av hur det har sett ut de senaste tio åren. Man är tydlig
              med att vi har olika roller. Vi stiftar lagar och fastställer
              budget där har vi det totala ansvaret. Regeringen, som majoriteten
              här inne har utsett, är den som leder den dagliga verksamheten,
              som styr över polisen. Men här framgår att den inte gör det. Det
              är rena fria timmen man får göra nästan vad man vill. Det har
              skett en väldigt dålig kontroll.
            </seg>
            <seg xml:id="i-c2a4051fc9671085-0">
              Då kan man säga så här om man upptäcker det: Det där ska vi rätta
              till nu. Men det har kommit rapporter, utredningar, skrivelser,
              dokument, avhandlingar och framställningar i tolv års tid. Sedan
              har de s-märkta justitieministrarna och de vice justitieministrarna
              i v och mp sagt så här: Vi ska åtgärda det här, vi är på gång
              och vi ska ta tag i det här nu. Tror ni inte på det här förändringsarbetet?
            </seg>
            <seg xml:id="i-c9f89be3411ccbef-0">
              Ja, men vad menade ni när ni sade så sist och det inte blev någonting?
              Nu står vi här igen med en situation där polisen gör, vill jag
              understryka, ett fantastiskt bra jobb på många områden men där
              kurvorna går åt fel håll när det gäller utvecklingen av grov brottslighet,
              inte går uppåt när det gäller uppklaring. Den polisiära närvaron
              handlade den förra debatten om. Det är saker som visar att polisen
              inte får den styrning som polisen förtjänar, och som medborgarna
              i vårt land så väl förtjänar. Det är ju vi som har ansvaret. Vi
              sitter här. Jag står här, och ni sitter här det är vi och ingen
              annan som har detta ansvar.
            </seg>
            <seg xml:id="i-c14c8dfebd460204-0">
              Jag vill peka på att jag tycker att majoriteten, Socialdemokraterna,
              Vänsterpartiet och Miljöpartiet, avfärdar denna framställan väldigt
              enkelt när de säger att nu är det på gång därför att rikspolischefen
              har varit i utskottet och berättat vad som pågår. Då är ni nöjda.
              Ja, men det gjorde rikspolischefen efter den förra avhandlingen
              och efter den förra redovisningen. Det har han gjort alla gånger.
              Varför ska det bli bättre nu?
            </seg>
            <seg xml:id="i-6233b587ee534638-0">
              Det finns ett ansvar för oss att agera och ta krafttag i detta,
              för det är ingen annan som gör det. Det är vi som är folkvalda.
              Skyll inte ifrån er! Peka inte på någon annans ansvar! Det är
              bara vårt ansvar, ytterst.
            </seg>
            <seg xml:id="i-9d28d097a072acb4-0">
              Vi ser ett antal problem och utmaningar som vi från Folkpartiet
              vill adressera.
            </seg>
            <seg xml:id="i-c6ed23fc844ceb66-0">
              Det är organisationen. Vi måste se om det är en effektiv organisation.
              Låt mig ta ett exempel.
            </seg>
            <seg xml:id="i-b81bd7590eae6671-0">
              Jag var i Norrbotten och Västerbotten nyligen, och det blir lite
              konstigt när vi sitter där och pratar med polisledningen om hur
              vi ska öka samarbetet med Finland. Det är bra jag är för ett kraftigt
              förstärkt nordiskt samarbete för att bekämpa brottslighet. Men
              när man sedan frågar hur det går med grannmyndigheten, den svenska
              myndigheten, börjar de skruva på sig: Ja, det är jättesvårt, för
              det är ju så starka gränser här. Det låter ju inte klokt! Ska
              vi samarbeta mer med finländsk polis i norra Sverige än med den
              svenska polismyndigheten söderut, i samma nation, samma polislag?
            </seg>
            <seg xml:id="i-82a16b1ee180a3bf-0">
              Polisorganisationen måste adresseras i ett samlat grepp. Det
              är 30 år sedan som vi hade en riktigt bra samlad parlamentarisk
              utredning om vart svensk polis ska gå. Sedan dess har det gjorts
              mängder av reformer. En del har gått in, som närpoliser, för att
              sedan gå ut. Detta är enormt kortsiktiga reformer som har varit
              väldigt slagordsmässiga och inte har fått effekt reellt på organisationen.
            </seg>
            <seg xml:id="i-a5110e97b8024a79-0">
              Nu är det ett läge där vi måste avgränsa polisens verksamhet.
              Vi måste se vad väktare kan göra, vad andra myndigheter kan göra
              för att bekämpa brott, och ta ett bra sådant grepp. Det kan sluta
              med en enmyndighet. Det kan också sluta med sex eller åtta myndigheter,
              eller att vi behåller det som det är nu. Men vi måste ta detta
              på allvar.
            </seg>
            <seg xml:id="i-bed88227c071114d-0">
              Det pekar också Riksrevisionen på. Man måste ta ett grepp om
              organisationsfrågan. Man kan inte blunda och stoppa huvudet i
              sanden som regeringen har valt att göra. Jag kan notera att majoriteten
              också är nöjd såsom det är.
            </seg>
            <seg xml:id="i-8e95469e45027504-0">
              Den ekonomiska styrningen är också väldigt viktig. Den får inte
              vara så kortsiktig och så strukturellt underfinansierad. Man vill
              och säger att man får anställa experter, och man får utveckla
              verksamheten. Men vi vet att det är väldigt svårt.
            </seg>
            <seg xml:id="i-a9100a21f3fcc937-0">
              Just nu går alla pengar åt till att göra sig av med äldre poliser,
              lokaler och civilanställda. Det gör man inte så mycket därför
              att man vill. Det är heller ingen här som tycker att det är bra.
              Men man måste anställa de nyutbildade poliserna. Det är vi alla
              överens om är jätteviktigt.
            </seg>
            <seg xml:id="i-225ceebade4940e8-0">
              Den strukturella underfinansieringen måste upphöra. Det är vårt
              ansvar. Det är bättre att vi stänger retorikgapet mellan verklighet
              och det som vi önskar.
            </seg>
            <seg xml:id="i-80004fabcb173096-0">
              Jag tycker dock att man ska ta fasta på att de ekonomiska styrmedlen
              faktiskt fungerar. Det regeringen har gjort med öronmärkta pengar
              för kampen mot människohandel har haft en effekt. Vad är lärdomen
              av detta? Lärdomen är att en politisk viljeinriktning från denna
              kammare påverkar polisens verksamhet.
            </seg>
            <seg xml:id="i-38e5f01c75269e5d-0">
              Man säger: Nu ska det vara så många miljoner till kampen mot
              människohandeln, eftersom man tycker att det är prioriterat. Jag
              har inte hört någon som varit emot det. Vi är överens, och det
              har blivit ett resultat.
            </seg>
            <seg xml:id="i-9577c468c0c6001c-0">
              Folkpartiet liberalerna säger: Då går vi vidare och pekar kanske
              på ytterligare några saker som vi kan prioritera. Vi har sagt
              att man ska anslå särskilda medel till att bekämpa grov organiserad
              brottslighet. Det hade vi i vårt budgetalternativ för det här
              året. Tyvärr blev det nedröstat.
            </seg>
            <seg xml:id="i-9fdac5fc26580bb8-0">
              Samma sak är det med att motverka ungas kriminalitet. Det är
              ett verkligt förebyggande arbete för att få färre unga på Kumla
              i fortsättningen genom att man avbryter tidigt. Polisen kan jobba
              förebyggande, inte minst mot narkotikabrottslighet.
            </seg>
            <seg xml:id="i-cc9d1e15ed38483e-0">
              Man måste titta på ledarskapet. Det är bra med målstyrning. Vi
              ser nu något som man hyllar här från majoriteten. Jag gissar att
              socialdemokratiska företrädare kommer att hylla den ökade målstyrningen.
              Den är inte oproblematisk. Just nu håller den på att bli så detaljerad.
            </seg>
            <seg xml:id="i-1ddc31d6dfa9d1db-0">
              Att leda polisverksamhet handlar ytterst om förtroende och inte
              om att springa och uppfylla särskilda mål i detalj. Man måste
              säga: Du är polischef. Du är ansvarig. Du har fem år på dig att
              se till att minska brottsligheten. Det går inte att sitta från
              centralt RPS-håll och tala om: Nu ska du ha så många alkoholbrott,
              och exakt så många ordningsböter.
            </seg>
            <seg xml:id="i-eaf2bb40590870d9-0">
              Vi vet att det förebyggande arbetet är det viktigaste. Det går
              inte alltid att mäta, i varje fall inte från centralt håll. Var
              försiktiga. Det bygger på förtroende. Här tror jag att det kan
              vara ett problem.
            </seg>
            <seg xml:id="i-71ac66b3a21b0756-0">
              Det gäller inte minst det jag började att tala om, när nu den
              statistik som används förfuskas på ett sådant sätt som det har
              gjorts enligt ansvarig polis på Helsingforssmyndigheten. Ledarskapet
              är viktigt.
            </seg>
            <seg xml:id="i-660e7b10973994b7-0">
              Jag kommer då in på frågan om utnämningar. Det är ganska allvarligt.
              Att styra en polisverksamhet handlar om en bra chef och en bra
              ledare som kan entusiasmera och se till att man får bra fart på
              verksamheten.
            </seg>
            <seg xml:id="i-4ab960d5320d8fa4-0">
              Det har kommit flera utredningar på senaste tiden som pekar på
              att man saknar nationella kriterier och tydliga strategier för
              hur man ska utse chefer. Hur kan det vara möjligt? Vill ni i majoriteten
              att det ska vara så?
            </seg>
            <seg xml:id="i-3ec7a7a67eacdee5-0">
              Varför ska man inte veta vad som krävs när man ska utse en ny
              länspolismästare till låt säga Uppsala län, som nu är på gång?
              Varför vet vi inte om vilka kriterier som gäller? Är ni nöjda
              med det? Det är en enormt dålig styrning, tycker jag.
            </seg>
            <seg xml:id="i-489c22a3d950033f-0">
              Herr talman! En annan sak är att det är viktigt att man vet vad
              man håller på med. Det är också bra för polisverksamhet att man
              håller på med forskning. Var finns den strukturella grunden från
              majoriteten att jobba med forskning så att vi får kunskap? Ibland
              borde det vara okontroversiellt.
            </seg>
            <seg xml:id="i-e78c0fd07020060a-0">
              Om man vet att det är bra polisverksamhet och att det fungerar
              ska man uppmuntra det. Men finns det ingen forskning blir det
              i stort sett som Jeopardy på tv. Vad tror vi fungerar bra? Man
              får chansa lite. Ibland blir det rätt, men ibland blir det också
              fel. Det är också ett strukturellt problem som vi måste adressera.
            </seg>
            <seg xml:id="i-cc3f16da7020472c-0">
              Herr talman! Utmaningarna för svensk polis är stora. Det ligger
              ett grundläggande ansvar på denna riksdag att ta det ansvaret.
              Det är vi som utser regering, och det är vi som utser Rikspolisstyrelse
              via regeringen. Regeringen utser sina chefer. Om inte vi bestämmer
              hur det ska vara kommer det fortsätta att komma rapporter nästa
              år och nästa år, och så hoppas man att det blir bättre då genom
              några åtgärder.
            </seg>
            <seg xml:id="i-ab869856d4dd9cf0-0">
              Den långsiktiga politiska styrningen måste uppgraderas. Där har
              man tyvärr abdikerat från den nuvarande majoriteten. Det har visat
              sig i ett antal avhandlingar, utredningar och rapporter. Nu lovar
              man att det ska bli bättre. Men det finns tyvärr ingenting som
              talar för det.
            </seg>
          </u>
          <note xml:id="i-c4fa1158abd3f5a9-0">
            Herr talman! Jag yrkar bifall till reservationerna 1 och 3.
          </note>
          <note type="speaker" xml:id="i-f3ccc88341e54d7c-0">
            Anf. 185 BEATRICE ASK (m):
          </note>
          <u who="beatrice_ask_00e90e" xml:id="i-af7a84955530242c-0">
            <seg xml:id="i-64bf8fa9ca962106-0">
              Herr talman! Riksrevisionens granskning av Rikspolisstyrelsens
              styrning av polismyndigheterna är ett ärende som både i sak och
              som principiell fråga måste tas på stort allvar här i riksdagen.
              I sin framställning till riksdagen skriver Riksrevisionen: Rikspolisstyrelsen
              har inte levt upp till sitt ansvar att styra polismyndigheterna.
              Den bristande styrningen har bidragit till att polismyndigheterna
              inte getts incitament att prestera bra resultat.
            </seg>
            <seg xml:id="i-9774ea42d315b7d1-0">
              Underlaget till denna svidande kritik finns i Riksrevisionens
              rapport som är ganska omfattande. För att åstadkomma förbättringar
              lämnar revisorerna två förslag. Dels vill man att regeringen ska
              ändra målstrukturen och återrapporteringskraven för polisen, dels
              föreslår man att regeringen ska ta initiativ till en översyn av
              formerna för styrning av polisväsendet. Riksdagen föreslås göra
              två tillkännagivanden på de punkterna.
            </seg>
            <seg xml:id="i-079d6c4334e11150-0">
              Herr talman! Jag har vad jag vet aldrig varit medlem i en socialdemokratisk
              förening. Men jag har varit och är medlem i ganska många andra
              föreningar, vilket förmodligen de flesta som lyssnar på debatten
              också är. På årsmötena och ibland vid andra tillfällen brukar
              revisorerna komma med berättelser och förslag. Det är alltid bland
              de viktigaste punkterna man avhandlar. Synpunkter och förslag
              från revisorerna tas på största allvar. Jag har aldrig, aldrig
              någonsin varit med om att avslå kritik eller förslag från revisorer.
              Hela poängen med revision är ju att granska att verksamheten följer
              regler och att lämna förslag så att beslut ska genomföras och
              ordnas på bästa vis.
            </seg>
            <seg xml:id="i-59a8b6f3fc4646d2-0">
              Så icke i Sveriges riksdag. Här kommer riksrevisorerna och Riksrevisionen
              med en framställning. Vad gör ni socialdemokrater, vänsterpartister
              och miljöpartister? Jo, ni föreslår avslag på revisorernas förslag.
              Vad som behöver göras är redan gjort. Makten ska inte kritiseras.
              Det är en uppvisning i maktens arrogans som känns väldigt unken.
            </seg>
            <seg xml:id="i-dbb164a0892893e1-0">
              Jag har funderat lite på hur ni socialdemokrater hade agerat
              om ledningen i något av våra börsnoterade företag hade låtit meddela
              att man struntar i vad revisorerna säger, eftersom man ordnar
              verksamheten så bra ändå. Jag är övertygad om att det då hade
              varit ett helt annat ljud i skällan.
            </seg>
            <seg xml:id="i-ee8ee1194db2e9bc-0">
              Att ett och annat gjorts inom Rikspolisstyrelsen är korrekt.
              Men vad det handlar om enligt oss moderater och flera andra är
              att riksdagen måste markera att vi förväntar oss att regeringen
              och myndigheterna fullt ut tar kritiken på allvar. Det är också
              därför som jag yrkar bifall till reservation 1.
            </seg>
            <seg xml:id="i-28f2a39c6bf72ffd-0">
              Jag vill också ställa några frågor till Joe Frans som är företrädare
              för Socialdemokraterna och regeringen i den här debatten. Hur
              ska man tolka Socialdemokraternas avslagsförslag? Har ni förtroende
              för Riksrevisionen, rapporten och för en enig styrelse? Om ni
              har det, tillhör det den socialdemokratiska vanan att man ändå
              struntar i synpunkterna?
            </seg>
            <seg xml:id="i-a4b2cec9f8e39c53-0">
              Herr talman! De brister Riksrevisionen rapporterar till kammaren
              om är alarmerande. Rikspolisstyrelsen har inte förmått implementera
              de beslut riksdag och regering tagit till poliser runtom i landet.
              De instrument Rikspolisstyrelsen har till sitt förfogande har
              inte använts, och uppföljningen av resultaten har saknat konsekvens
              och systematik.
            </seg>
            <seg xml:id="i-415a299f8d483e3d-0">
              Jag har varit ledamot i Rikspolisstyrelsens styrelse sedan 2003
              och måste konstatera att det nog ligger väldigt mycket i den kritik
              som lämnas. Det har också lett oss moderater till att föreslå
              en rad åtgärder som gäller ledarskapet inom polisen och inte minst
              myndighetsorganisationen. Nu är en organisationsförändring av
              den centrala myndigheten på väg att genomföras, och det finns
              en vilja att öka effektiviteten. Det är bra, men det kommer väldigt
              sent. Jag har också uppfattat att rikspolischefen sent omsider
              fått extra bränsle och fart av Riksrevisionens rapport, men det
              är långt kvar innan vi får den moderna polisverksamhet Sverige
              så innerligt behöver. Det är viktigt att riksdagen visar att vi
              också ställer oss bakom den kritik och de förslag som Riksrevisionen
              lägger fram.
            </seg>
            <seg xml:id="i-8d3959495f6e6eac-0">
              Det framgår av framställningen att också det ledarskap regeringen
              och justitieministern utövat brustit. Målen som Rikspolisstyrelsen
              ska leva upp till är komplicerade och svåröverskådliga. De är
              för många och överlappar varandra. Detsamma gäller återrapporteringskraven.
              Kort sagt ger regeringens och riksdagens styrning ingen tydlig
              vägledning för polisen, som man skriver. Eller för att säga det
              på ett annat sätt: Eftersom allt prioriteras kan polisen göra
              som de vill. Det gör de också i de 21 olika myndigheterna. Därför
              blir brottsförebyggande arbete bortprioriterat. Därför är polisinsatsernas
              kvalitet olika i olika delar av landet. Medborgarna tillförsäkras
              inte den trygghet vi i riksdagen vill att de ska ha.
            </seg>
            <seg xml:id="i-c496a11a972429f4-0">
              Herr talman! Riksrevisionens styrelse förordar också att för-
              och nackdelar med en enmyndighetsorganisation ska utredas. Det
              är ett klokt förslag. I andra delar av rättsväsendet har vi redan
              gått vägen till en enmyndighetsorganisation för att öka effektiviteten
              och minska onödig byråkrati och administration. Mycket talar för
              att det vore bra också för polisen. Vi moderater har ett sådant
              förslag.
            </seg>
            <seg xml:id="i-9d17d02171d13d42-0">
              Oavsett vad man tror om den saken är det dock naturligtvis viktigt
              att i vart fall utreda för- och nackdelarna med en sådan förändring.
              Det vågar inte Socialdemokraterna. Man avslår även det förslaget.
            </seg>
            <seg xml:id="i-21985c0e3a3ed61f-0">
              Utskottets majoritet påstår dessutom att det inte finns något
              underlag för att Riksrevisionens styrelse har sagt så här. Det
              är ju helt fel! Av denna rapport framgår att Rikspolisstyrelsen
              redan i budgetunderlaget för 20022004 själv föreslog just en enmyndighetsorganisation
              och argumenterade för det. Skälet var att man ville öka effektiviteten
              och bättre nyttja resurserna. Det finns alltså grundläggande argument
              för varför detta är viktigt. Jag tycker att det är rätt naturligt
              att Riksrevisionen säger att man nu måste titta på om dessa fördelar
              finns och vad det finns för nackdelar så att beslutsfattarna har
              ett underlag som är bra. Det är för mig obegripligt att ett sådant
              här förslag inte tillmötesgås.
            </seg>
            <seg xml:id="i-4b3b0c38c6150932-0">
              Vi moderater vill ha en effektiv och modern polisorganisation.
              Vi vill att riksdagens och regeringens beslut om polisverksamheten
              ska genomföras i hela Sverige. Vi vill att medborgarna vare sig
              de bor i Lycksele, Sveg eller Malmö ska kunna lita på att polisen
              klarar sina uppgifter. Just därför bör riksdagen ta Riksrevisionens
              rapport på allvar och säga ja till de förslag som syftar till
              att genomföra förbättringar som är helt nödvändiga för att beslut
              här i riksdagen och i regeringen ska få genomslag och kunna förbättra
              verksamheten i hela polisorganisationen.
            </seg>
          </u>
          <note type="speaker" xml:id="i-ff3769ade5a1fbc8-0">
            Anf. 186 OLLE SANDAHL (kd):
          </note>
          <u who="olle_sandahl_6ef018" xml:id="i-3667b74f22dd23e9-0">
            <seg xml:id="i-8d9b298ca34da369-0">
              Herr talman! Nyss debatterades ett betänkande med namnet Polisfrågor.
              Nu talar vi om ett betänkande under ett annat namn, nämligen Rikspolisstyrelsens
              styrning av polismyndigheterna utan ett avslutande skiljetecken,
              inte ens ett frågetecken.
            </seg>
            <seg xml:id="i-b2e780bbaa0e6fc0-0">
              Polisen satt i fråga hade varit ett lämpligt namn på det betänkande
              vi nu diskuterar. En framställning från Riksrevisionen borde ha
              varit ett gyllene tillfälle för den statsbärande majoritetskartellen
              att sola sig lite och få lite positiv respons efter alla mödosamma
              år av ansvar för att styra Sverige. Det kunde ha varit en bra
              rapport att ta fram i valstugorna. Men ack vad livet kan vara
              svårt! I stället blev rapporten en närmast unikt hård dom mot
              styrningen av svensk polis, detta efter tolv års kontinuerlig
              maktposition.
            </seg>
            <seg xml:id="i-e768c99dc8d58188-0">
              Betänkandet baseras, som tidigare framgått, på en framställning
              av Riksrevisionens styrelse som i sin tur följer av en rapport
              från Riksrevisionen. Här härskar alltså allvar och eftertanke.
              Rapporten och den efterföljande framställningen har blivit av
              närmast historisk dignitet. Revisorerna är extremt tydliga i sin
              kompetenta kritik av Rikspolisstyrelsen. Slutsatserna är glasklart
              formulerade. Jag citerar i likhet med föregående talare följande:
              Rikspolisstyrelsen har inte levt upp till sitt ansvar. Ännu ett
              citat: Olika styrsignaler har utgått från olika enheter inom Rikspolisstyrelsen.
              Raden av citat skulle kunna göras lång.
            </seg>
            <seg xml:id="i-9453955ca29f12c1-0">
              Det framgår dock också att talesättet Som man ropar i skogen
              får man svar har giltighet även när det gäller styrningen av svensk
              polis. Revisionen pekar nämligen på att den exempellösa situationen
              till stor del är en följd av att regeringen är otydlig och motsägelsefull
              i sina krav på polisen. Ett antal av regeringens uppdrag till
              Rikspolisstyrelsen har dessutom hastigt varierat mellan åren.
            </seg>
            <seg xml:id="i-bf7c5d2bc026a429-0">
              Jag stannar här med exempel på regeringens och Rikspolisstyrelsens
              tillkortakommanden. Bilden är tydlig nog.
            </seg>
            <seg xml:id="i-92144da7b43adad2-0">
              Herr talman! Riksrevisionens framställning har inte kommit till
              på lek. Den handlar om en av Sveriges största offentliga verksamheter
              med 23 000 anställda. Verksamheten är av absolut vital betydelse
              för vårt välstånd och för Sverige som rättssamhälle. Att förtroendet
              för polisen enligt många studier inte är i topp har sorgfälligt
              presenterats här i kammaren av och till, så ock i dag. Polisen,
              och därmed samhället, skulle må mycket bättre av ett ökat förtroende.
              Det finns ingen genväg till förtroende. Det måste förtjänas. Riksrevisionen
              föreslår därför riksdagen att kräva ett antal åtgärder för att
              komma till rätta med situationen med framtiden för ögonen. Detta
              finner märkligt nog inget stöd hos majoriteten.
            </seg>
            <seg xml:id="i-b4fab177b329dd2b-0">
              Vi kristdemokrater stöder förslagen. Vi ser ingen genväg. Vi
              vill att regeringens målstruktur ska förenklas och vara konsekvent
              och tydlig. Vi vill att polisen ska återrapportera effekter och
              resultat utöver, eller gärna i stället för, internt konstruerade
              strecklistor. Vi vill se analys av sambandet mellan insats och
              resultat. Vi vill att Rikspolisstyrelsen med budget, föreskrifter
              och incitament strukturerat ska styra och samordna resurser till
              definierade och prioriterade områden. De extremt stora skillnaderna
              i resultat och prestation mellan olika polismyndigheter måste
              analyseras och åtgärdas.
            </seg>
            <seg xml:id="i-f06e1acf7082adf8-0">
              Polisens framgång i sitt viktiga värv, herr talman, kommer dock
              inte att automatiskt inträffa även om det hastigt skulle inrättas
              en ny styrmodell. Såsom av en tillfällighet har Rikspolisstyrelsen
              råkat påbörja förnyelse inom detta området samtidigt med att revisionen
              pågick. Det är bra, men det handlar framför allt om ett tålmodigt,
              konsekvent arbete där en ökad ambition är nödvändig, också när
              det gäller resurser och utveckling av personalens kompetens.
            </seg>
            <seg xml:id="i-0c18c45f640e14b0-0">
              Jag ser det som viktigt att tydligt säga att det avgörande inte
              är polisens utrustning och prylar utan i första hand personal
              och kompetens. Bland annat därför välkomnar och driver vi utvecklingen
              i riktning mot att polisutbildningen ska bli en del av Sveriges
              ordinarie högskolesystem. Detta skulle också öppna för forskning
              och evidensprövning av vetenskap och beprövad erfarenhet för ytterligare
              utveckling av polisen.
            </seg>
            <seg xml:id="i-698a86b2343dc7d8-0">
              Av det jag nu sagt framgår att det är logiskt att stödja Riksrevisionens
              förslag att se över Rikspolisstyrelsens styrning, medelsfördelning
              och tillsyn av polisen. Det är också logiskt att, utan att föregripa
              ett okänt resultat, se över för- och nackdelar av en sammanhållen
              polismyndighet.
            </seg>
          </u>
          <note xml:id="i-aff6d18f86737a92-0">
            Med detta, herr talman, yrkar jag bifall till reservation nr
            1.
          </note>
          <note type="speaker" xml:id="i-7bc6e0718b6370d0-0">
            Anf. 187 JOHAN LINANDER (c):
          </note>
          <u who="johan_linander_ed0b28" xml:id="i-4a6ce106ac008e10-5">
            <seg xml:id="i-4d92ba4cb911914e-0">
              Herr talman! Om man bara läser det betänkande som vi debatterar
              nu kan man ju fundera på varför vi över huvud taget har den här
              debatten. Majoriteten, bestående av socialdemokrater, vänsterpartister
              och miljöpartister, har gjort allt i betänkandet för att släta
              över den kritik som Riksrevisionens eniga styrelse framfört i
              sin framställan till riksdagen.
            </seg>
            <seg xml:id="i-a59cc9f5c3cffe98-0">
              Visst har det skett en del positiva förändringar, åtminstone
              intentioner till positiva förändringar, sedan en ny rikspolischef
              tillsattes. Men styrningen av svensk polis fungerar fortfarande
              inte bra. Det finns inte tydliga mål, och det finns inte ett fungerande
              utvärderingssystem. Det kan väl inte ens socialdemokraterna påstå.
              Men det ska bli intressant att lyssna på Joe Frans och få veta
              om han tycker att det finns fungerande utvärdering, tydliga mål
              och god styrning.
            </seg>
            <seg xml:id="i-113d106a288c0640-0">
              Dessutom vänder sig Riksrevisionens kritik inte bara mot Rikspolisstyrelsen
              utan även mot regeringens styrning. Och där har inte skett någon
              förändring. All kritik mot regeringen kvarstår. Men majoriteten
              i utskottet är inte intresserad av att leverera sådan kritik till
              regeringen. Det gäller att hålla skenet uppe inför valet.
            </seg>
            <seg xml:id="i-82264419641f0c20-0">
              För att åhörarna, höll jag på att säga, men det finns inte så
              många åhörare, men kanske några tittare på webben ska förstå vad
              kritiken innebär tänkte jag bara läsa upp några av rubrikerna
              i Riksrevisionens slutsatser. Det låter ungefär så här.
            </seg>
            <seg xml:id="i-c00aa1d9b5120035-0">
              Det är inte mycket positivt i de slutsatserna, rättare sagt är
              det inget positivt alls. Detta är en historiskt kritisk rapport,
              och Riksrevisionens styrelse tyckte att det här var så allvarligt
              att man enigt, alltså även socialdemokraterna i Riksrevisionens
              styrelse, valde att gå fram med en framställan till riksdagen.
            </seg>
            <seg xml:id="i-a0573f3253e8f4ab-0">
              Vad gör Socialdemokraterna, Vänsterpartiet och Miljöpartiet?
              Jo, de avslår framställan rakt upp och ned. En god egenskap tycker
              jag är när människor har förmågan att ta till sig kritik och förbättra
              sig.
            </seg>
            <seg xml:id="i-8287c5221c030ae3-0">
              Herr talman! Det viktigaste är dock inte om det ena eller andra
              återrapporteringskravet uppfyllts, utan vad bristerna i styrningen
              av svensk polis betyder för svenska folket.
            </seg>
            <seg xml:id="i-7083d5de055d3d2f-0">
              Det är tydligt i Riksrevisionens rapport att man inte har velat
              dra så många slutsatser vad gäller polisens resultat mot allmänheten.
              Det finns säkert också varierande resultat mellan polismyndigheterna.
              Men Riksrevisionen går ändå så långt att de säger att Rikspolisstyrelsens
              bristande styrning har bidragit till att polismyndigheterna inte
              ges incitament att prestera bra resultat. Och vem som helst kan
              förstå att en verksamhets resultat inte blir lika bra om man inte
              har någon styrning, om man inte vet vad olika åtgärder ska ge
              för resultat, om det inte finns någon uppföljning av hur använda
              metoder egentligen fungerar och om det inte finns något krav på
              att de målsättningar som faktiskt sätts upp också följs.
            </seg>
            <seg xml:id="i-32626e3dcb688ff3-0">
              Beatrice Ask var tidigare inne på näringslivet. Jag har funderat
              ut samma jämförelse. Tänk om samma styrningsproblem funnits på
              Ericsson eller Volvo. Om bolagsstyrelsen inte hade satt upp mål
              för verksamheten, om varje avdelning inom företagen fått jobba
              med vad de själva tyckt vara viktigt, om goda och dåliga exempel
              inte spritts inom organisationen och om det inte hade gjorts någon
              utvärdering av hur den senaste modellen sålt är det nog ingen
              som tror att Ericsson eller Volvo skulle vara speciellt framgångsrika
              företag, med en sådan usel ledning och styrning.
            </seg>
            <seg xml:id="i-61a2d0de4cd456a0-0">
              Det finns ett närmare exempel som vi kan ta, nämligen Ekobrottsmyndigheten.
              Tyvärr gick Helena Frisk precis. Hon är ordförande i riksåklagarens
              rådgivande nämnd. Hon kan säkert berätta för Joe Frans och de
              andra socialdemokraterna vad som har hänt inom Ekobrottsmyndigheten.
            </seg>
            <seg xml:id="i-9569bef65ced2c9d-0">
              Sedan Ekobrottsmyndigheten fick en ny generaldirektör, fick ordning
              i sin organisation, en ordentlig ledning och styrning har de haft
              en enorm förbättring av sina resultat. Det är nästan häpnadsväckande
              hur samma antal människor, lika mycket personal, kan få så mycket
              mer gjort bara för att man nu har en ordentlig ledning och styrning
              och arbetar på ett nytt sätt. Det var faktiskt det Margareta Persson
              var inne på i den förra debatten. Man måste kunna kräva att resurserna
              används på ett bättre sätt, att man får ut mer av dem. Tänk om
              vi kunde få samma resultat inom polisen som man faktiskt fått
              inom Ekobrottsmyndigheten. Då är jag helt övertygad om att vi
              hade haft andra siffror än de nio procenten i personuppklaring.
            </seg>
            <seg xml:id="i-d803d3300f65b303-0">
              Herr talman! Till slut vill jag yrka bifall till reservation
              2, vilket innebär ett bifall till Riksrevisionens styrelses förslag
              i alla delar, förutom att jag inte i dag ser någon anledning till
              utredning om en sammanslagning av landets alla länspolismyndigheter.
              Jag tror att det behövs lugn och ro inom polisen, inte uppsplittrande
              organisationsförändringar. Och jag tror inte att centralisering
              är det som polisen behöver, utan ordentlig och genomtänkt styrning,
              ledning, utvärdering och uppföljning.
            </seg>
          </u>
          <note type="speaker" xml:id="i-980114469d11bb46-0">
            Anf. 188 JOE FRANS (s):
          </note>
          <u who="joe_frans_a3bb5a" xml:id="i-88ea07ca0a9c5027-0">
            <seg xml:id="i-f298fbda501ff82c-0">
              Herr talman! Vi välkomnar den granskning som Riksrevisionen genomfört
              av Rikspolisstyrelsen. Jag är mycket glad för det arbete som Riksrevisionen
              har utfört, och det är självklart att den kritik som uttalas tas
              på största allvar. Det är därför vi ägnar en hel debatt åt detta,
              och det är därför vi har tagit oss tid att fundera på vad som
              är bäst att göra just nu.
            </seg>
            <seg xml:id="i-d89fb2b2749eb2c2-0">
              Rapporten ger en god ledning för det fortsatta arbetet inom främst
              Rikspolisstyrelsen, men också inom Regeringskansliet. Vi vet,
              det måste sägas, att Regeringskansliet redan med anledning av
              rapporten har genomfört en dialog med Rikspolisstyrelsen. Jag
              kan berätta att den redan har gett avtryck i regleringsbrevet.
            </seg>
            <seg xml:id="i-30f25c3a53be997b-0">
              Herr talman! Riksrevisionens styrelse föreslår att riksdagen
              gör två tillkännagivanden till regeringen. Det handlar om målstrukturen
              och om en översyn av medelsfördelningen liksom en utvärdering
              av en sammanhållen centraliserad polismyndighet. Jag tycker inte
              att det finns tillräckligt goda skäl för ytterligare centralisering
              av polismyndigheten just nu, inte just nu. Jag yrkar alltså bifall
              till förslagen i betänkandet och avslag på reservationerna.
            </seg>
            <seg xml:id="i-a4d59ea2aaea0e51-0">
              Herr talman! Jag ska förklara utskottets skäl till att avstyrka
              Riksrevisionens framställan. Det är helt enkelt så, som har sagts,
              att det redan har inletts ett arbete inom Regeringskansliet och
              Rikspolisstyrelsen för att förbättra styrningen av polisen. Sedan
              Riksrevisionens granskning genomfördes har det initierats och
              genomförts åtgärder inom polisen som ligger väl i linje med vad
              Riksrevisionen föreslår.
            </seg>
            <seg xml:id="i-aaafb876103f78f7-0">
              Den omorganisation av Rikspolisstyrelsen som genomförts från
              och med årsskiftet är mycket omfattande. Den ger klart mycket
              bättre förutsättningar för Rikspolisstyrelsen att utöva styrning,
              tillsyn och uppföljning av polismyndigheterna.
            </seg>
            <seg xml:id="i-89a20f23daa53f1a-0">
              Även regeringens målstyrning av polisen har omarbetats, bland
              annat i syfte att uppnå ökad tydlighet. Riksrevisionen själv pekar
              i rapporten på att Rikspolisstyrelsen under 2005 har definierat
              det brottsförebyggande arbetet och påbörjat ett arbete för att
              förbättra mål- och resultatstyrningen för polisen. Beträffande
              Riksrevisionens synpunkter på den målstruktur för polisväsendet
              som uppställts av riksdag och regering kan det konstateras att
              målstrukturen har förändrats sedan granskningen genomfördes. Detta
              är det konkreta svaret på det ena av de två förslagen i framställan.
              Uppföljningskraven har också blivit mer resultatinriktade, till
              skillnad från tidigare uppställda krav som varit mer produktionsinriktade.
            </seg>
            <seg xml:id="i-624edabab0bd8a85-0">
              Herr talman! Det kanske kan vara på sin plats att berätta att
              utskottet har, som också sagts, som ett led i beredningen av framställningen
              dels bjudit in Riksrevisionen för att redogöra för innehållet
              i den bakomliggande revisionsrapporten, dels kallat till sig Rikspolisstyrelsen
              för att redogöra för vilka åtgärder som man vidtagit respektive
              planerar att vidta med anledning av Riksrevisionens rapport.
            </seg>
            <seg xml:id="i-4273128f96938e76-0">
              Vi anser att de åtgärder som Rikspolisstyrelsen redan vidtagit
              ligger väl i linje med de förslag som återfinns i framställan.
              Rikspolisstyrelsen har berättat ingående i detalj för utskottet
              om den mycket omfattande omorganisation som genomförts sedan årsskiftet.
              Organisationsförändringen syftar till att förbättra samordningen
              och få en starkare fokusering på hur polisens kärnverksamhet kan
              utvecklas.
            </seg>
            <seg xml:id="i-963554feb1dd858a-0">
              Huvudkontoret vid Rikspolisstyrelsen ska utforma långsiktiga
              strategier för polisen och följa upp att strategierna får genomslag
              i verksamheterna ute i polismyndigheterna. Tanken är också att
              Rikspolisstyrelsen ska ha tätare kontakter med polismyndigheterna
              och att styrningen ska bli tydligare hela vägen ned i polisorganisationen.
            </seg>
            <seg xml:id="i-f6aeb3db775b7664-0">
              En särskild enhet har bildats inom Rikspolisstyrelsen för internkontroll.
              Enheten ska granska planering, uppföljning och styrning av polismyndigheterna.
              Genom att utforma ändamålsenliga styrprocesser och kontrollfunktioner
              är tanken att avdelningen ska kunna bidra till att öka polisens
              förmåga att utföra det som efterfrågas genom styrning.
            </seg>
            <seg xml:id="i-3b7755544029a0f2-0">
              Rikspolisstyrelsen håller på att ta fram en strategi för det
              brottsförebyggande arbetet inom polisen. Rikspolisstyrelsen har
              också börjat arbeta mer aktivt med konkretiseringar av mål och
              uppföljning av den styrning som utövas. En ny modell för enhetlig
              uppföljning av organisationen har tagits fram. Inom Rikspolisstyrelsen
              bedrivs också ett arbete med att ta fram ett nytt system för medelsfördelning
              till polismyndigheterna. Rikspolisstyrelsen kommer också att i
              allt större utsträckning använda den föreskriftsrätt man har.
              Det pågår ett kraftfullt arbete för verksamhetsutveckling inom
              polisen, bland annat i syfte att använda polisens personalresurser
              mer effektivt och för att förbättra metoderna för utredning av
              brott. Och det finns mycket annat. Det nya strategiska metodprojektet
              PNU har tagits fram. Det har också tagits fram ett underrättelsebaserat
              arbete.
            </seg>
            <seg xml:id="i-659f76e0e0859752-0">
              Med allt detta och mycket mer därtill kan man inte annat än dra
              slutsatsen att man inte ska slå in öppna dörrar. Låt oss ta det
              allvarliga på allvar, och låt oss ge våra polismyndigheter stöd
              i det viktiga arbete de utför i kampen mot brott och för rättvisa.
              Låt oss tillsammans med hänsyn till det inledda och i vissa delar
              genomförda arbetet inom Regeringskansliet och Rikspolisstyrelsen
              erkänna att det just nu inte finns anledning att kräva ytterligare
              åtgärder. Ge våra poliser lugn och ro att arbeta och genomföra
              den organisationsförändring som de vill göra. Låt oss erkänna
              att vad våra poliser behöver just nu är arbetsro och ordentliga
              resurser.
            </seg>
            <seg xml:id="i-8166e4f6a8ed643f-0">
              Vi har tillfört ordentliga resurser under mandatperioden och
              kommer att göra mer om det behövs. Vi är glada för den genomgång
              som Riksrevisionen har gjort. Men vi är också glada och nöjda
              med den insikt som Rikspolisstyrelsen visat genom att man på ett
              så resolut sätt redan vidtagit de åtgärder som krävs för att fullgöra
              det uppdrag de fått av oss på ett bra sätt.
            </seg>
            <seg xml:id="i-ca0e09c0c5a478a1-0">
              Att pracka på nya påpekanden och krav på nya åtgärder, herr talman,
              vore att slå in öppna dörrar. Det finns alltså just nu inga goda
              skäl för ett tillkännagivande från riksdagen med anledning av
              den genomförda granskningen av Riksrevisionen.
            </seg>
            <seg xml:id="i-4e486f9ae83976b6-0">
              I den specifika frågan om en översyn av för- och nackdelar med
              en sammanhållen polismyndighet kan jag helt enkelt säga att därom
              tvistas det. Enligt vår mening finns det inget underlag för det
              i själva rapporten. Det är svaret på den andra frågan.
            </seg>
            <seg xml:id="i-4cfae97af87cad23-0">
              Utskottet är helt enkelt inte berett att ta ställning till frågan
              just nu. Som Johan Linander säger är det inte mer centralisering
              som behövs just nu. Det man behöver just nu är arbetsro och möjlighet
              och stöd att genomföra det som redan påbörjats.
            </seg>
            <seg xml:id="i-147d1d27ef190718-0">
              Med det, herr talman, kan jag konstatera att jag svarat även
              på varför vi tycker att alla motioner utom den som är väckt av
              s, v och mp ska avslås. Vi måste stödja våra poliser och ge dem
              lugn och ro. Vi måste vara tacksamma för den revision som har
              gjorts. Det görs redan mycket och det kommer att ge resultat.
              Visa tålamod! Vi ska inte splittra polisen ytterligare.
            </seg>
          </u>
          <note xml:id="i-dc47bbe8f2e9f9d9-0">
            I detta anförande instämde Christer Erlandsson, Britta Lejon,
            Göran Norlander och Margareta Persson (alla s).
          </note>
          <note type="speaker" xml:id="i-9645cd89ee8d3597-0">
            Anf. 189 BEATRICE ASK (m) replik:
          </note>
          <u who="beatrice_ask_00e90e" xml:id="i-af7a84955530242c-1">
            <seg xml:id="i-abde0fc5f142a066-0">
              Herr talman! Jag hade hoppats att det var många socialdemokrater
              som också ville begära replik.
            </seg>
            <seg xml:id="i-5d80d9aa19c73481-0">
              Joe Frans sade att han välkomnade Riksrevisionens granskning.
              Men ni ville ju inte ge Riksrevisionen ert stöd. Faktum är att
              ni socialdemokrater inte ens ville diskutera saken här i kammaren.
              Vi fick votera fram debatten och ett särskilt betänkande.
            </seg>
            <seg xml:id="i-12f4c0c18c73cbed-0">
              Min första fråga är: Hur ser ni socialdemokrater på det här med
              revisorer och revisionsrapporter över huvud taget? Är det vanligt
              inom socialdemokratin att man avslår revisorernas förslag, vilket
              ni nu vill att Sveriges riksdag ska göra?
            </seg>
            <seg xml:id="i-55e39b06d88fe910-0">
              Den beredning som du nämnde, som vi har haft i utskottet där
              vi har bett Riksrevisionen komma och där vi har pratat med Rikspolisstyrelsen,
              har stärkt mig i uppfattningen att det är viktigt att riksdagen
              ger sitt stöd till de förändringar som föreslås i rapporten. Rapporten
              slutfördes i november 2005. Det är inte länge sedan. Man påpekar
              också att en del arbete bedrivs på Rikspolisstyrelsen för förändringar.
              Men det som du säger här i talarstolen du talar om att jord och
              himmel håller på att förändras och att det är ett fantastiskt
              arbete på gång är faktiskt en överdrift. Det arbete som pågår
              kände ju Riksrevisionen redan till.
            </seg>
            <seg xml:id="i-0064a403f8d6d0ea-0">
              Vad vi kan göra här i riksdagen är att sätta lite press på regeringen
              och på Rikspolisstyrelsen att faktiskt fullfölja det arbete som
              man har tagit de första stapplande stegen för att sätta i gång.
            </seg>
            <seg xml:id="i-90eaf2b7ecbaa734-0">
              Att RPS skulle behöva arbetsro var det dummaste jag har hört
              på länge, om jag får uttrycka mig så fast det är dumt att säga
              det i kammaren. Jag menar att det har sovits alldeles för länge.
              Det har hänt alldeles för lite under tolv år med socialdemokratisk
              regering. Om Rikspolisstyrelsen får arbetsro kommer framtiden
              aldrig att bli av. Så enkelt är det.
            </seg>
            <seg xml:id="i-fd4d02de8901f4cb-0">
              Vi behöver ett förändringsarbete. Vi har fått stöd för det och
              ett underlag, och vi har fått förslag om vad riksdagen kan göra
              för att bidra till detta. Och ni socialdemokrater säger nej. Förklara
              det för mig och svenska folket!
            </seg>
          </u>
          <note type="speaker" xml:id="i-abd5e2eb72821c5a-0">
            Anf. 190 JOE FRANS (s) replik:
          </note>
          <u who="joe_frans_a3bb5a" xml:id="i-88ea07ca0a9c5027-1">
            <seg xml:id="i-7e56b46c6ce53fe2-0">
              Herr talman! Jag ska försöka att förklara det för dig Beatrice
              Ask.
            </seg>
            <seg xml:id="i-918e749e2e05d23e-0">
              Vad Rikspolisstyrelsen behöver är just arbetsro. De behöver vårt
              stöd.
            </seg>
            <seg xml:id="i-981976e59197348e-0">
              Den jämförelse du gör mellan Riksrevisionen och vanliga revisorer
              i föreningar och bolag är haltande. Det är inte samma sak. Du
              ska också erkänna och berätta att i denna revision gör styrelsen
              en framställan. Styrelsen är ju självklart en politiskt tillsatt
              styrelse med en borgerlig majoritet. Men det är inte det som är
              det viktiga. Det viktiga är att titta på det som har gjorts, den
              bakomliggande rapporten. Den är bra, och det har vi sagt.
            </seg>
            <seg xml:id="i-96182b83f9b53e2e-0">
              Man måste också titta på vad som har gjorts. Ska vi pracka på
              dem nya påpekanden när det redan görs mycket? Rikspolisstyrelsen
              har mycket aktivt börjat arbetet med att konkretisera de mål och
              uppföljningskrav som behövs för att styra verksamheten. Man har
              infört ett mer underrättelsestyrt arbetssätt. Man har en maskinell
              satsning i syfte att öka uppklaringen av brott. Man har skapat
              ett nytt utredningskoncept och en ny underrättelsemodell för ledning
              och styrning som ska hjälpa cheferna på olika nivåer att göra
              rätt prioriteringar baserat på underrättelse och annan relevant
              kunskap.
            </seg>
            <seg xml:id="i-8f1b9b38b34cd7cb-0">
              Allt detta görs. Det du vill är att använda Riksrevisionens rapport
              som en politisk batong i debatten. Det ska vi inte göra. Vi ska
              ta det allvarliga på allvar. Det är bra att rapporten är gjord.
              Den kritik som framförs tas på allvar. Vår roll som politiker
              är att väga saker och ting mot varandra och se vad som är viktigt.
              Just nu är det viktigt att se att det redan görs väldigt mycket
              inom polisen. Det de behöver är mer resurser och vårt stöd. Det
              är vi socialdemokrater beredda att ge dem.
            </seg>
          </u>
          <note type="speaker" xml:id="i-c0b1d77958e41780-0">
            Anf. 191 BEATRICE ASK (m) replik:
          </note>
          <u who="beatrice_ask_00e90e" xml:id="i-af7a84955530242c-2">
            <seg xml:id="i-44e4ed7fbd848673-0">
              Herr talman! Joe Frans säger att jämförelsen mellan föreningsrevisorer
              och Riksrevisionen haltar. Det håller jag med om. Det är en förenkling.
            </seg>
            <seg xml:id="i-700f7c0d727588c8-0">
              I föreningarna har vi ofta lekmannarevisorer. I Riksrevisionen
              har vi revisorer som KU och riksdagen har arbetat länge och omsorgsfullt
              för att leta fram. Vi har revisorer som är de allra bästa vi har
              kunnat hitta i Sverige när det gäller att granska offentlig verksamhet.
              Det är klart att de är ett strå vassare än många föreningsrevisorer.
            </seg>
            <seg xml:id="i-a457b91716ff861f-0">
              Det är just därför som jag är så otroligt förundrad över att
              ni socialdemokrater inte bryr er om vad dessa kunniga revisorer
              föreslår. Ni avslår det. Är det en tradition ni har inom Socialdemokraterna
              att strunta i detta?
            </seg>
            <seg xml:id="i-5ea222776d77975b-0">
              Jag tror att det är oerhört centralt att man i de två hemställanspunkterna
              pekar på en sak som inte pågår. Det är arbetet med att se efter
              vilka för- och nackdelar som finns med en enmyndighetslösning
              för polisen. Vi har faktiskt enigt beslutat om en sådan organisation
              när det gäller andra delar av rättsväsendet. Det borde vara väldigt
              intressant att ta fram de uppgifterna.
            </seg>
            <seg xml:id="i-b641bd8cf3a35605-0">
              Ni vågar ju inte. Ni är så prestigeladdade och rädda för att
              ta till er revisorernas synpunkter. I många sammanhang, även i
              näringslivet, har jag varit med om att man ser revisorerna som
              en hjälp och ett stöd för att åstadkomma något bra. Man ser det
              inte som en nesa att säga ja till revisionen. Man ser det som
              ett sätt att få stöd och kraft för ett förändringsarbete. Så ser
              jag ett ja till den framställan som Riksrevisorerna har lagt till
              riksdagen. Jag vill ge Rikspolisstyrelsen och regeringen stöd
              för att driva på moderniseringsarbetet. Vi behöver det för svensk
              polis och för medborgarnas skull.
            </seg>
          </u>
          <note type="speaker" xml:id="i-d0cb82c93d9b7aed-0">
            Anf. 192 JOE FRANS (s) replik:
          </note>
          <u who="joe_frans_a3bb5a" xml:id="i-88ea07ca0a9c5027-2">
            <seg xml:id="i-d5b7102f98854af1-0">
              Herr talman! När det gäller jämförelse mellan revisorerna vill
              jag säga att det är vi som har det yttersta ansvaret. Vi måste
              väga in den rapport som ligger och det som redan är genomfört,
              det arbete som pågår, det resultat som redan kan synas. Det vill
              vi ta ansvar för själva. Det är vi som tar ansvaret. Jag tror
              att det viktigaste ansvar vi tar just nu är att säga att det inte
              är läge att pracka på ytterligare påpekanden när nästan allting
              som står i rapporten redan görs.
            </seg>
            <seg xml:id="i-52d35b47d88e66ff-0">
              Låt mig också säga att i den specifika frågan om en översyn ska
              göras eller inte och fördelar och nackdelar med en sammanhållen
              polismyndighet kan vi bara konstatera att Riksrevisionen egentligen
              inte närmare berör frågan i granskningsrapporten och inte heller
              lämnar något sådant förslag. Det är Riksrevisionens styrelse som
              lämnar förslag i den delen. Man kan säga att det egentligen saknas
              underlag för det.
            </seg>
            <seg xml:id="i-83bcd94bd7e63c29-0">
              Vi är självklart inte beredda att utifrån det fatta beslut om
              en ytterligare centralisering. Det finns demokratiska aspekter.
              Var sak har sin tid.
            </seg>
            <seg xml:id="i-8f73457d53f6c976-0">
              Till Beatrice Ask kan jag säga att jag inte alls är orolig. Efter
              några års fördröjning brukar ju Moderaterna landa på samma ställe
              som Socialdemokraterna. Jag ser fram emot att ni också kommer
              att stödja detta så småningom. Ni har ju tagit för vana att efterapa
              Socialdemokraternas politik numera.
            </seg>
          </u>
          <note type="speaker" xml:id="i-ee103cc4baaeace4-0">
            Anf. 193 JOHAN LINANDER (c) replik:
          </note>
          <u who="johan_linander_ed0b28" xml:id="i-4a6ce106ac008e10-6">
            <seg xml:id="i-f57492892852e8cb-0">
              Herr talman! Det här blir lite konstigt. Jag får inte ihop det
              riktigt.
            </seg>
            <seg xml:id="i-58f4562e7c7ecb8c-0">
              Riksrevisionens styrelse kom med sitt krav på dessa tillkännagivanden
              den 18 januari 2006. Det är ungefär två månader sedan. Vi var
              överens om att Riksrevisionens rapport är riktig. Det finns ingen
              bra styrning av svensk polis. Det finns inga tydliga mål och utvärderingen
              är inte något vidare. Det var vi ganska överens om. Det är slutsatserna
              från Riksrevisionen.
            </seg>
            <seg xml:id="i-889638e7bd2b22b3-0">
              Nu är frågan: Har det sedan den 18 januari blivit så mycket bättre?
              Har det på de här två månaderna blivit så mycket bättre att det
              inte behövs något tillkännagivande? Har det sedan den 18 januari
              fattats beslut i regeringen och Rikspolisstyrelsen som senare
              kommer att göra att det blir så mycket bättre att det inte behövs
              något tillkännagivande? I så fall vill man veta när det har blivit
              så mycket bättre så att vi kan återkomma och granska om ni hade
              rätt.
            </seg>
            <seg xml:id="i-546426b691cbb0e6-0">
              Var kanske Riksrevisionens styrelse okunnig? Det är ytterligare
              ett alternativ. Joe Frans kanske menar att Riksrevisionens styrelse
              var för okunnig och därför gjorde denna framställan till riksdagen.
              De hade ingen kunskap om hur mycket bra regeringen och Rikspolisstyrelsen
              redan hade gjort.
            </seg>
            <seg xml:id="i-0f82f54e8b358a3e-0">
              Vilka av de alternativen anser Joe Frans gäller?
            </seg>
          </u>
          <note type="speaker" xml:id="i-d3ba2fc74638a274-0">
            Anf. 194 JOE FRANS (s) replik:
          </note>
          <u who="joe_frans_a3bb5a" xml:id="i-88ea07ca0a9c5027-3">
            <seg xml:id="i-fa29b9df65809713-0">
              Herr talman! Riksrevisionens styrelse och Riksrevisionen är inte
              okunniga. Jag har redan sagt att vi är glada för det arbete som
              de har utfört och det är självklart att vi tar den kritik de ger
              på största allvar.
            </seg>
            <seg xml:id="i-3593c8316dbb17f6-0">
              Låt mig svara på din fråga om vad som har hänt. Det har genomförts
              en mycket kraftfull omorganisation sedan årsskiftet. Det är en
              omorganisation som kommer att ge klart förbättrade förutsättningar
              för Rikspolisstyrelsen att styra och utöva bättre tillsyn, följa
              upp bättre och framför allt utvärdera polismyndigheterna.
            </seg>
            <seg xml:id="i-43d6859027d8f24c-0">
              Sedan årsskiftet har huvudkontoret vid Rikspolisstyrelsen bildat
              en enhet för internkontroll. Sedan årsskiftet har Rikspolisstyrelsen
              infört en ny nationell underrättelsemetod som man använder för
              att få bättre ledning för cheferna att fatta beslut. Man har fått
              mer ändamålsenliga styrprocesser och kontrollfunktioner sedan
              årsskiftet i och med den nya omorganisationen.
            </seg>
            <seg xml:id="i-26944f3713ab000e-0">
              Det är det som har hänt.
            </seg>
            <seg xml:id="i-eea50bbdae8fe5bc-0">
              Om man vill vara dogmatisk kan man ju säga att eftersom Riksrevisionen
              har lagt dessa förslag ska vi prompt göra ytterligare påpekanden
              och lägga fram nya krav.
            </seg>
            <seg xml:id="i-e9f183216c39af53-0">
              Om man vill se det som sker kanske man kan landa på slutsatsen
              att det inte är nödvändigt just nu. Vi har ögonen för att se.
              Vi har lyssnat och hört vad Rikspolisstyrelsen har berättat för
              oss om vad de gör. Låt oss ta det på allvar och visa dem stöd
              och ge dem de resurser och det stöd de behöver för att göra ett
              bra jobb.
            </seg>
          </u>
          <note type="speaker" xml:id="i-57983bb381aa61fc-0">
            Anf. 195 JOHAN LINANDER (c) replik:
          </note>
          <u who="johan_linander_ed0b28" xml:id="i-efd07d0629cb47bf-0" next="cont">
            <seg xml:id="i-4fb53fd5e2aa32f4-0">
              Herr talman! Det var ett bra klargörande att omorganisationen
              har skett sedan årsskiftet. Visste inte Riksrevisionen den 18
              januari 2006 att den omorganisationen hade skett? Det måste ju
              ha beslutats ganska långt före årsskiftet för att kunna ske vid
              årsskiftet.
            </seg>
          </u>
          <note xml:id="i-76bc893e74b75da7-0">
            Menar Joe Frans att Sören Lekberg, Laila Bjurling och Per Erik
            Granström och de andra i Riksrevisionens styrelse var okunniga
            om att detta har hänt?
          </note>
          <u who="johan_linander_ed0b28" prev="cont" xml:id="i-2a3e21d40781d35f-0">
            <seg xml:id="i-5ba7fca023384f18-0">
              Eller också var de inte alls okunniga om att detta skett och
              att dessa beslut hade fattats, utan de tyckte ändå att det behövde
              göras en framställan till riksdagen för att riksdagen ska tillkännage
              för regeringen enligt de här två punkterna.
            </seg>
            <seg xml:id="i-231aee75c1937d00-0">
              Så tror nämligen jag att det är, att Riksrevisionens styrelse
              mycket väl hade denna kunskap men ändå inte tyckte att det var
              tillräckligt och att regeringen behövde få detta tillkännagivande.
              Och det är en enig styrelse i Riksrevisionen, inklusive de socialdemokratiska
              ledamöterna.
            </seg>
            <seg xml:id="i-8929fe2c42dd4dc3-0">
              Man kan i förlängningen tänka lite grann på Riksrevisionens roll.
              Om riksdagen gång efter gång, mest av prestigeskäl därför att
              majoriteten i riksdagen inte vill tillkännage någonting över huvud
              taget till den socialdemokratiska regeringen, avslår de framställningar
              som i fortsättningen kommer från en enig styrelse i Riksrevisionen,
              då är frågan: Varför ska vi ha Riksrevisionen?
            </seg>
          </u>
          <note type="speaker" xml:id="i-bf51fc16c1c52d5d-0">
            Anf. 196 JOE FRANS (s) replik:
          </note>
          <u who="joe_frans_a3bb5a" xml:id="i-88ea07ca0a9c5027-4">
            <seg xml:id="i-04f1afea1bb08f97-0">
              Herr talman! Riksrevisionens granskning omfattar i huvudsak perioden
              20022005 med särskild tonvikt på 2004. Underlaget var klart redan
              i slutet av 2005. Det är bara en förklaring till det du talar
              om. Du säger det mot bättre vetande.
            </seg>
            <seg xml:id="i-58775a0b449bb263-0">
              Det som har skett är att Rikspolisstyrelsen i den dialog som
              har skett och under arbetets gång har gjort en omfattande och
              kraftfull omorganisation just för att göra exakt det som Riksrevisionens
              styrelse påpekar. Det är precis det som man gör.
            </seg>
            <seg xml:id="i-4764860456e1a529-0">
              Ska vi av prestigeskäl bara för att Riksrevisionens styrelse
              lämnat en framställan godkänna den? Nej, då ska vi ta vårt ansvar
              som politiker och väga saker och ting mot varandra och i det läget
              landa på, på samma sätt som du har gjort när det gäller centraliseringen
              och att den kanske inte behövs just nu, att det inte är nödvändigt
              att peka på ytterligare krav.
            </seg>
            <seg xml:id="i-90b73c3982cde52e-0">
              Det som nu behövs är lugn och ro att genomföra den omorganisation
              och de förändringar som är initierade. Det är det som behövs.
            </seg>
            <seg xml:id="i-a6ccf62417f8c8dd-0">
              På samma sätt som du har landat på att det inte behövs en centralisering
              har vi landat på att det behövs lugn och ro. Bara för att Riksrevisionens
              styrelse har kommit med en framställan behöver vi inte bifalla
              den. Det är vårt ansvar, och det ansvaret tar vi.
            </seg>
          </u>
          <note xml:id="i-90bac5ea56c6ec8b-4">
            Överläggningen var härmed avslutad.
          </note>
          <note xml:id="i-c6996d2cb5f08e2b-0">
            14 § Särskild utlänningskontroll
          </note>
          <note xml:id="i-3b6b218a8dfff553-5">
            Föredrogs
          </note>
          <note xml:id="i-00ed303b4451fb78-0">
            Förste vice talmannen konstaterade att ingen talare var anmäld.
          </note>
          <note xml:id="i-a4df87f12ddf91f9-0">
            15 § Företagsinteckningens förmånsrätt
          </note>
          <note xml:id="i-3b6b218a8dfff553-6">
            Föredrogs
          </note>
          <note type="speaker" xml:id="i-b953875064e216a7-0">
            Anf. 197 ANNELI SÄRNBLAD (s):
          </note>
          <note xml:id="i-e58a36dcf64d3174-0">
            Herr talman! Nu ska vi debattera lagutskottets betänkande 18
            Företagsinteckningens förmånsrätt . I detta betänkande behandlas
            14 motionsyrkanden från den allmänna motionstiden 2005 om just
            företagsinteckningens förmånsrätt.
          </note>
          <note xml:id="i-90a8978ec034205b-0">
            En motion som behandlas rör lönefordringar i konkurs. Utskottet
            föreslår att riksdagen avslår samtliga motionsyrkanden och hänvisar
            till tidigare ställningstaganden från riksdagens sida och pågående
            arbete.
          </note>
          <u who="anneli_sarnblad_323d22" prev="cont" xml:id="i-afa9209dd8ad2056-0">
            <seg xml:id="i-99d72f26478cb93e-0">
              Herr talman! I ärendet har uppvaktningar ägt rum med företrädare
              för Företagarförbundet, De små kommunernas samverkan, Småkom,
              och Företagarna. En skrivelse angående förmånsrättsreformen har
              inkommit från Svensk Handel.
            </seg>
          </u>
          <note xml:id="i-57a5be6c3c32492a-0">
            I betänkandet finns en reservation som berör förmånsrätten.
          </note>
          <note type="speaker" xml:id="i-2092da91292e02ed-0">
            Anf. 198 BERTIL KJELLBERG (m):
          </note>
          <u who="bertil_kjellberg_40bafe" xml:id="i-933bb33211cfd968-0">
            <seg xml:id="i-b91a2df15f7b4edd-0">
              Herr talman! När regeringen våren 2003 lade fram sitt förslag
              till förändringar av förmånsrätten sade man att syftet var att
              underlätta företagsrekonstruktioner i stället för att försätta
              företag i konkurs. Kreditgivningen skulle inriktas på affärens
              lönsamhet och inte på säkerheterna. Konkurshandläggningen skulle
              bli snabbare, och oprioriterade borgenärer skulle få ökad utdelning
              i konkurser. Förslaget innebar också att staten skulle förlora
              sin förmånsrätt för skatter och avgifter.
            </seg>
            <seg xml:id="i-e6b5702b074bb78e-0">
              Vi var många som var tveksamma inför delar av reformen, och då
              framför allt till sänkningen av företagsinteckningens förmånsrätt
              från 100 % av företagets egendom till 50 % som var det ursprungliga
              förslaget. Det blev sedermera 55 %.
            </seg>
            <seg xml:id="i-51c07ee04d808947-0">
              De faror som vi såg var att små företag utanför de större städerna
              skulle få svårigheter att få krediter, och får man krediter krävs
              det ofta kompletterande säkerheter i form av personlig borgen
              eller andra kompletterande säkerheter.
            </seg>
            <seg xml:id="i-21e9f648f1032450-0">
              Vi varnade också för att företagen i ökad utsträckning skulle
              tvingas använda sig av leasing och factoring, som innebär ökade
              kostnader för företagen.
            </seg>
            <seg xml:id="i-888b5f0331a92526-0">
              Trots motståndet drev en majoritet av riksdagen igenom förslaget.
              Men jag anar en viss osäkerhet. Majoriteten accepterade nämligen
              att en utvärdering skulle ske ganska omgående. Detta gjordes också,
              och regeringen beslutade hösten 2004 att Institutet för tillväxtpolitiska
              studier, ITPS, skulle göra en utvärdering. Sommaren 2005 kom ITPS
              med en första utvärdering som efter en enkätundersökning konstaterade
              att i genomsnitt 16 % hade fått sina krediter omprövade under
              2004 och 2005. Och bankerna hade ställt krav på ökade säkerheter
              eller kapitalinsatser i ungefär hälften av fallen. Många sade
              också att detta berodde på de nya förmånsrättsreglerna.
            </seg>
            <seg xml:id="i-b0fac3c76cf03a24-0">
              Det intressanta i detta är kanske inte siffrorna utan ITPS slutsats
              att den mest naturliga åtgärden är en skyndsam återgång från nuvarande
              55 till 100 procent av företagsinteckningens värde.
            </seg>
            <seg xml:id="i-97de0123eef6ac96-0">
              Även från fältet har samma resultat visats och nu senast i en
              studentuppsats från Lunds universitet. Där slås fast att detta
              ställer till problem för företagen.
            </seg>
            <seg xml:id="i-9671340754911f2f-0">
              Jag kan konstatera att förändringen, eller försämringen som jag
              skulle vilja säga, har kostat svenska småföretag möjligheten att
              utvecklas och att anställa fler medarbetare.
            </seg>
            <seg xml:id="i-124e8eb6a24ff983-0">
              Det anses inte riktigt artigt att säga: Vad var det vi sade?
              Men när det gäller konsekvenserna av förändringen av företagsinteckningens
              förmånsrätt kan jag inte låta bli att säga: Vad var det vi sade?
            </seg>
            <seg xml:id="i-6ac262ccd8e466eb-0">
              Herr talman! I fjol var det ca 6 700 konkurser som rörde företag.
              Om vi räknar mycket högt skulle ca 10 % av alla konkurser kunna
              bli föremål för en företagsrekonstruktion. Detta innebär att för
              att möjliggöra företagsrekonstruktioner för knappt 700 företag
              försämrar vi villkoren för tiotusentals företag. Är detta skäligt?
            </seg>
            <seg xml:id="i-c324f8c5c9056028-0">
              Det finns en annan aspekt på detta. Genom förändringen avhänder
              vi företagen rätten att disponera över sin egendom. Företagen
              kan inte själva bestämma hur egendomen bäst ska användas. Jag
              tror inte att villaägarna skulle tycka att det var bra om staten
              bestämde att fastigheten skulle få belånas endast upp till 50
              % av värdet så att staten visste att fastighetsskatten skulle
              kunna betalas.
            </seg>
            <seg xml:id="i-007d351c68d4e24b-0">
              Att kunna disponera sina företagstillgångar som säkerhet utan
              att tvingas lämna ifrån sig dem som handpant anser jag vara en
              god juridisk uppfinning.
            </seg>
            <seg xml:id="i-a4130abe4c1fcd47-0">
              Från regeringshåll har man sagt att man avser att vidta åtgärder
              som kompenserar för de problem som förändringen eventuellt innebär.
              Detta är rätt typiskt för vänsterkartellen. Först ställer man
              till problem för företagen, och sedan försöker man genom bidrag
              ställa det till rätta. Det är inte bidrag som Sveriges företagare
              behöver utan sunda och rättvisa spelregler så att de kan verka
              på en global marknad.
            </seg>
            <seg xml:id="i-817dcec79aa2a3c7-0">
              Tyvärr tror jag att man med det tidigare förslaget alltför mycket
              ville lösa vissa insolvensrättsliga problem utan att ta hänsyn
              till rent näringspolitiska aspekter på förmånsrätten. Möjligheten
              att använda sin fasta och lösa egendom som säkerhet för krediter
              som man så väl behöver har ett stort värde för ett välfungerande
              näringsliv, inte minst i de delar av Sverige som har långt till
              marknaden.
            </seg>
            <seg xml:id="i-13b8795b95823324-0">
              I propositionen 2003 uppgav justitieministern att detta var ett
              första steg på en mer omfattande reformering av insolvensrätten.
              Jag har tagit mig för att vid två tillfällen fråga justitieministern
              när utredningen kommer. Och det senaste budet var våren 2005.
              Liksom våren 2006 låter vänta på sig, låter den insolvensrättsliga
              utredningen vänta på sig.
            </seg>
            <seg xml:id="i-7e01498eb9cb076d-0">
              Det är uppenbart att frågor som rör näringslivet inte prioriteras
              av regeringen.
            </seg>
            <seg xml:id="i-74ef97474b80b1a4-0">
              Herr talman! Vi i alliansen har enats om att behålla de goda
              delarna av reformen och om en justering av förmånsrätten för företagsinteckning
              så att den blir 100 %. Det är förvisso så att det tidigare beslutet
              och de förändringarna har medfört stora svårigheter för många
              företag. Där blir det svårt att reparera. Jag tycker dock inte
              att detta är ett skäl för att avstå från att försöka ge Sveriges
              företagare så goda villkor som möjligt.
            </seg>
            <seg xml:id="i-9753493f1329a272-0">
              Tillsammans med många andra förslag som alliansen har lagt fram
              för företagen i Sverige kommer vi med en ny regering att få ett
              näringslivsklimat som ger de en och en halv miljon människor som
              i dag lever i utanförskap en möjlighet att komma tillbaka till
              arbetsgemenskapen.
            </seg>
          </u>
          <note xml:id="i-f75288541e2ea03a-0">
            Slutligen, herr talman, yrkar jag bifall till reservationen i
            betänkandet.
          </note>
          <note type="speaker" xml:id="i-2c5e6d1443f50880-0">
            Anf. 199 JAN ERTSBORN (fp):
          </note>
          <u who="jan_ertsborn_fe5963" xml:id="i-0109c4d1f4aca0ba-0">
            <seg xml:id="i-061365718bc39790-0">
              Herr talman! Så var det återigen dags att debattera förmånsrätten
              vid konkurs. Det är en lång resa vi haft i lagutskottet. För mig
              har den varit ännu längre därför att när Förmånsrättskommittén
              tillsattes, arbetade och senare lade fram sitt betänkande var
              jag inte bara aktiv som konkursförvaltare utan också ordförande
              i styrelsen för Sveriges konkursförvaltare.
            </seg>
            <seg xml:id="i-f4e2683474bda03b-0">
              Jag tyckte att den kommittén gjorde ett bra arbete mot bakgrund
              av de direktiv som lämnats. Felet kan man väl säga var kanske
              just direktiven. Jag var besviken på en punkt som kanske inte
              har så stor betydelse i dag, men den har betydelse för leverantörerna
              i samband med konkurser. Man bibehöll nämligen löneförmånsrätten.
              Jag skulle vilja se hela lönegarantisystemet och anställdas skydd
              vid konkurser som en försäkringsfråga och att förmånsrätten därmed
              kunde tas bort.
            </seg>
            <seg xml:id="i-ef504f31ce3a6269-0">
              När vi i riksdagen skulle hantera propositionen, våren 2003,
              var min utgångspunkt fortfarande att det var en bra reform. Den
              är bra i många avseenden, men det stod rätt klart för oss att
              uppdelningen med 50 % på företagsinteckningarna inte var bra.
              Vi gjorde försök att diskutera andra nivåer, men det lyckades
              inte på annat sätt än att det blev den något egendomliga kompromissen
              med 55 %.
            </seg>
            <seg xml:id="i-d2394fbc910cc1d1-0">
              Det är visserligen kort tid sedan de här lagändringarna trädde
              i kraft. Vi kan ändå göra vissa utvärderingar. Kanske behöver
              de inte alltid göras så vetenskapligt. Vi kan titta på frågan
              om det har blivit fler företagsrekonstruktioner och ett minskat
              antal konkurser. Ja, antalet konkurser har blivit mindre både
              år 2004 och år 2005. Men tittar man på konkursstatistiken ser
              man att det går väldigt mycket både uppåt och nedåt. När vi nu
              ligger på totalt drygt 7 000 konkurser är vi tillbaka på 1980-talsnivå.
              I början av 1990-talet var vi faktiskt uppe i så mycket som 22
              000. Det var år 1992. Att antalet konkurser går både uppåt och
              nedåt har nog inte särskilt mycket med lagstiftningen att göra,
              utan det har att göra med konjunkturen och företagarklimatet i
              vårt land.
            </seg>
            <seg xml:id="i-b60553c2dfb1f3dd-0">
              Har det blivit fler företagsrekonstruktioner? kan man fråga sig.
              Det är ett litet bekymmer att få tag i statistik om företagsrekonstruktioner.
              Det är alltså inte alldeles enkelt. I Konkursförvaltarföreningen
              försökte vi följa detta. Under de första åren handlade det om
              kanske 200 företagsrekonstruktioner per år i Sverige. Mer än hälften
              därav misslyckades bolagen gick i konkurs. Det var alltså inte
              så väldigt många företagsrekonstruktioner som genomfördes.
            </seg>
            <seg xml:id="i-7e97f699b25f1cee-0">
              Hur ser det ut i dag? För år 2005 har jag faktiskt lyckats få
              fram uppgiften att man vid svenska domstolar har genomfört offentliga
              ackord i 42 fall. Det är i varje fall inte fråga om någon uppgång
              för företagsrekonstruktionsinstitutet. Då har vi dessutom fått
              lönegaranti i företagsrekonstruktionsfallen.
            </seg>
            <seg xml:id="i-f170e4f1951ac21d-0">
              Sedan har vi kreditfrågan. Det enklaste där är naturligtvis att
              fråga ett antal företagare vad som har hänt. Många företagare
              har inte fått indragna krediter, men de har fått factoring på
              sina kundfordringar och leasing på sina inventarier med en eller
              ett par procents högre räntekostnad per år. En del har fått indragna
              krediter. Men det finns naturligtvis också företagare som har
              fått utökade krediter därför att det finns så många andra parametrar
              att lägga in i den här diskussionen.
            </seg>
            <seg xml:id="i-1a26c07ad57ca61c-0">
              Insolvenshanteringen skulle bli mera skyndsam var tanken bakom
              den här reformen. Men här har det blivit rena katastrofen, vilket
              framför allt beror på riksdagens beslut om övergångsbestämmelserna.
              I dag ligger det mer konkurser i balans än det någonsin gjort
              i förhållande till antalet inträffade konkurser. Det beror på
              att alla förvaltare i dag sitter och väntar på att Högsta domstolen
              ska komma med ett prejudikat och tala om ifall det är ordalydelsen
              i övergångsbestämmelserna som ska gälla eller kanske de konkursrättsliga
              principerna i form av den så kallade frysningsprincipen. Det har
              alltså inte på något vis blivit skyndsammare.
            </seg>
            <seg xml:id="i-4f3613a9b2604832-0">
              Har oprioriterade borgenärer fått mer i utdelning? I liten utsträckning
              har man säkert fått det, men i de flesta fall ser konkurserna
              med dagens regler ut så att av de pengar som finns att dela ut
              går i dag 55 % till företagsinteckningen, alltså till banken.
              45 % går till att betala tillbaka lönegarantimedel. Det är ytterst
              få leverantörer som har fått utdelning, eller en högre utdelning,
              jämfört med vad de tidigare fått. Naturligtvis har det förekommit
              i fall där man inte har särskilt många anställda och lönekrav.
            </seg>
            <seg xml:id="i-6b40707b9ab13e99-0">
              Frågan är vad vi nu gör. Vi i alliansen har bestämt oss för att
              vi vill återställa företagsinteckningsvärdet till 100 %. Men vi
              vill behålla alla övriga delar av den här reformen.
            </seg>
            <seg xml:id="i-38a5e76b2be1c583-0">
              Är då detta möjligt? Blir det något fel då? Jag har tittat på
              majoritetsskrivningen i betänkandet. Där påstås att en ändring
              av företagsinteckningens värde skulle allvarligt undergräva reformens
              syften. Men sedan kommer det liksom ingen utveckling av talan.
              Vad är det som allvarligt undergräver reformens syften? Jag förutsätter
              att vi får reda på det här när vi om en stund får höra Socialdemokraternas
              företrädare.
            </seg>
            <seg xml:id="i-2e59b5237eeedc0e-0">
              Att en återgång till 100 % sätter en kreditgivare i en bättre
              situation än före den här reformen kan vi vara helt överens om.
              Man har ju sagt att företagsinteckningen nu omfattar all egendom
              som inte är pantbrev i fastighet eller inteckningar i fartyg,
              så det blir faktiskt en viss förbättring med en återgång till
              100 %.
            </seg>
            <seg xml:id="i-e00c252bf9366f23-0">
              Vad händer? Kan man återställa detta och få en effekt på kreditsituationen?
              Det är väl den stora och intressanta frågan. Det tror vi att man
              kan, men det kommer naturligtvis att ta tid. Precis som det tar
              tid att göra förändringar i den ena riktningen blir det så också
              i den andra riktningen. Det här blir naturligtvis i viss utsträckning
              ett problem därför att bankerna nu har inrättat sig efter gällande
              lagstiftning och säkrat upp sig. Det är klart att de inte utan
              vidare kommer att släppa det de skaffat sig säkerhet för.
            </seg>
            <seg xml:id="i-41043d3864971637-0">
              Den som kan tjäna lite grann på den här situationen är företagsledaren
              själv. Vi glömmer ofta att bakom belåningen i bank står som regel
              företagsledaren med en personlig borgen eller med personliga säkerheter.
              Jag tror att många företagsledare kan få en bra situation när
              det gäller att förhandla med sina banker i fortsättningen om nu
              alliansens förslag går igenom.
            </seg>
          </u>
          <note xml:id="i-38b070381e492a72-0">
            Jag yrkar bifall till reservationen i betänkandet.
          </note>
          <note type="speaker" xml:id="i-452cd6991726f91c-0">
            Anf. 200 YVONNE ANDERSSON (kd):
          </note>
          <u who="yvonne_andersson_239d8e" xml:id="i-13923065a2f47102-0">
            <seg xml:id="i-1c4c86ff60f7a171-0">
              Herr talman! Vi kristdemokrater har ställt upp på den nya konkurslagen.
              I huvudsak är vi stolta över att vi medverkat till att den lagen
              genomförts.
            </seg>
            <seg xml:id="i-1b0de02a90a97bc5-0">
              Det i dag debatterade betänkandet rör en korrigering i lagen
              som innebär att företagen återigen ska få möjlighet till 100 %
              i företagshypotek.
            </seg>
            <seg xml:id="i-fe7a9321195cccb1-0">
              Jag ställer mig bakom reservationen i betänkandet.
            </seg>
            <seg xml:id="i-d1b6d4b25ef41172-0">
              Herr talman! Med undantag av ett antal helgdagar då aktiviteten
              är rätt låg i ett genomsnitt av företagen går ett företag i timmen
              i konkurs i vårt land. Årstakten är, som vi hörde från min kollega
              Jan Ertsborn, ungefär 7 000. I relation till folkmängden toppar
              Sverige den internationella konkursstatistiken. Antalet företagsrekonstruktioner
              är mindre än 50, hörde vi också. Så var det och flera förklaringar
              fanns, till exempel att Sverige som ett av få i-länder i världen
              saknade en fungerande rekonstruktionslagstiftning. En annan var
              att förmånsrättsreglerna gav staten en ställning som i onödan
              drev många företag över konkursens brant.
            </seg>
            <seg xml:id="i-bd010485d8ab9e94-0">
              Vi kristdemokrater var det enda borgerliga parti som medverkade
              till att ändra på relationerna mellan antalet konkurser och antalet
              företagsrekonstruktioner. I utskottsbehandlingen av regeringsförslaget
              om nya förmånsregler fick vi igenom väsentliga ändringar. En av
              de ändringar som vi krävde var just en utvärdering av konsekvenserna
              av lagen beträffande företagens ekonomiska situation. Jag läser
              från lagutskottets betänkande 17 från 2002/03 om förmånsrättsregler:
              Utskottet utgår från att regeringen återkommer med en redovisning
              av utvärderingsarbetet senast inom ett år och förslag på konkreta
              åtgärder om så skulle vara erforderligt. Reformens positiva effekter
              får dock inte gå förlorade.
            </seg>
            <seg xml:id="i-95557accb1d7f451-0">
              Och där är vi nu. Den i juni 2003 beslutade förmånsrättslagen
              måste korrigeras i ett avseende, nämligen när det gäller kapitalförsörjningen.
              Enligt ITPS delrapport har förmånsrättsreformen haft negativa
              konsekvenser för små och medelstora företags kapitalförsörjning.
              Därför vill vi i alliansen helt enligt överenskommelsen i Bankeryd
              att företagshypoteket återgår till 100 %.
            </seg>
            <seg xml:id="i-8b927fd986a489d0-0">
              Jag vill slutligen återigen betona att det centrala med denna
              reform naturligtvis är att statens nuvarande förmånsrätt för skatter
              och avgifter avskaffas. Att statens förmånsrätt försvinner helt
              och hållet innebär i sig ökade möjligheter att undvika konkurs.
              Som mången konkursförvaltare sagt så också vår tidigare riksdagsman
              Rolf Åbjörnsson var staten en svår part att förhandla med så länge
              myndigheternas främsta intresse var att få ut så mycket som möjligt
              från konkursboet.
            </seg>
            <seg xml:id="i-97a07df675c554e2-0">
              Den destruktiva drivkraften tog vi bort i lagen den 3 juni 2003.
              Och nu ska vi korrigera företagshypoteket. Med detta torde alla
              kunna vara nöjda med konkurslagstiftningen i denna tappning.
            </seg>
          </u>
          <note type="speaker" xml:id="i-e37a7553b09a6cc8-0">
            Anf. 201 VIVIANN GERDIN (c):
          </note>
          <u who="viviann_gerdin_9a9061" xml:id="i-d51e1c033d7d78b2-0">
            <seg xml:id="i-f177e3bdbf077db6-0">
              Herr talman! Det är en väldigt viktig fråga som vi nu debatterar.
              Det gäller de nya förmånsrättsreglerna vid företagsinteckning.
              De är fortfarande ifrågasatta och omstridda och med all rätt.
              Farhågorna i samband med de nya reglerna för krediter har besannats.
              Det har blivit svårare att låna pengar för företagen, och de som
              drabbas mest är de små företagarna, många av dem ute på landsbygden
              och i glesbygd. De nya reglerna för utlåning av kapital har därmed
              blivit ett direkt hot mot landsbygdsbefolkningen och sysselsättningen
              i hela landet.
            </seg>
            <seg xml:id="i-fc6e069eb6a2906d-0">
              De nya reglerna för företagsinteckning drevs dessutom igenom
              i en tid när det pågår stora omstruktureringar på arbetsmarknaden,
              förändringar som bidragit till stora påfrestningar. Vi ser det
              i arbetslöshetsstatiken. Med dagens höga arbetslöshet borde faktiskt
              reformerna vara inriktade på att ge fler jobb inte färre!
            </seg>
            <seg xml:id="i-144da168c35a0deb-0">
              I en tid när företagen utlovas bättre villkor kommer regeringen
              med reformer som sakta stryper syretillförseln till företagen.
              Än en gång utsätts de mest sårbara. Vad har regeringen och Vänsterpartiet
              emot småföretagen?
            </seg>
            <seg xml:id="i-fd73188b8b95953d-0">
              Regeringen kritiserar bankernas kreditgivningar med stöd av Vänsterpartiet.
              Det finns fog för att framföra kritik, men den är senkommen. Under
              köpfesten på 80-talet och även under 90-talet var den kritiken
              befogad. Sedan har det faktiskt skett många förändringar till
              det bättre. Jag hävdar att de banker som har lokalkontor har ökat
              sitt engagemang och kontinuerligt bevakar lönsamhetsutvecklingen
              för företagskunderna.
            </seg>
            <seg xml:id="i-cef56cd2f9c90744-0">
              Reformen är och förblir ett stort misstag. Den har arbetats fram
              från ett ovanifrånperspektiv en teoretiskt konstruerad reform,
              möjligen anpassad efter storbanker med centralstyre.
            </seg>
            <seg xml:id="i-18a2dc3a7980e97f-0">
              De nya reglerna tar inte hänsyn till kreditgivarnas och kredittagarnas
              förutsättningar att fungera i en marknadsekonomi. Ett av regeringens
              motiv sägs vara att minska kundförlusterna. Det är en god ambition
              som vi alla har. Men att uppnå noll risker inom kreditmarknaden
              anser vi är en utopi. Det finns alltid ett risktagande inbyggt
              vid utlåning av kapital, och det är alltid ett risktagande att
              vara företagare.
            </seg>
            <seg xml:id="i-ba252bef103e84e9-0">
              Det regeringen och Vänsterpartiet nu har medverkat till är att
              ansvaret för risktagandet ytterligare skjuts över på företagarna.
              Men risktagandet kan inte enbart ligga på företagarna. Det måste
              vara fler aktörer med, annars kommer vi att få färre som är motiverade
              att starta företag.
            </seg>
            <seg xml:id="i-52190185c3d5ed23-0">
              Vinnarna enligt regeringens koncept nu är bankerna men även staten,
              som räknar med att kamma hem ca 300 miljoner. Denna reform kan
              bli en verkligt dyrköpt erfarenhet. Att försvåra framväxten av
              företag kommer att leda till att välfärden urholkas.
            </seg>
            <seg xml:id="i-f307bf23d547cca0-0">
              Vi har fått många signaler från dem som lever i verkligheten,
              från många småföretagare och Företagarförbundet om hur det ser
              ut ute på fältet. Det har blivit svårare att låna efter det att
              de nya företagsinteckningarna och värdet sänkts till 55 %. För
              företagare, uppbundna av tidigare krediter, har alternativen för
              nya krediter varit att godta ökade säkerhetskrav, exempelvis genom
              privatborgen eller genom att lösa finansieringen genom leasing
              eller factoring. Det är alternativ som har flera nackdelar sett
              ur företagssynpunkt men som har visat sig vara lysande affärer
              för bankerna.
            </seg>
            <seg xml:id="i-fed1f5108478daed-0">
              För företagen och landets bästa är det väldigt viktigt att vi
              är medvetna om vilka mekanismer som hjälper alternativt stjälper
              välfärden. Reformen är och förblir ett stort misstag, och det
              har vi möjlighet att rätta till i dag. Alla som värnar om fler
              småföretag, om befintliga företag och arbetstillfällen runtom
              i landet uppmanar jag: Rösta rätt bifall till reservationen i
              betänkande LU18.
            </seg>
          </u>
          <note type="speaker" xml:id="i-c48562d1aa7a17d9-0">
            Anf. 202 JOHAN LÖFSTRAND (s):
          </note>
          <u who="johan_lofstrand_d6c3da" xml:id="i-56844da445d5756f-0">
            <seg xml:id="i-591af94d184cfc67-0">
              Herr talman! Vi debatterar nu lagutskottets betänkande 18. Det
              gäller en fråga som vi har debatterat några gånger tidigare. Den
              rör företagsinteckningens förmånsrätt. Jag vill börja med att
              yrka bifall till förslaget i betänkandet i sin helhet och avslag
              på reservationen.
            </seg>
            <seg xml:id="i-c5ef7a786824b323-0">
              I juni 2003 fattade riksdagen beslut om en genomgripande reform
              av förmånsrättslagstiftningen. Det var proposition 2002/03:49.
              Det övergripande syftet med reformen var att underlätta för företagen
              att genomföra företagsrekonstruktion i stället för att gå i konkurs
              och att förbättra löneskyddet. Vidare syftade reformen också till
              att förbättra kreditgivning och kredituppföljning. Man ville också
              hitta sätt att ge de oprioriterade borgenärerna möjlighet att
              få en del av de pengar som faktiskt finns vid konkurser.
            </seg>
            <seg xml:id="i-77fabc9cb40bb4e8-0">
              Det fanns många delar. Det fanns också en vision om att jobba
              vidare och få ett samlat insolvensförfarande för alla frågorna.
              Det är något som jag tror att vi kommer att få, även om det fortfarande
              inte har dragit i gång någon utredning.
            </seg>
            <seg xml:id="i-a1f1a8aa6f0b016f-0">
              Efter det att reformen infördes har diskussionerna varit heta.
              Det har varit många aktörer inblandade i diskussionerna. Jag har
              under de tidigare inläggen lätt fått känslan av att alla företagarorganisationer
              ser reformen som oerhört dålig. Jag vill bara påminna om att det
              finns många aktörer i medier och tidningar som har lyft fram argument
              som stöder både den ena och den andra delen. Det är självklart
              så. Det är en fråga som påverkar ett antal aktörer, till exempel
              Svenska Bankföreningen. Det är en av aktörerna som har drivit
              på processen.
            </seg>
            <seg xml:id="i-93d14cae5cc7ee9f-0">
              En av de stora frågor som har diskuterats och lyfts fram i debatten
              har varit ITPS rapport. Det har varit intressant läsning. Självklart
              ska alla rapporter som tas fram läsas med seriösa ögon, och man
              ska ta till sig av dem. Däremot tycker majoriteten i utskottet
              att rapporten självklart ska läsas men att det är lite tidigt
              att dra slutsatser. När rapporten togs fram hade reformen varit
              aktiv i ett halvår. Det är svårt att dra några konkreta slutsatser
              av en reform efter så kort tid.
            </seg>
            <seg xml:id="i-accba26185822b26-0">
              Så tyckte även Sveriges största företagarorganisation. Det är
              den företagarorganisation som organiserar flest små och medelstora
              företag, det vill säga Företagarna. Företagarna har ett antal
              synpunkter som jag tänkte redogöra för.
            </seg>
            <seg xml:id="i-619c859d63730287-0">
              Den första synpunkten är att rapporten gäller en reform som har
              varit aktiv under en kort period. Det blir då svårt att kunna
              uttala sig om de effekter som en sådan reform ger när det inte
              har varit möjligt att se hur reformen långsiktigt kommer att slå
              igenom. Det är den absolut viktigaste kritiken. Företagarna säger
              att man är förvånad över hur ITPS har kunnat rekommendera en återgång
              när reformen har varit i bruk i mindre än ett år. Hur kan man
              då göra en konkret och rättvis bedömning, om man inte lägger in
              andra faktorer såsom att det finns krafter som trycker på i olika
              riktningar?
            </seg>
            <seg xml:id="i-40eb87b43528eb46-0">
              Den andra frågan, som också hör till debatten och som jag tycker
              att man ska ta till sig av, är att ITPS i sin rapport har sagt
              att 8 % av företagarna hade fått sin kredit omprövad och samtidigt
              fått krav på bättre säkerhet. Det är samma sak som Bertil Kjellberg
              sade. Han sade 16 %, och hälften av dem hade fått en försämring.
            </seg>
            <seg xml:id="i-397c24ad8ff79ee2-0">
              Detta är i sin tur oerhört intressant och är något man ska till
              sig. 8 % såg att det fanns problem eller hade fått försämrade
              krediter. Det är ett jättestort problem och självklart något att
              ta till sig. Det som inte hade undersökts i rapporten, och som
              det är svårt att få statistik över, är hur många företag som ett
              normalår får sina krediter försämrade. Det är nog också ett antal
              procent, vilket gör att det blir svårt att resonera om huruvida
              8 % är mycket eller inte.
            </seg>
            <seg xml:id="i-8f3f9bb35ddd2d7b-0">
              Det finns också aktörer som i medierna har framfört att bankerna
              kanske i mångt och mycket har använt sig av argumentationen att
              reformen nu har införts och att man då kan få en sämre kreditvärdighet.
              Det kanske inte har handlat om reformen utan snarare handlat om
              att banken inte vill lägga fram de verkliga skälen. Det finns
              nog många delar i det här.
            </seg>
            <seg xml:id="i-a2f85bb573f246d1-0">
              Den andra delen som lyfts fram, som jag också tycker att man
              ska beakta och som vi säkert kommer att få diskutera senare, är
              vad som kommer att hända om man återgår till ursprunget, det vill
              säga 100 % i förmånsrätt. Jag tror att återgången kommer att bli
              lång. Vi har ett antal saker som kommer att hända på den finansiella
              marknaden under de kommande åren som gör att jag inte tror att
              vi kommer att få en återgång. Basel 2-regler kommer att införas
              2007, och andra krav kommer att införas på hur kapital- och finansmarknaden
              ska arbeta, vilket kommer att göra återställningen problematisk.
              Vi kommer att förlora ett antal positiva effekter med en återställning.
              Jag tror att uppföljning av kreditgivning är oerhört viktigt.
              Det finns ett antal problem, och framför allt är det för tidigt
              att utvärdera frågan nu.
            </seg>
            <seg xml:id="i-a1432f05ecffd42a-0">
              Herr talman! Om vi finner att det finns ett antal problem i vissa
              regioner eller i vissa typer av företag att få riskvilligt kapital
              ska vi självklart se över reglerna. Den nya insolvenslagstiftning
              som vi nu inför och som vi vill utveckla är viktig. Vi har jobbat
              med den länge, och de flesta partierna har från början varit överens
              om att skapa ett samlat insolvensförvarande. Jag ser det som oerhört
              viktigt. Därför tror jag att man kan hitta andra instrument som
              skapar riskvilligt kapital. Det är min slutsats.
            </seg>
            <seg xml:id="i-170568f4145d09f0-0">
              Jag vill än en gång yrka bifall till förslaget i betänkandet
              och avslag på reservationen.
            </seg>
          </u>
          <note type="speaker" xml:id="i-8992948ff1db53a3-0">
            Anf. 203 VIVIANN GERDIN (c) replik:
          </note>
          <u who="viviann_gerdin_9a9061" xml:id="i-d51e1c033d7d78b2-1">
            <seg xml:id="i-bf0af836c183b85f-0">
              Herr talman! Jag skulle vilja bemöta några påståenden från Johan
              Löfstrand. Det märkliga med reformen som har genomförts och som
              har givit negativa effekter är att man hela tiden inte vill se
              de svårigheter som har dykt upp. Motiven i reformen var att minska
              konkurserna. Det har skett till en liten del, men det är försumbart.
              Men det man inte vill se är den stora utredning som ITPS har gjort,
              det vill säga Institutet för tillväxtpolitiska studier.
            </seg>
            <seg xml:id="i-d80dfa2454a7e572-0">
              ITPS hävdar att man ser negativa trender, och de knyts till reformen
              i vilken reglerna för företagsinteckning har försämrats. Det går
              inte att bortse från.
            </seg>
            <seg xml:id="i-d1ce0e8d91437ae3-0">
              Johan Löfstrand viftar här med att Sveriges största företagarorganisation
              har bistått reformen. Men vi ska också vara medvetna om att man
              inte är absolut enig inom organisationen. Det är en bild som ges
              från centralt håll, men jag undrar hur det ser ut ute i landet.
              Den erfarenhet jag har är att det finns många delade meningar.
            </seg>
            <seg xml:id="i-c571dbe4d422a5a5-0">
              Det intressanta är att den andra företagarorganisationen, Företagarförbundet,
              som också har nästan 30 000 medlemmar, till fullo instämmer i
              kritiken. Det gör även Småkom, en organisation för 105 kommuner
              runtom i landet. De konstaterar efter en enkätundersökning till
              både kommuner, ledningar och företag att kommunerna får gå in
              och agera borgenärer för det lokala näringslivet. De får bygga
              lokaler för att kunna bedriva verksamheter på landsbygden. Det
              var väl ändå inte tanken med det hela.
            </seg>
            <seg xml:id="i-581fab4a03e462a5-0">
              Visst har reformen medfört stora nackdelar. Den utvärdering som
              ska komma redan 2007 tror jag inte kommer att visa på hela sanningen.
              Men det kanske Johan Löfstrand kan utveckla.
            </seg>
          </u>
          <note type="speaker" xml:id="i-a00991a0f3956ee0-0">
            Anf. 204 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-1">
            <seg xml:id="i-fe8054701e7005fb-0">
              Herr talman! Precis som Viviann Gerdin säger visar ITPS rapport
              på ett antal problem. Framför allt säger ungefär 8 % av företagarna
              att de har fått sämre krediter. Då ställer jag frågan igen: Hur
              många procent är det som får sina krediter försämrade ett normalår?
              Den frågan har inte berörts över huvud taget, och jag tycker att
              den är oerhört relevant. 8 % är självklart ett alldeles för högt
              tal, men det är inte så högt att det betyder att jättemånga företag
              påverkas. Jag skulle vara intresserad av att höra hur stor siffran
              är ett normalår, när man inte har infört den här reformen. Den
              frågan skulle jag väldigt gärna vilja ha svar på.
            </seg>
            <seg xml:id="i-328671934d4774dc-0">
              Jag vill återknyta lite grann till det som Viviann Gerdin sade
              i sitt anförande. Hon vill återföra förmånsrätten till 100 %,
              men samtidigt vill hon ha fler aktörer som tar risker. Med en
              förmånsrätt på 100 % för bankerna behöver bankerna inte ta några
              risker. Det kanske inte heller är deras uppgift, utan de ska låna
              ut pengar i företagshypotek. Men vem är det då som Viviann Gerdin
              menar ska ta riskerna? Med ett förmånsrättssystem på 100 % kommer
              bankerna inte att behöva ta några risker. De kommer alltid att
              ta hem hela kakan först, vilket gör att de aldrig kommer att behöva
              bli riskbenägna. Jag menar att det vore bra om de som banker också
              ibland måste göra viss kredituppföljning för att på så sätt kunna
              motverka konkurser, då man kan se problem med den finansiella
              delen i företag tidigare.
            </seg>
          </u>
          <note type="speaker" xml:id="i-40372f95d35e8845-0">
            Anf. 205 VIVIANN GERDIN (c) replik:
          </note>
          <u who="viviann_gerdin_9a9061" xml:id="i-d51e1c033d7d78b2-2">
            <seg xml:id="i-0a02e42d799a75c3-0">
              Herr talman! Det är alltid en mängd företagare som får sina krediter
              omprövade varje år. Det tillhör sakens natur. Att det har stigit
              till 8 % kan kopplas till den här reformen.
            </seg>
            <seg xml:id="i-eb7357d1eee6885e-0">
              Då det gäller fler aktörer är det klart att jag syftar på att
              man inte bara kan lägga det fulla ansvaret på företagaren. Om
              banken är med i det hela är man faktiskt två då är man inte ensam.
              Men om man bara ska ställa kraven på företagaren, att först ska
              han borga med det han köper och gardera sig för tillgångarna i
              företaget och sedan ska han dessutom borga med privat borgen,
              med hus och hem, tycker jag att det egentligen bara finns en stor
              risktagare, och det är företagaren själv.
            </seg>
            <seg xml:id="i-00f203d65fb7b991-0">
              Jag vill också återknyta till den utredning som fanns på 90-talet
              om förmånsrättsreglerna. Det var befogat då, därför att det var
              ett annat klimat. Det lånades pengar på dåligt undersökta säkerheter.
              Men det är inte det läget i dag, så därför tycker inte jag att
              man kan hänvisa till den utredningen, som de flesta var överens
              om, som Johan tidigare sade. Det var ett helt annat klimat då.
              Det fungerar till väldigt stor del, vill jag hävda, åtminstone
              där det finns lokala bankkontor, där det finns en dialog. Man
              har en väldigt god personkännedom, och man följer kontinuerligt
              företagens lönsamhetsutveckling.
            </seg>
            <seg xml:id="i-55d360a52c884cc3-0">
              Det som alltid är problem är när det blir stora koncentrationer
              av vad det än månde vara och långa avstånd mellan dem som fattar
              beslut, dem som är kreditgivare och dem som är kredittagare. Då
              kommer alltid den enskilde i kläm. Det är det som är på väg nu.
              Man har alltså ett ovanifrånperspektiv i den här reformen som
              inte är anpassat till de små enheterna ute i landet. I samma takt
              har också bankerna dragit in beslutanderätten från de lokala kontoren
              på vissa ställen. Det är en otroligt olycklig utveckling i vårt
              land just nu när det gäller kreditförsörjningen.
            </seg>
          </u>
          <note type="speaker" xml:id="i-133bfd066679eb5c-0">
            Anf. 206 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-2">
            <seg xml:id="i-4f67efb658c9bba6-0">
              Herr talman! De stora företagsbankerna är det synd om, så dem
              ska vi värna. Det tycker jag också.
            </seg>
            <seg xml:id="i-cd089d4960cf776b-0">
              Var står det, herr talman, att siffran 8 % är högre än vad siffran
              var något tidigare år? Jag skulle gärna vilja veta var det står.
              Det finns ingenting i ITPS rapport som kan belägga att siffran
              har blivit högre. Man har nämligen inte undersökt något annat
              år. Hur kan man då veta att siffran har blivit högre? Det skulle
              jag vilja veta, och det är ingen som har kunnat svara på den frågan.
            </seg>
            <seg xml:id="i-a939fb9cbfcb4d7c-0">
              Det andra är: Om man återställer förmånsrätten till 100 % för
              bankerna, tar bankerna några risker då? Nej, de kommer fortfarande
              att kräva 100 % av villan, och de vet att i samma stund som det
              börjar barka åt skogen kommer de att kunna kamma hem allting.
              Det innebär att de inte tar några risker alls.
            </seg>
            <seg xml:id="i-e9b64e06c62cc611-0">
              Då menar jag att vi måste hitta annat riskvilligt kapital, framför
              allt i de regioner i landet där vi har problem. Där får vi självklart
              försöka hitta andra lösningar. Det är inte så att vi ska ge bidrag,
              utan man kan låna pengar. Uppenbarligen är inte bankerna tillräckligt
              riskvilliga för att låna ut pengar, och då kanske vi får hitta
              andra lösningar, som de har gjort på andra ställen i Europa.
            </seg>
          </u>
          <note type="speaker" xml:id="i-47215fc8f3fa644a-0">
            Anf. 207 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-0109c4d1f4aca0ba-1">
            <seg xml:id="i-a870123dc24b8acf-0">
              Herr talman! Om man, som jag, har sett den här situationen både
              som konkursförvaltare och som ledamot i en lokal bankstyrelse
              kan jag inte riktigt förstå det Johan Löfstrand nu sade, att 100
              % är detsamma som att man inte tar några risker. Det finns ganska
              stora förluster i bankväsendet, trots att man har haft företagsinteckningar
              och fastighetsinteckningar. Det resonemanget känns lite egendomligt.
            </seg>
            <seg xml:id="i-cb984d7dbbe8b836-0">
              Anledningen till att jag begärde replik var att jag inte fick
              svar på den fråga som jag ställde i mitt anförande. Det står i
              betänkandet, i majoritetsskrivningen, att om vi nu gör den förändringen
              att vi flyttar upp 55 % till 100 % skulle detta allvarligt undergräva
              reformens syften. Johan Löfstrand gjorde ett tillägg och sade
              att vi skulle gå miste om ett antal positiva effekter. Nu är det
              dags att redovisa: Vad är det för positiva effekter som vi går
              miste om?
            </seg>
          </u>
          <note type="speaker" xml:id="i-520c053371d11860-0">
            Anf. 208 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-3">
            <seg xml:id="i-6a933c79701f80dc-0">
              Herr talman! En av de absolut viktigaste delarna i reformen är
              att vi, tror jag, i det moderna samhälle vi lever måste förändra
              synen på kreditgivning och kredituppföljning. Jag tror att kredituppföljning
              är någonting som måste bli viktigare. Ett av skälen till att man
              har gjort den här stora reformen är att man vill att banker, men
              även staten, ska ta ett större ansvar vid kredituppföljning. Det
              betyder att man som bank eller som annan fordringsägare tar ett
              större ansvar, kanske tidigare ringer i varningsklockan och säger
              att ett företag måste vidta ett antal åtgärder, för annars kommer
              det att gå i konkurs.
            </seg>
            <seg xml:id="i-00361d27ecf09d82-0">
              Det är ett av de stora skälen till att man senare inte nu, efter
              ett halvår kanske kommer att kunna se ett större antal företagsrekonstruktioner.
              Vi får mer aktiva borgenärer, som ringer i alarmklockan och säger
              att man måste göra någonting. Jag tror att det är en av de stora
              delar som vi nu kommer att förlora, för nu kommer bankernas incitament
              att göra en sådan här kredituppföljning att minska.
            </seg>
            <seg xml:id="i-61ff9a1a534768f7-0">
              Jag håller med dig, Jan Ertsborn. Jag vet att banker i många
              fall har förlorat väldigt mycket pengar, så det är inte det jag
              menar. Men i och med att man återställer förmånsrätten till 100
              % minskar bankernas incitament att vara en aktiv del i den verksamhet
              som företaget bedriver. Jag tycker att alla aktörer som har fört
              in kapital i ett bolag, oavsett om det är aktieägare eller om
              kapital har förts in på annat sätt, ska vara en aktiv del i bolaget
              och ringa i varningsklockan de gånger bolaget börjar få ekonomiska
              problem.
            </seg>
          </u>
          <note type="speaker" xml:id="i-c58e71addc0ee124-0">
            Anf. 209 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-0109c4d1f4aca0ba-2">
            <seg xml:id="i-687144fcf4425571-0">
              Herr talman! Det svar som vi nyss hörde visar klart att Johan
              Löfstrand borde göra studiebesök på några banker och sätta sig
              in i hur man i dag följer krediterna.
            </seg>
            <seg xml:id="i-0c5056c292fab239-0">
              Det svenska bankväsendet gjorde jätteförluster i början på 90-talet.
              Man har dragit mycket lärdom av vad som hände under den första
              hälften av 90-talet. Alla banker, påstår jag, i det här landet
              har en mycket noggrann kredituppföljning i dag, och detta oberoende
              av om man har en företagsinteckning som är värd 55 % eller 100
              %. Det där kommer inte att förändras. Jag tror alltså inte att
              det finns någon sådan positiv effekt som skulle försvinna, för
              bankerna kommer att fortsätta att följa sina kunders krediter
              mycket noggrant.
            </seg>
            <seg xml:id="i-19211814eddd4aac-0">
              Därmed blir min slutsats av det hela att det egentligen inte
              är några allvarliga problem med att göra den förändring som vi
              från alliansens sida vill göra. Den kommer tvärtom att vara till
              fördel för kanske framför allt ägarna av företagen och kan ge
              möjligheter att skaffa lite mer ägarkapital, vilket vore en jättebra
              sak i vår näringsverksamhet i Sverige.
            </seg>
          </u>
          <note type="speaker" xml:id="i-51a4ed44980f3d43-0">
            Anf. 210 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-4">
            <seg xml:id="i-3b48439e0358da6a-0">
              Herr talman! Nej, jag har inte varit på så många studiebesök
              på banker. Jag kanske ska gå på ett studiebesök eller två. Jag
              tror att det kan vara nyttigt. Däremot har jag träffat väldigt
              många företagare. De flesta av de företagare jag träffar som står
              inför en större investering säger: Det går jättebra för mig att
              göra den här investeringen.
            </seg>
            <seg xml:id="i-8cd8e32a879100cb-0">
              Jag träffade till exempel en företagare som ville låna ett antal
              miljoner för att köpa en egen fastighet. Marknadsvärdet på fastigheten
              var mycket lägre än det han skulle köpa den för, eftersom i samma
              stund som hade gjort investeringarna skulle marknadsvärdet på
              fastigheten sjunka. Han hade samtidigt en hyra på ett antal hundratusen
              om året.
            </seg>
            <seg xml:id="i-1f9d4cbcd21ea99a-0">
              Han hade under 10, 20 års tid faktiskt haft goda förutsättningar
              att visa att det var ett driftigt företag som hade ett gott resultat
              varje år. Men ändå sade banken: Nej, vi lånar inte ut de 5 miljonerna,
              som det rörde sig om, eftersom du inte har någon säkerhet att
              låsa upp det i. Då bedriver man endast verksamheten genom att
              inte ta några risker över huvud taget.
            </seg>
            <seg xml:id="i-d643865dd5b2eca5-0">
              Det här bolaget hade under 20 års tid kunnat visa att man hade
              ett gott resultat. Men bankerna var inte riskvilliga.
            </seg>
            <seg xml:id="i-0a53c327e528dd12-0">
              Den andra frågan som Jan Ertsborn tog upp i sitt anförande som
              jag vill beröra lite grann gäller det Jan sade om att en återgång
              kommer att ske ganska kvickt. Jag tror inte det. Om vi återgår
              till hundra procents förmånsrätt kommer det att ta väldigt lång
              tid.
            </seg>
            <seg xml:id="i-549a9e52c125978d-0">
              Vi kommer att ha ett antal andra saker som kommer att hända på
              kapitalmarknaden. Det kommer att göra att vi kommer att ha andra
              problem med att sätta regler runt hur man ska värdera olika bolag.
              Jag nämnde förut i mitt anförande Basel 2-reglerna.
            </seg>
            <seg xml:id="i-dc328e986f362faa-0">
              De kommer att innebära ganska stora förändringar för kapitalmarknaden.
              Det gör att den här reformen inte gör att läget kommer att återvända
              till sitt ursprung oavsett om vi återställer till hundra procent
              eller inte.
            </seg>
          </u>
          <note type="speaker" xml:id="i-61985cd0b77aef40-0">
            Anf. 211 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-13923065a2f47102-1">
            <seg xml:id="i-64a431addee6fed3-0">
              Herr talman! Vi från Kristdemokraterna, som var med på att reformen
              skulle gå igenom, säger ja till en förändring. Som jag sade i
              mitt anförande är jag fortfarande stolt över att jag har varit
              med om att påverka så att vi har fått en bra konkurslagstiftning.
            </seg>
            <seg xml:id="i-40243fbb076ef952-0">
              Det fanns ett aber. Det har inte regeringen lyckats lösa. Därför
              står vi inför den här situationen i dag. Det var det moment som
              vi var överens om att skriva in, nämligen att småföretagen och
              företagarna skulle få sin kapitalförsörjning tillgodosedd.
            </seg>
            <seg xml:id="i-5f8d6b29d0c18976-0">
              Här måste vi väl ändå säga, Johan Löfstrand, att regeringen inte
              lyckats att komma tillbaka till företagen och oss med möjligheter
              för företagen att handskas med detta. Därför fick vi signalen
              från ITPS, och den ska lösas ut.
            </seg>
            <seg xml:id="i-166d450b69c95c34-0">
              Man kan tycka att det inte har påverkat så att det blivit färre
              konkurser, eftersom vi inte har färre i antal. Men det vet vi
              faktiskt ingenting om. Lagen kan mycket väl ha påverkat så att
              vi har lägre antal konkurser än vad vi annars skulle ha haft.
            </seg>
            <seg xml:id="i-b6d72900228d141d-0">
              Herr talman! Min fråga till Johan Löfstrand är: Hur har ni arbetat
              i regeringen för att företagen ska få kapitalförsörjningen tillgodosedd?
              Tittar vi på exemplet Finland har man bara 50-procentig företagsinteckning
              där, och företagen strålar i flera avseenden.
            </seg>
          </u>
          <note type="speaker" xml:id="i-45351b4a2ccc1368-0">
            Anf. 212 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-5">
            <seg xml:id="i-76d9c0f14a4b944d-0">
              Herr talman! Återigen lyfts ITPS rapport fram som sanningen.
              När den här undersökningen genomfördes hade reformen varit verksam
              i ungefär ett halvår. Jag tror inte att det är möjligt att dra
              några större slutsatser om detta.
            </seg>
            <seg xml:id="i-e78c0bf5a250abab-0">
              Jag har fortfarande inte fått svar på hur många företag som ett
              vanligt år när en sådan här reform inte införs får sina krediter
              försämrade. Vi har hört att det är 8 % det året som reformen har
              införts. Men hur många företag påverkas ett vanligt år? Jag har
              fortfarande inte fått svar på den frågan.
            </seg>
            <seg xml:id="i-a55408ec802afd0e-0">
              När det gäller Yvonne Anderssons fråga är Finland ett exempel
              där man har en typ av statlig fondlösning som säkert kan vara
              ett alternativ. Men det är någonting som man måste begrunda ganska
              länge.
            </seg>
            <seg xml:id="i-9054267665731066-0">
              Det som nu händer är att vi ser till att föra in regionalt kapital
              på olika delar. Vi jobbar med de delarna på ett antal olika områden.
              Det som är min huvudpoäng är följande. Vi har nu lagt fram och
              kommer förhoppningsvis att fortsätta att lägga fram förslag till
              ett bra insolvensförfarande.
            </seg>
            <seg xml:id="i-a25314a0f50b55f3-0">
              Det ger flexibilitet och kommer i förlängningen att innebära
              färre konkurser och fler företagsrekonstruktioner. Då ska vi inte
              hindras. På de områden där vi har problem att få tag i riskvilligt
              kapital ska vi självklart se till att föra in de resurser som
              behövs så att företagandet kan leva i hela landet.
            </seg>
          </u>
          <note type="speaker" xml:id="i-f93277090ecddb40-0">
            Anf. 213 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-13923065a2f47102-2">
            <seg xml:id="i-3deadae1f6c0339a-0">
              Herr talman! Ni har faktiskt haft tre år på er. Vi aviserade
              redan när vi gick med på detta att det inte fick skada företagens
              möjligheter till finansiering. Regeringen skulle återkomma med
              en utvärdering inom ett år. Vi visste att tiden bara var ett år.
            </seg>
            <seg xml:id="i-b59744e12b8f0441-0">
              Nu har det snart gått tre år, och vi har inte sett någon annan
              lösning på kapitalförsörjningen. Vi har heller inte löst ut de
              möjligheter till riskkapital som krävs för ett sprudlande företagarklimat.
              Då är vi satta i en situation där vårt förslag är den enda möjlighet
              som vi ser nu.
            </seg>
            <seg xml:id="i-c212df15f95570a5-0">
              Det viktigaste är att vi får kapitalförsörjningen. I övrigt är
              vi överens om det insolvensförfarande vi har och tycker att det
              är bra. Men vi måste se till att företagen lever i det här landet.
              Utan företagen får vi inte bra skatteintäkter till vård, skola
              och omsorg och allt detta fantastiska som vi vill ha i vårt samhälle.
            </seg>
            <seg xml:id="i-c5c7664690150cd5-0">
              Vi vill därför ha en skärpning på den här punkten. Jag tycker
              inte att tiden är för knapp. Vi har varit rätt lugna från den
              3 juni år 2003 till denna dag den 22 mars år 2006.
            </seg>
            <seg xml:id="i-0986bd0b6067ff62-0">
              Jag vill gärna säga följande till Johan Löfstrand: Lös ut småföretagens
              möjligheter till riskkapital. Det skulle vårt land tjäna på.
            </seg>
          </u>
          <note type="speaker" xml:id="i-1895c20368f7f8c1-0">
            Anf. 214 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-6">
            <seg xml:id="i-8d61a53ff10af9fa-0">
              Herr talman! Återigen låter det som att ITPS rapport är sanningen
              över allting annat. Sanningen är den att det startas fler företag
              nu än vad som startats på många år. Vi har färre konkurser nu
              än vad vi haft på många år, och så vidare.
            </seg>
            <seg xml:id="i-08868996c41b0be6-0">
              Det är 8 % som har känt att de har fått en försämrad kreditgivning.
              Hur många procent är det ett vanligt år när det inte införs en
              sådan här reform? Det frågar jag mig.
            </seg>
            <seg xml:id="i-de70b13cc0f2aa49-0">
              På något sätt har ITPS rapport blivit sanningen. Jag menar att
              sanningen är att i Sverige startas det fler företag i år än vad
              som gjorts på mycket länge. Vi hade färre konkurser förra året
              än vad vi haft på mycket länge.
            </seg>
          </u>
          <note type="speaker" xml:id="i-2a23ceebb48bc8c8-0">
            Anf. 215 BERTIL KJELLBERG (m) replik:
          </note>
          <u who="bertil_kjellberg_40bafe" xml:id="i-933bb33211cfd968-1">
            <seg xml:id="i-c22540517ebdba44-0">
              Herr talman! Innan den här debattomgången började satt jag och
              lyssnade på debatten som justitieutskottets ledamöter hade om
              Riksrevisionens rapport om polisväsendet. Där underkände socialdemokraten
              Riksrevisionens rapport. Han sade att det var bra att den hade
              kommit, men nu skulle alla få lugn och ro.
            </seg>
            <seg xml:id="i-820b539253938ae5-0">
              Riksrevisionen är ändå ett organ för riksdagen. Regeringspartiet
              kan då tycka att man inte ska bry sig så mycket om det. Men ITPS
              är icke vilket organ som helst. Det är regeringens organ.
            </seg>
            <seg xml:id="i-2bcb6a67348e10e1-0">
              Det är regeringen som har begärt den här utredningen. Det är
              märkligt om regeringen skulle begära en utredning som inte går
              att utvärdera. Då underkänner den sitt eget beslut.
            </seg>
            <seg xml:id="i-c1db83ff074614fb-0">
              Jag har hört mycket om olika organisationer som haft åsikter
              om både det ena och det andra då det gäller förmånsrätten. Företagarna
              har en ståndpunkt, Företagarförbundet en annan, bankerna en tredje
              och så vidare. Dock måste man ju hålla sig till det här. ITPS
              är det bästa vi har, och ITPS är mycket tydligt när man säger
              att reformen ska rivas upp så fort som möjligt. Jag tycker att
              det är nonchalant av regeringen och Socialdemokraterna att inte
              lyssna på sitt eget utredningsinstitut och se att detta är viktigt.
            </seg>
          </u>
          <note type="speaker" xml:id="i-96dd65d0db51834f-0">
            Anf. 216 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-7">
            <seg xml:id="i-22ef6beeeea3786a-0">
              Herr talman! ITPS delrapport, som kom ett halvår efter det att
              reformen hade genomförts, rekommenderade att man skulle göra återställningen
              direkt. När man kom ut med detta blev det en massiv kritik från
              den största företagarföreningen i landet, som inte på något sätt
              kan sägas ha speciellt starka kopplingar till det socialdemokratiska
              partiet eller regeringen, liksom från ett antal professorer och
              andra höga akademiker.
            </seg>
            <seg xml:id="i-ee64eedca98b121f-0">
              Självklart ska regeringen lyssna på ITPS. Den fullständiga rapport
              som ITPS kommer att lämna tror jag också självklart att man kommer
              att ta till sig. Då har vi haft ytterligare ett år på oss att
              se de fullständiga och tydliga effekterna av detta.
            </seg>
            <seg xml:id="i-24658567f1581f2e-0">
              Jag tror att det är ganska viktigt. När man har infört en lagstiftning
              kan man inte efter ett halvår, på grund av att det finns ett antal
              stora aktörer som bedriver ett ganska starkt arbete i ena eller
              andra riktningen, riva upp reformen. Precis som jag sade kommer
              vi då att förlora många av de positiva delar som faktiskt finns
              med reformen.
            </seg>
            <seg xml:id="i-a1a42f8085b1240f-0">
              Jag tror tyvärr heller inte att en återställning från 55 till
              100 % kommer att göra att alla banker säger: Nu underlättar vi
              kreditgivningen! Jag tror att det kommer att vara en segdragen
              process. Jag tror också att Basel 2-reglerna kommer att göra det
              ännu krångligare att skapa den här återgången. Sedan innehåller
              Basel 2 ofantligt mycket mer, men jag tror att det kommer att
              skapa en del komplexitet på kreditgivningsområdet. Jag tror inte
              det kommer att skapa en återgång på kreditmarknaden.
            </seg>
          </u>
          <note type="speaker" xml:id="i-315323633cfbe7d1-0">
            Anf. 217 BERTIL KJELLBERG (m) replik:
          </note>
          <u who="bertil_kjellberg_40bafe" xml:id="i-933bb33211cfd968-2">
            <seg xml:id="i-f763d40b8f01babf-0">
              Herr talman! Jag kan bara konstatera att vad Johan Löfstrand
              säger är att den här utvärderingen var meningslös redan från början
              eftersom det var så kort tid ännu ett exempel, alltså, på alla
              de meningslösa beslut som regeringen fattar. Jag kan inte tolka
              det på annat sätt.
            </seg>
            <seg xml:id="i-27db1aced762d103-0">
              Fortfarande vill jag återkomma till det Jan Ertsborn tog upp,
              de positiva effekterna. Jag tycker inte att Johan Löfstrand har
              kunnat presentera en enda riktigt hållbar positiv effekt. Vad
              han säger är att bankerna numera ägnar sig åt regelbunden kredituppföljning.
              Det har bankerna gjort sedan bankkrisen, vill jag påstå. Man lärde
              sig oerhört mycket då när de flesta banker höll på att gå i konkurs,
              framför allt de statliga. Man lärde sig att man måste göra på
              ett annat sätt. Det är oförskämt mot bankerna att säga att de
              inte tar hänsyn till möjligheten att få betalt utan bara till
              säkerheterna. Säkerheterna kommer alltid i andra hand; så mycket
              kontakt har jag med bankerna.
            </seg>
            <seg xml:id="i-741da749c8454b62-0">
              Vi kan konstatera att detta har väldigt få positiva effekter
              men väldigt många dåliga. Det kan inte finnas någon rimlig förklaring
              till att det skulle vara positivt när man inte kan disponera över
              sin egendom som säkerhet. Jag tror inte att någon villaägare skulle
              tycka att det var positivt om vi sade att man bara fick belåna
              till hälften. Det kanske kommer ett sådant förslag eftersom man
              är orolig för fastighetspriserna, men det är ologiskt att det
              skulle vara till gagn för företagen om de inte fick disponera
              sin egendom som säkerhet. Det är helt ologiskt, tycker jag, att
              resonera på det sättet.
            </seg>
          </u>
          <note type="speaker" xml:id="i-23227be37eefdf62-0">
            Anf. 218 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-8">
            <seg xml:id="i-650a173f7652cf80-0">
              Herr talman! Självklart är det så att bankerna gör kredituppföljning.
              Självklart är det också så att bankerna inte ska vara riskkapitalister
              eller riskaktörer på det sätt som de rena riskkapitalbolagen är.
              Självklart måste de ha säkerhet för de pengar som de lånar ut
              i företagshypoteken. Självklart ska det vara så.
            </seg>
            <seg xml:id="i-721e2cc4c7765bad-0">
              Däremot håller jag inte med Bertil Kjellberg när han säger att
              man alltid tittar på resultatet. Jag är ute och träffar ganska
              många företag, och den erfarenhet jag har är att resultatet inte
              är det viktiga. Det viktigaste är att man kan pantsätta hela lånet.
              Det är den erfarenhet jag har, och det är också någonting som
              vore ganska intressant att undersöka hur det egentligen ser ut.
            </seg>
            <seg xml:id="i-0b9e798665a761e0-0">
              Jag tror och hoppas att vi med den här reformen, om den hade
              fått verka ett antal år, hade kunnat få en situation där företagshypoteken
              hade kunnat se mer till resultatet. Om ett företag under 20 års
              tid uppvisat en viss betalningsförmåga ska detta vara viktigare
              än om man kan pantsätta hela realkapitalet för att på så sätt
              kunna betala in det vid en eventuell konkurs. Jag ser det som
              en oerhört viktig del i reformen.
            </seg>
          </u>
          <note type="speaker" xml:id="i-64b58ce0b2215f5e-0">
            Anf. 219 PER ROSENGREN (v):
          </note>
          <u who="per_rosengren_f2d4ba" xml:id="i-24ad732c641d4bf2-0">
            <seg xml:id="i-f43b10e7d3457efd-0">
              Herr talman! Det är en segsliten fråga, detta med förmånsrättsordningen
              vid konkurs. Jag satt i Förmånsrättskommittén en gång i tiden
              och hade ett ganska stort samarbete med Stig Rindborg, moderat,
              och Bengt Harding Olson, folkpartist. Rolf Åbjörnsson satt inte
              i utredningen, men jag hade ändå ett bra samarbete med honom.
              Vi var väldigt eniga. Vi kom fram till paketlösningen att ta bort
              det så kallade skatteprivilegiet och sänka förmånsrätten för bankerna
              till 50 %.
            </seg>
            <seg xml:id="i-6a5ea926159310ec-0">
              Det var inte så, som Yvonne Andersson säger, att förmånsrätten
              för skatter och avgifter ledde till fler konkurser. Den ledde
              snarare till att konkurserna blev betydligt större. Dåvarande
              skattemyndigheten hade inget intresse av att i förväg gå in och
              kontrollera hur mycket skulder företagen hade. De agerade alldeles
              för saktfärdigt, helt enkelt.
            </seg>
            <seg xml:id="i-efc6eff05c602dc6-0">
              Den nya lag som kom, med de förändringar som gjordes, gjorde
              faktiskt att Skatteverket gick in tidigare. De begärde till och
              med ett antal tjänster och mer pengar för att gå in och fixa till
              det här. Verkligheten är alltså precis tvärtom mot den som Yvonne
              Andersson försöker beskriva. Denna förmånsrätt har gjort att både
              banker och skatteverk går in på ett tidigare stadium för att minska
              den förlustmassa som finns i företagen. Det är också definitivt
              ett av de viktigaste motiven till förändringen.
            </seg>
            <seg xml:id="i-2a73603929dbe168-0">
              Jag har här en liten artikel av Guy Lofalk, som rekonstruerar
              krisbolag och bland annat var med och rekonstruerade Klippan.
              Han säger att många företag sätts i konkurs i onödan, men han
              hyllar den nya lagen. Dessutom har statens roll som prioriterad
              fordringsägare tagits bort och bankens förtur försämrats, säger
              han. Naturligtvis har också förändringarna i lönegarantin gjort
              att man har lyckats. Man räddade 600 arbetstillfällen med hjälp
              av den här nya lagen.
            </seg>
            <seg xml:id="i-b7b784b9e200e279-0">
              Bertil Kjellberg sade någonting som var ganska intressant, nämligen
              att staten bara går in och ställer till problem, och sedan ska
              man lösa det med bidrag. Då ska jag läsa ett utdrag ur en reservation
              till ett betänkande som vi har voterat här i dag, faktiskt. Det
              handlar om kreditgarantiföreningar:
            </seg>
            <seg xml:id="i-543287adec33ebb0-0">
              Enligt vår uppfattning är kapitalförsörjning ett särskilt stort
              problem i glesbygden, där låga fastighetsvärden innebär en brist
              på realsäkerhet för t.ex. en företagare som har behov av att låna
              pengar till en investering. Trots att problemen har varit uppenbara
              under flera år har regeringen inte vidtagit adekvata åtgärder.
            </seg>
            <seg xml:id="i-72916c19a0509a95-0">
              Det kan jag hålla med om. Där har vi ett problem. Men ni säger
              faktiskt detta: brist på realvärden.
            </seg>
            <seg xml:id="i-34670961b318f1db-0">
              Hur skulle en återgång till 100 % förbättra de här realvärdena?
              Jag menar att den byggnad som ett företag bygger ute i obygden
              är värd noll i en konkurs. Sedan kan ni ha 100 % av de noll kronorna,
              det blir inte ett dugg mer än om ni går ned till 2 %. Ni måste
              förstå att det är realvärdena i fastigheterna som är det intressanta.
              Sedan kan det finnas lager, det kan finnas maskiner och inventarier.
              Men även maskiner och inventarier i ett företag har ett väldigt
              lågt värde.
            </seg>
            <seg xml:id="i-3fc223a079236d9a-0">
              Sedan har vi ITPS som tvingas, ska jag säga, göra en utvärdering
              efter ett halvår. Jag har hört mycket kritik riktas mot den utredningen.
              Jag har hört att den saknar all vetenskaplig grund, en av de sämsta
              man har läst. Yttrandet kom från Yvonne Andersson, Kristdemokraterna.
              Hon sågade den utredningen längs fotknölarna på ett möte på departementet
              i höstas.
            </seg>
            <seg xml:id="i-74222adde8199c61-0">
              Bertil Kjellberg var med och Jan Ertsborn var med. Då är det
              märkligt att Bertil Kjellberg står här och klagar på att han måste
              fråga ministern om saker. Han var ju inkallad och var med på departementets
              diskussion om ny insolvensrättslig lagstiftning. Han fick på ett
              tidigt stadium ha synpunkter. Det är lite oärligt, tycker jag.
              Han vet samtidigt att man gör detta med en viss förtur men att
              de personella resurserna inte räcker. Man kan inte mer än jobba
              de timmar som finns på dygnet.
            </seg>
            <seg xml:id="i-dae15492cf8a27de-0">
              Men det underbaraste med den här reservationen, och egentligen
              med hela agerandet från de borgerliga och Miljöpartiet, är att
              man gör Företagarförbundet till sanningssägare i denna fråga.
              Jag tycker att det är helt underbart. Jag har kallat dem företagarnas
              kpmlr. Eftersom kpmlr inte finns längre utan heter kommunistiska
              partiet blir det på något sätt svårare att kalla dem för det så
              jag får väl hitta en ny beskrivning på dem nu.
            </seg>
            <seg xml:id="i-cd47eda7bceefff0-0">
              Jag har betydligt större förtroende för Företagarna i den här
              frågan. Ni får förlåta mig, men jag har det. Jag tycker att det
              är en mer seriös organisation.
            </seg>
            <seg xml:id="i-b91c09e2d3e4dc12-0">
              Sedan har jag exakt samma erfarenhet när det gäller småföretag
              som Johan Löfstrand. Det har jag också sagt här tidigare. Jag
              biträdde alltså två företag i samband med anskaffande av en fastighet
              för 425 000 kr i Lugnås utanför Mariestad. Ett nystartat företag
              med persienntillverkning och ett annat företag i vitvarubranschen,
              som hade visat svarta siffror i 40 år, ska låna 425 000 kr tillsammans
              för att köpa en fastighet att bedriva sina verksamheter i. De
              får nej på banken. Detta var innan den nya förmånsrättsordningen.
              Bankens bedömning var nej. Där fanns varulager och det ena med
              det andra. Vi hade 100 % i förmånsrätt, men nej, de fick inte
              låna.
            </seg>
            <seg xml:id="i-b7b88a231405c704-0">
              Bankerna har stramat upp för att över huvud taget inte råka ut
              för de kreditförluster som de åkte på i början av 90-talet. Det
              har ingenting med den förändrade förmånsrättsordningen att göra.
            </seg>
            <seg xml:id="i-2252f516fe17e1c7-0">
              Jag var på P 1-morgon och hade en debatt med Ronny Svensson från
              Småkom, som också är citerad tidigare. Då hade man lyckats skrapa
              fram en företagare från Västerbotten. Vad var problemet för den
              företagaren? Jo, han skulle investera 2 miljoner i en ny maskin.
              Det var inom snickeribranschen. Hade han fått pengarna? Vilket
              var problemet? Jo, kredithanteringen hade tagit en eller två månader
              längre tid. Men fick han lånet? Ja.
            </seg>
            <seg xml:id="i-e0192cb4eea97db0-0">
              När man ska debattera förmånsrätten är det enda man kan komma
              fram med en företagare som har fått sin kreditbedömning förlängd
              med en eller två månader.
            </seg>
            <seg xml:id="i-fcd8590f59a7998c-0">
              Det är den verklighet jag har träffat på. När jag frågar om jag
              kan få se balans- och resultaträkningar på de företag som har
              fått det försämrat, får jag det? Nej. Aldrig några konkreta exempel
              någon gång.
            </seg>
            <seg xml:id="i-6c090e72cf36c34a-0">
              Jag var i Dalarna. Där var en företagare som drev ett mycket
              framgångsrikt och bra företag. Han bara hasplade ur sig om detta.
              Det är någonting man lär sig, att man ska klaga på förmånsrättsordningen.
              Då ställde jag några följdfrågor. Sedan var det ingen diskussion
              längre.
            </seg>
            <seg xml:id="i-f5476cc99d34d844-0">
              Vissa frågor blir en form av mantra. Man tror att det ska lösa
              problemen. Men har ni läst ITPS rapport? Ja, det har ni gjort.
              Det var ett uppdrag som ITPS har lagt ut på Silver, som har kommit
              med denna rapport. Sedan säger ITPS rakt ut: Men en återgång kommer
              troligen inte att ändra någonting, för bankerna har sina principer
              nu och de kommer att ligga fast.
            </seg>
            <seg xml:id="i-6535ab1abce669b3-0">
              Jan Ertsborn och jag kommer inte till samma slutsats, ändå tycker
              jag att hans inlägg var väldigt bra och balanserat. Men han säger
              också att ska man göra en återgång kommer det säkert inte att
              innebära någon förändring de närmaste åren. Jag är fullkomligt
              övertygad om att det inte kommer att bli någon förändring alls
              om man återgår till hundra procent.
            </seg>
            <seg xml:id="i-76929fb9e4113c1f-0">
              Endast Sverige svenska krusbär har. Varför funkar detta i alla
              andra länder utan förmånsrätt men inte i Sverige? Sverige är det
              enda landet. Och så säger ni: Det blir så långt avstånd mellan
              bankerna och huvudkontoret. Denna reform har gjort att det blir
              ett större avstånd. Det har ingenting med det att göra.
            </seg>
            <seg xml:id="i-f6b2f594c381eafd-0">
              Däremot finns det en bank som går in i Sverige och som är van
              att agera på den här marknaden utan förmånsrätt. Danske Bank har
              köpt upp banker i Sverige och agerar ganska ordentligt. Den informationen
              har jag från Småkom, Ronny Svensson. De är mycket lätta att ha
              att göra med. De har denna tradition. Det kanske är så att det
              svenska banksystemet ska lära sig av de banker som kan hantera
              frågorna utan att leva i en förmånsrättsordning som vi har haft
              tidigare.
            </seg>
            <seg xml:id="i-607eb8f1fb38ddb7-0">
              I Norrbotten och Västerbotten vet jag att det rullar på ganska
              ordentligt när det gäller småföretag. Det är till och med fråga
              om överhettning i Norrbotten. Det beror på Ikea, på gruvnäring
              och så vidare. Det är alltså andra saker som styr vad som händer.
              De som tror att det är förmånsrättsordningen som styr utvecklingen
              av småföretagen, välkomna till verkligheten! Gå in och studera
              vad det är som verkligen styr vad som sker.
            </seg>
            <seg xml:id="i-495fae27eaf69142-0">
              Det är underbart att se Miljöpartiets agerande här. De vill behålla
              lex Uggla-problematiken, alltså att man ska förmögenhetsbeskatta
              företagskapital. Då sitter de som fågelholkar och bryr sig inte.
              Men när det gäller en sådan här liten reform som absolut inte
              har med verkligheten att göra kämpar de som galningar. Det ska
              bli väldigt intressant att fråga Miljöpartiets representant i
              en senare replik vad det finns för konsekvens i agerandet.
            </seg>
          </u>
          <note xml:id="i-a2e41bb8883b7bee-0">
            Jag yrkar bifall till förslagen i betänkandet.
          </note>
          <note type="speaker" xml:id="i-c2beb159662588f9-0">
            Anf. 220 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-13923065a2f47102-3">
            <seg xml:id="i-a08f45212d749b8a-0">
              Herr talman! Det finns en dygd som vi behöver hålla oss till
              om vi är politiker eller agerar på andra områden, att tala sanning,
              eller hur?
            </seg>
            <seg xml:id="i-af9486fdd6dd9067-0">
              Jag måste medge att jag har sågat ITPS rapport, därför att den
              inte var vetenskaplig. Så gjorde också Helsingforss universitet,
              enhälligt. De som föredrog rapporten där var medvetna om att det
              inte gick att ta fram en vetenskapligt säker rapport.
            </seg>
            <seg xml:id="i-be727c36f913b119-0">
              Nu återgår jag till den överenskommelse som gjordes i betänkandet
              LU17: Utskottet utgår från att regeringen återkommer med en redovisning
              av utvärderingsarbetet senast inom ett år och med förslag på konkreta
              åtgärder om så skulle vara erforderligt. Reformens positiva effekter
              får dock inte gå förlorade.
            </seg>
            <seg xml:id="i-efab93267fbaa616-0">
              När vi satt på departementet och diskuterade det här var det
              tydligt från min sida att rapporten inte var tillförlitlig i alla
              stycken. Men det var den information som hade kommit fram, och
              den hade vi att gå på, såvida inte regeringen såg till att mer
              information kom fram, att den vetenskapliga informationen kom
              fram. Det har snart gått tre år. Vi har inte sett någon annan
              utvärderingsrapport om hur det här har slagit på småföretagare.
            </seg>
            <seg xml:id="i-0505a2566728ac42-0">
              Vi var överens om att åtgärder skulle vidtas om den information
              som regeringen skulle ta fram via utvärderingsarbetet skulle fordra
              detta. Det har inte vidtagits några åtgärder när det gäller kapitalförsörjningen,
              vilket vi också diskuterade. Så jag tycker inte alls att det är
              särskilt märkligt att man så här långt efteråt, mer än dubbelt
              så lång tid, är tydlig och klar med att när vi inte har fått några
              andra ekonomiska incitament för att småföretagen skulle kunna
              förbättra sin situation har vi vidtagit denna åtgärd. Det var
              den enda information som vi hade fått från ITPS.
            </seg>
          </u>
          <note type="speaker" xml:id="i-2a98980d2b1e06e1-0">
            Anf. 221 PER ROSENGREN (v) replik:
          </note>
          <u who="per_rosengren_f2d4ba" xml:id="i-24ad732c641d4bf2-1">
            <seg xml:id="i-95aa2767e7a588e1-0">
              Herr talman! Jag konstaterar att på grund av en rapport som saknar
              all vetenskaplighet, vilket även Helsingforss universitet har
              konstaterat, byter Kristdemokraterna fot. Det är ju vad det handlar
              om.
            </seg>
            <seg xml:id="i-9089a86f2fbdf355-0">
              Denna rapport kom sommaren 2005 efter att hela reformen hade
              varit sjösatt i ett halvår. Vi visste ju från början att en sådan
              rapport som skulle komma efter ett halvår inte kunde bli särskilt
              vetenskaplig. Den kan inte utvärdera i stort sett mer än ett litet
              antal av effekterna. 16 % har haft synpunkter och 8 % säger att
              de har fått försämringar, och vi vet inte hur många det är ett
              normalår. Den saknar alltså all vetenskaplighet och trovärdighet.
            </seg>
            <seg xml:id="i-d682f3de2f7b872f-0">
              Ni säger att ni har väntat under tre år, men vi har också väntat
              på någon form av kreditgarantier. Vi har jobbat med det, och nu
              har till och med de borgerliga insett att kreditgarantiföreningar
              kan vara en ganska bra lösning på detta. Jag hoppas att vi inom
              det närmaste året ska kunna komma fram till någon form av stöd
              till garantier. Det handlar inte om statliga kreditgarantier i
              ett sådant läge utan om stöd till administration för kreditgarantier,
              så att man sedan löser det på regional basis, i stil med det som
              sker i Värmland. Man har också börjat i Dalarna. Där har det redan
              börjat sprida sig.
            </seg>
            <seg xml:id="i-8e1d9fe1d87f39ca-0">
              I Sverige finns i dag utbyggda system. I Värmland till exempel
              fungerar det här jättebra med en bra kapitalbas. Man kan alltså
              växla in pengarna många gånger om med hjälp av EU-stödpengar.
              Det här är en billig väg att gå. Jag tror att inom ett år har
              vi lösningarna. Då kommer vi att ha kreditgarantier som verkligen
              gynnar glesbygden och företagen där.
            </seg>
          </u>
          <note type="speaker" xml:id="i-529dbadbf05e69da-0">
            Anf. 222 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-13923065a2f47102-4">
            <seg xml:id="i-29d347b9ebfc1485-0">
              Herr talman! Att en rapport saknar vetenskaplighet innebär inte
              att den saknar all grund för sanning, klokhet och omdöme. När
              ITPS delrapport visar att det här har haft mycket negativa konsekvenser
              för små och medelstora företags kapitalförsörjning är det klart
              att man får ta signalerna på allvar. Annars hade väl antingen
              regeringen sett till att någon annan hade gjort en utvärdering
              eller tillfört någonting eller också hade man åtminstone varit
              tydlig i underkännandet. Nu var det denna rapport som gällde.
              Inget annat framkom.
            </seg>
            <seg xml:id="i-6aec0655de44cddc-0">
              Då är min fråga, herr talman: Varför gjorde inte Vänsterpartiet,
              som kan vara väldigt handlingskraftigt i vissa andra avseenden,
              någonting i sitt samarbete för att åstadkomma detta? Det har gått
              mer än dubbelt så lång tid som vi hade beslutat att det skulle
              få ta. Men ni har inte gjort något. Nu ska det komma inom ett
              år. Vad vet vi om det? Vi har inget löfte, ingen plan, ingen strategi
              för hur det här ska lösas. Därför har vi accepterat att man gör
              något, och detta är bättre än inget.
            </seg>
          </u>
          <note type="speaker" xml:id="i-1652b8a196ac3ec6-0">
            Anf. 223 PER ROSENGREN (v) replik:
          </note>
          <u who="per_rosengren_f2d4ba" xml:id="i-24ad732c641d4bf2-2">
            <seg xml:id="i-baed6d13012f82e8-0">
              Herr talman! En satsning på kreditgarantier, statliga kreditgarantier
              eller genom kreditgarantiföreningar, skulle ha skett oavsett denna
              reform för att trygga krediterna i glesbygd och hos småföretag.
            </seg>
            <seg xml:id="i-95033ad1b90755cc-0">
              Det intressanta med ITPS rapport är att den inte visar det som
              Yvonne Andersson står och säger, att den har haft stora negativa
              konsekvenser. Den har haft vissa negativa konsekvenser. 8 % säger
              sig under det året ha fått försämrade krediter. Men hur många
              är det ett normalår? Säg inte att det har drabbat småföretag.
              Det är att dra väldigt stora växlar på det hela. Dessutom säger
              faktiskt ITPS att en återgång troligen inte skulle förändra situationen
              ett dugg. Det är den meningen som är den viktigaste av alla.
            </seg>
            <seg xml:id="i-7d0ed4d9a3c18c91-0">
              Javisst, kasta ut 200 miljoner på en återgång till det andra.
              Men det kommer inte att få några som helst konsekvenser. Det är
              den slutsatsen som ITPS har dragit. Ni litar på ITPS rapport fullt
              ut i övrigt. Varför litar ni då inte på den slutliga slutsatsen,
              nämligen att en återgång har noll och ingen effekt?
            </seg>
          </u>
          <note type="speaker" xml:id="i-7412940459e57577-0">
            Anf. 224 INGEGERD SAARINEN (mp):
          </note>
          <note xml:id="i-fac1c28ffab7fc5a-0">
            Herr talman! Jag yrkar bifall till reservationen.
          </note>
          <u who="ingegerd_saarinen_63015e" prev="cont" xml:id="i-109dfb6bb74184bc-0">
            <seg xml:id="i-9b847b826087bda0-0">
              Eftersom Miljöpartiet då och då samarbetar med Socialdemokraterna
              och Vänsterpartiet, vill jag poängtera att i den här frågan har
              vi hela tiden haft en annan uppfattning än de. Vi var kraftigt
              emot att förmånsrätten ändrades från 100 till 55 %. Vi var ännu
              kraftigare emot att det skedde utan någon utvärdering avseende
              effekterna för småföretagen. Vi har faktiskt bestämt att det alltid
              ska göras när det handlar om lagstiftning som särskilt har med
              småföretag att göra, men det gjordes ingen sådan utvärdering.
              Den utvärdering som gjordes handlade inte om småföretagens situation
              utan om betydligt större företag. Det som jag tycker är särskilt
              svårt att smälta med den här reformen är att man inte gjorde det
              förberedelsearbete för små företag som man borde ha gjort, fast
              det fanns så många som varnade för att det här skulle kunna få
              skadliga konsekvenser för småföretagen. Det är det som jag tycker
              är upprörande.
            </seg>
            <seg xml:id="i-a954de7237cf766b-0">
              I morse pratade jag med ett medelstort verkstadsföretag i Skellefteåtrakten.
              De har haft en kraftig expansion. Omsättningen har ökat från 26
              miljoner 2003 till 38 miljoner 2004 till 60 miljoner 2005 till
              72 miljoner 2006, och de har ökat antalet anställda under den
              tiden från 25 till 70 man. De har alltså stora behov av kapital
              för sin utvidgning och för att komma vidare i sin utveckling.
              De har påförts en massa nya säkerheter och borgen på hus och hem,
              som företagaren sade. Han var mycket upprörd och hänförde hela
              problemet till förmånsrättsreformen.
            </seg>
            <seg xml:id="i-27f20741cf90b16f-0">
              Det här är en företagare med mycket lång erfarenhet. Han har
              varit företagare halva livet. Han har nyligen även startat ett
              nytt företag och fått mycket pressande villkor från banken för
              att göra det. Han sade att han måste belåna fakturorna och leasa
              maskiner och dessutom göra stora företagsinteckningar. Bara belåningen
              av fakturorna skulle kosta honom 2 % i ränta per månad, och det
              var ändå inget onaturligt, sade han. Det är sådana kostnader som
              det kan vara. Han nämnde också att finansbolagen växer som svampar
              ur jorden.
            </seg>
            <seg xml:id="i-2d85a5cc422a7ec9-0">
              Bankerna har inte förlorat på reformen. De får ju sina hundra
              procent på olika sätt. De som har förlorat på reformen är småföretagen
              som inte får låna pengar. Och det är uppenbart att förmånsrätten
              upplevs som ett särskilt bekymmersamt problem för företagarna
              i Norrland.
            </seg>
            <seg xml:id="i-8c7afd848e0563f8-0">
              Reformen har inneburit en kraftig ökning av fakturabelåningstjänster
              och leasing dyra produkter som företagarna mer eller mindre tvingas
              på. Det finns inget som talar för att fakturabelåning eller leasing
              är till fördel för företagen. Intressant i sammanhanget är att
              organisationen Företagarna själv säljer fakturabelåningstjänster
              nu.
            </seg>
            <seg xml:id="i-a9fda39027af7e9a-0">
              Än centralare är att kraven på personlig borgen har ökat. Är
              det ett rimligt krav att de som ska bli företagare inom tillverkning
              ska behöva vara miljonärer för att ens ha chansen att bli företagare?
              Det har i dag blivit vanligt att bankerna kräver att nya företagare
              tar personliga lån i stället för lån via företaget för att bankerna
              ska kunna gå förbi lagen. Det innebär att företagaren blir direkt
              betalningsskyldig även om företaget går i konkurs. Det är ett
              sätt att kringgå aktiebolagslagen.
            </seg>
            <seg xml:id="i-51c04250bae8081e-0">
              Fördelarna med reformen är försvinnande. Av 7 0008 000 konkurser
              årligen kommer i bästa fall 100 att leda till rekonstruktion.
            </seg>
            <seg xml:id="i-8cd55371fa6663b0-0">
              Många av dem hade säkert levt vidare även med den gamla lagstiftningen.
              Företag kommer med allra största sannolikhet att få ut mycket
              lite ur en konkurs. Enligt den finska erfarenheten är det 4 %
              av fordringarna i hälften av fallen ingenting. Inget säger att
              det skulle bli mer i Sverige.
            </seg>
            <seg xml:id="i-73b1014588bb3f53-0">
              Många har utgått ifrån att bankerna skulle bli förlorare. En
              säker konsekvens av en förändrad lagstiftning är att bankerna
              kommer protestera och säga att det kommer att kosta att gå tillbaka.
              Skälet är att de snarast har tjänat på den nya lagen via factoring
              och leasing. Skillnaden blir i praktiken inte alls lika stor som
              vid den första lagändringen.
            </seg>
            <seg xml:id="i-b9532ed69f522cc5-0">
              Det ska dock tilläggas att det är sant att vi inte vet om vi
              kan gå tillbaka till den ursprungliga situationen. Reformen var
              helt enkelt felaktigt uttänkt från början. Det har inte funnits
              en ordentlig konsekvensanalys inför genomförandet.
            </seg>
            <seg xml:id="i-3692173c58acd42a-0">
              Johan sade att Företagarna är det ojämförligt största företagarförbundet
              i Sverige.
            </seg>
            <seg xml:id="i-ab7926e0cb4d4119-0">
              Organisationen Företagarförbundet har 29 000 medlemmar. LRF har
              159 000 medlemmar. Svenskt Näringsliv har 54 000 medlemmar. Företagarna
              har 55 000. Företagarförbundet, LRF och Svenskt Näringsliv är
              alltså sammanlagt fyra gånger så stora som Företagarna. De har
              tillställt justitieministern ett brev kring förmånsrättslagen
              som jag vill läsa lite ur.
            </seg>
            <seg xml:id="i-ac8d6982f1fc43ea-0">
              Den nya förmånsrättslagen som riksdagen antog 2003 har inneburit
              att finansieringen av småföretag försvårats högst avsevärt. Lagen
              har kraftigt reducerat möjligheterna för företagare att ställa
              säkerhet för erforderliga rörelsekrediter. De alternativa finansieringsformer
              som ofta bjuds i form av factoring och leasing uppfattas av företagarna
              som mycket dyra lösningar. Utöver detta har företagarnas familjeekonomi
              i många fall ansatts med krav på ökade ägarinsatser i form av
              borgen och alternativa säkerheter, allt för att möjliggöra fortsatt
              drift. Vid nystarter har kraven mot ägaren blivit mer omfattande,
              om det alls beviljas några krediter. Den omfattande utredning
              som ITPS har genomfört för regeringens räkning bekräftar tydligt
              den försämrade situation som råder ute i landet om möjligheterna
              till finansiering av företag, främst växande småföretag. Svårast
              har gruppen småföretag som är på väg att bli medelstora företag.
              Reglerna i dag är klart tillväxthämmande. Mot denna bakgrund framställer
              vi härmed krav om en omedelbar återgång till principen om 100
              procents värde av företagsinteckningen.
            </seg>
            <seg xml:id="i-a39375a72e49c301-0">
              De här stora företagsorganisationerna som tillsammans har 242
              000 medlemmar jämfört med Företagarnas 55 000 har skrivit ett
              pressmeddelande.
            </seg>
            <seg xml:id="i-9ddcae866ddd3a2d-0">
              Den analys av lagen som vi genomfört visar på en kraftig försämring
              för kapitalförsörjningen till småföretagen. En mycket kraftig
              minskning av disponibla säkerheter för krediter skapar problem
              som oftast transporteras vidare på ägaren och dennes familjeekonomi,
              vilket är förödande ur småföretagarperspektiv.
            </seg>
            <seg xml:id="i-aaf668dfd255cfcb-0">
              Så skriver Företagarförbundet.
            </seg>
            <seg xml:id="i-11cfe22b3c0a963b-0">
              LRF organiserar väldigt många småföretagare. Anders Holmestig
              på LRF skriver: De reaktioner vi får in från olika delar av landet
              visar på svårigheter att finansiera expansion av lantbruksföretagen.
              Vid nystarter har kravet på den egna insatsen ökat högst avsevärt,
              vilket ger svårigheter med utveckling av näringen.
            </seg>
            <seg xml:id="i-630c435e6bbb4dc5-0">
              Signhild Arnegård Hansen, ordförande i Svenskt Näringslivs småföretagskommitté
              och vice ordförande i Svenskt Näringsliv säger: Svenskt näringsliv
              har tidigare genomfört en undersökning om effekterna av lagen.
              Den visar på svårigheter vid kreditgivning och att lagen försämrar
              för företag och företagare. Annan information vi får in från våra
              regioner visar på svårigheter att finansiera expansion, vilket
              är direkt tillväxthämmande.
            </seg>
            <seg xml:id="i-d47cf3b9cb1fc891-0">
              Jag ser att jag inte hinner mer. Jag hade velat ta upp Småkom
              som har en förödande kritik av den nya lagen. Det är 106 kommuner
              i samverkan vars viktigaste krav är en återgång av förmånsrättsreformen.
              Det finns också exempel på företag här som man kan titta på om
              man är intresserad.
            </seg>
          </u>
          <note type="speaker" xml:id="i-08f462763415def5-0">
            Anf. 225 PER ROSENGREN (v) replik:
          </note>
          <u who="per_rosengren_f2d4ba" xml:id="i-24ad732c641d4bf2-3">
            <seg xml:id="i-61374997a7f623f4-0">
              Herr talman! Hur kan det komma sig att det bara är i Sverige
              man behöver den här typen av förmånsrättsordning?
            </seg>
            <seg xml:id="i-7ec96ecd9e2409c5-0">
              När det gäller företagen i Norrlands inland har fastigheten vid
              en konkurs i stort sett noll värde. Inventarierna har inte heller
              särskilt stort värde. Hur skulle de kunna ha nytta av den här
              typen av förmånsrätt?
            </seg>
            <seg xml:id="i-77058fd18f19c2eb-0">
              Det framgår av all statistik att utlåningen från banker är större
              än någonsin. Det har aldrig lånats ut så mycket pengar till företag
              som just nu.
            </seg>
            <seg xml:id="i-acdc46252cc934f2-0">
              När det gäller personlig borgen har det varit vanligt de senaste
              2030 åren att aktiebolagsdelägare är tvingade att gå in med personlig
              borgen för privata tillgångar.
            </seg>
            <seg xml:id="i-d8376806687f2596-0">
              Den största andelen företag i glesbygderna är ju handelsbolag
              och enskild firma. Där är situationen helt annorlunda. Där ansvarar
              man fullt ut med hela den privata ekonomin.
            </seg>
            <seg xml:id="i-5fa2ead6c41b2e87-0">
              Det är bankerna som är de stora lobbyisterna som vill återgå
              till det gamla. Det blir lite knepigt när man samtidigt utmålar
              dem som de stora vinnarna och att det är de som har vunnit på
              detta. Varför ska de agera om de utmålas som de stora vinnarna
              i det nya systemet? Det var ju Bankföreningen som började dra
              i gång hela den här diskussionen.
            </seg>
            <seg xml:id="i-f51a95bbb59d58c9-0">
              Jag skulle vilja ha en liten diskussion om tillgångarna i glesbygdsföretagen.
            </seg>
            <seg xml:id="i-ae992c8da8e539a3-0">
              Småkoms viktigaste krav är inte en återgång. Småkoms viktigaste
              krav är att se till att det finns kreditgarantier. Jag har suttit
              med Ronny Svensson och diskuterat detta. Du kan plocka fram det.
              Vi diskuterade det i P 1-morgon. Det var den absolut viktigaste
              frågan. Det är där proppen sitter, inte i en återgång till hundra
              procent till förmånsrätten.
            </seg>
          </u>
          <note type="speaker" xml:id="i-da8a2098a1554a9a-0">
            Anf. 226 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-b56e00d544f8fb06-0">
            <seg xml:id="i-9cbff0cc4a91d1dd-0">
              Herr talman! Jag håller inte med dig. I de kontakter som jag
              har haft med Småkom, och det är ganska många, är det alltid förmånsrätten
              som är nr 1 i deras krav. Kreditgarantiföreningarna är viktiga,
              men förmånsrätten är nr 1.
            </seg>
            <seg xml:id="i-85f1f93cb469b97d-0">
              Varför behövs detta bara i Sverige?
            </seg>
            <seg xml:id="i-c63a9e2673f1b58d-0">
              I Finland har man Finnvera med en mycket omfattande kreditmassa
              att låna ut. Vi har inte motsvarigheten till det i Sverige. Almi
              är mycket mindre. Almi har omkring 2 miljarder att låna ut. Finnvera
              ligger kring 50 miljarder, om jag inte misstar mig.
            </seg>
            <seg xml:id="i-93e7aaa9b791431b-0">
              Företagen i Norrland har i alla fall inga säkerheter, säger Per
              Rosengren. Det låter lite nonchalant. Det är inte alla företag
              i Norrland som inte har några säkerheter. Det varierar hur mycket
              säkerheter man har. Det är klart att det är svårare att vara företagare
              i en landsända där man har sämre säkerheter. Det är väl något
              som vi ska ta på allvar. Vi ska försöka hjälpa dem och inte tycka
              att det inte spelar någon roll eftersom de ändå inte kommer att
              klara sig, eller hur nu Per Rosengren tänkte.
            </seg>
            <seg xml:id="i-7ff9e94a1fc8773f-0">
              Jag tycker att företagen i Norrland är mycket viktiga. Vi ska
              noga studera hur vi kan göra en bra situation för dem.
            </seg>
            <seg xml:id="i-746c79c1f00f67e2-0">
              Det har aldrig varit så mycket utlån som nu, säger Per Rosengren.
              Tacka för att det ska vara mycket utlån när det är högkonjunktur.
              Det vore väl för bedrövligt annars. Då vore det verkligen katastrof.
            </seg>
          </u>
          <note type="speaker" xml:id="i-09d251b4e08dafa9-0">
            Anf. 227 PER ROSENGREN (v) replik:
          </note>
          <u who="per_rosengren_f2d4ba" xml:id="i-24ad732c641d4bf2-4">
            <seg xml:id="i-739e6e618a598df7-0">
              Herr talman! Det gäller utlåning till företag och till småföretag.
              Utlåningen har aldrig varit så stor till dem. Det skulle vara
              nästan omöjligt, när man hör på Ingegerd Saarinen.
            </seg>
            <seg xml:id="i-2dba6cdbee956e77-0">
              I Norrbotten, Västerbotten och övrig glesbygd i Sverige är inte
              en återgång till hundra procent över huvud taget gångbar. Det
              är kreditgarantier som gäller. I Finland har man just genomgått
              den transformation som vi gör i Sverige. Och det är kreditgarantier
              i Sverige som skulle lösa denna problematik. Det kommer att lösa
              denna problematik om vi bara fortsätter att låta detta rulla på.
            </seg>
            <seg xml:id="i-2c4c6a4f29535b85-0">
              Men det som jag är väldigt intresserad av är: Hur kan Miljöpartiet
              tycka att detta är viktigare än till exempel att inte överbeskatta
              företagare genom att inte göra förändringar i lex Uggla? För mig
              är det fullkomligt obegripligt. Ni är beredda att lyfta ut pengar
              som ska användas till investeringar i företagen och se till att
              företagen ska beskatta detta förmögenhetsmässigt. Ni sitter som
              fågelholkar när frågan diskuteras i skatteutskottet. Ni stöder
              regeringen rakt av.
            </seg>
            <seg xml:id="i-f8a660a5d0f21219-0">
              Förklara det för mig och Företagarförbundet, era starkt förbundna.
              Jag har nämligen förstått att ni inte har mycket till övers för
              företagarna, utan det är Företagarförbundet och deras kampanjer
              som ni är mer intresserade av.
            </seg>
            <seg xml:id="i-8e2511c839465cdb-0">
              Förklara för dem och för mig varför ni vill överbeskatta företagets
              kapital på det sättet som ni är beredda att göra. Det vore betydligt
              intressantare än att föra den andra diskussionen.
            </seg>
          </u>
          <note type="speaker" xml:id="i-e9e219b57c1ae81a-0">
            Anf. 228 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-b56e00d544f8fb06-1">
            <seg xml:id="i-bb66010cabc695a2-0">
              Herr talman! Såvitt jag vet har vi inte tagit något beslut om
              lex Uggla här i riksdagen. Jag tycker att vi kan vänta tills den
              debatten förs innan vi diskuterar den. Det har dessutom inte med
              den här frågan att göra.
            </seg>
            <seg xml:id="i-40966be90b0219e2-0">
              Jag håller med dig om att frågan om kreditgarantier är mycket
              viktig. Du tänker kanske på kreditgarantiföreningarna. Jag utgår
              från att det är kreditgarantiföreningarna som du koncentrerar
              dig på när du talar om kreditgarantier. Per Rosengren nickar.
              Det handlar alltså om kreditgarantiföreningarna. Jag tycker att
              det är någonting väldigt viktigt, och Miljöpartiet stöder dem
              intensivt och talar för dem. Och när vi är ute och talar med företagare
              på ställen där det inte finns kreditgarantiföreningar brukar vi
              tala om kreditgarantiföreningar för att uppmärksamma dem på denna
              mycket goda möjlighet som dessutom kan få företagen att samverka
              på ett bättre sätt och medverka till exempelvis mer samverkan
              och så småningom kanske till kluster och så vidare i regionerna.
              Så det är mycket bra, men det är inte allt. Man kan inte tro att
              bara kreditgarantiföreningar ska lösa problemen för företag. Företagen
              är beroende framför allt av bankerna. Bankerna är ojämförligt
              störst när det gäller utlåning till småföretagarna. Det är inte
              möjligt att komma till rätta med deras situation och det som de
              gör bara genom kreditgarantiföreningar. Bankerna behövs genom
              att låna ut pengar till företagen på rimliga villkor.
            </seg>
          </u>
          <note type="speaker" xml:id="i-5683667f47c4ea2a-0">
            Anf. 229 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-9">
            <seg xml:id="i-a03677822743a1c6-0">
              Herr talman! Jag ska vara kortfattad. Först och främst vill jag
              ta upp det som Ingegerd Saarinen sade om de andra företagsorganisationerna.
              Jag vet faktiskt inte var LRF har ställt sig i denna fråga under
              denna tidsperiod. Men precis som Per Rosengren sade var det Svensk
              bankförening som på något sätt uppmärksammande problematiken.
              Då följde raskt Svenskt Näringsliv och Företagarförbundet efter.
              Jag är därför inte riktigt säker på att man ska uppfatta alla
              dessa organisationers synpunkter som helt objektiva, utan jag
              tror att det fanns starka krafter som hade lobbat. Framför allt
              är det väl det som är poängen, att det går som ett mantra när
              man träffar företagare.
            </seg>
            <seg xml:id="i-dfd08a2abbc74675-0">
              Jag träffade en företagare för en vecka sedan. Jag frågade vad
              som var de största problemen. Han svarade att det var några olika
              saker och att det också var förmånsrätten. Jag frågade honom:
              Vad är förmånsrätten? Då sade han: Inte en susning. Men det var
              ett av de största problemen som fanns.
            </seg>
            <seg xml:id="i-5fe29d8505cbfa33-0">
              Det har alltså gått som ett mantra. Och det som egentligen gör
              mig så ledsen är att det som vi diskuterar är att förmånsrätten
              och diskussionerna om den på något sätt har blivit som sanningar.
            </seg>
            <seg xml:id="i-ecb5902e74efd487-0">
              Ingegerd Saarinen sade att antalet personer som har gått i borgen
              har ökat. Varifrån kommer dessa siffror? Jag har åtminstone inte
              hittat några siffror som gör att man kan belägga att antalet företagare
              som har gått i borgen har ökat. Man kan åtminstone inte statistiskt
              hitta några sådana siffror.
            </seg>
          </u>
          <note type="speaker" xml:id="i-9f815250e71707b3-0">
            Anf. 230 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-b56e00d544f8fb06-2">
            <seg xml:id="i-5fe37f0dbcd3467a-0">
              Herr talman! Att antalet personer som har gått i personlig borgen
              har ökat har jag från Silver som gjorde den här utredningen om
              förmånsrätten.
            </seg>
            <seg xml:id="i-8655f1bae5b104af-0">
              Ja, LRF har kraftfullt tagit ställning i fråga om detta och är,
              som sagt, en stor företagarorganisation.
            </seg>
            <seg xml:id="i-e4f4b16939f4e72e-0">
              Jag förstår inte riktigt värderingarna bakom att tre företagarföreningar
              som representerar 242 000 företagare viftas bort medan en företagarförening
              med 55 000 företagare höjs till skyarna som den enda som vet någonting.
              Jag förstår inte riktigt varför ni gör det.
            </seg>
            <seg xml:id="i-026fa2a33b858830-0">
              Bankerna är inte mina särskilda skyddslingar på något sätt, men
              jag förmodar att de ändå har ett visst intresse av att deras kunder
              överlever i så stor utsträckning som möjligt. De har ett visst
              intresse av att företagen lyckas och därav kanske deras ställningstaganden.
            </seg>
          </u>
          <note type="speaker" xml:id="i-cd93809d79f258be-0">
            Anf. 231 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-56844da445d5756f-10">
            <seg xml:id="i-6370c91998b67e9a-0">
              Herr talman! Jag har faktiskt i de absolut flesta frågor ett
              stort förtroende för framför allt LRF men även för Svenskt Näringsliv.
              Jag vill inte på något sätt förringa deras synpunkter. Däremot
              känner jag att det finns andra aktörer, till exempel Svensk bankförening
              som har varit väldigt ivriga påhejare för att driva på detta förslag.
              Och det har nog bidragit till dessa organisationers ställningstaganden.
            </seg>
            <seg xml:id="i-2a1bde5c92eda034-0">
              Sedan vill jag bara förstärka det som Per Rosengren sade. Jag
              tror att det fanns väldigt många företagare som före denna reform
              hade fått gå i personlig borgen med sitt hus och även kommer att
              få göra det efteråt. Tyvärr är det så. Och det är något som vi
              måste råda bot på. Och jag tror att vi kan råda bot på det bara
              genom att vi försöker få en kreditgivning där man ser mer på resultaträkningen,
              ett företags resultat, än på hur mycket realkapital ett företag
              har. Kan vi få ett utlåningssystem som mer bygger på vilken betalningsförmåga
              som finns än på hur många svarvar eller lagerbyggnader som finns
              så tror jag att vi faktiskt kommer att kunna få en bättre kreditgivning
              och i mindre utsträckning personlig borgen.
            </seg>
            <seg xml:id="i-a37573ed139e2943-0">
              Tror du att en återgång av förmånsrätten till hundra procent
              kommer att innebära någon förändring över huvud taget för de flesta
              företag?
            </seg>
          </u>
          <note type="speaker" xml:id="i-eabeefd389724373-0">
            Anf. 232 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-b56e00d544f8fb06-3">
            <seg xml:id="i-2c839026c133ec4d-0">
              Herr talman! Jag tror att många företagare kommer att ha en bättre
              förhandlingssituation gentemot banken vid en återgång. Och jag
              tror att det kommer att vara en långsam förbättring. Men jag tror
              att det kommer att innebära en förbättring på sikt.
            </seg>
            <seg xml:id="i-5115fba37f4d6ffd-0">
              Det finns naturligtvis inget trollspö som kan göra saker och
              ting bättre. Det finns åtminstone väldigt få trollspön här i världen.
              Men att göra en förändring, en återgång, som på sikt kan innebära
              en förbättrad situation för företagarna tycker jag är mycket värt.
            </seg>
            <seg xml:id="i-f0b829fd185c4056-0">
              Självklart vill vi alla att bankerna ska göra en kvalificerad
              bedömning av företagen och inte bara titta på vilka tillgångar
              de har och vilken borgen de har. Det är självklart. Och vi ska
              väl inte misstänka varandra för att inte ha sådana önskemål.
            </seg>
            <seg xml:id="i-272c6c99dcc06a22-0">
              Jag är ingen expert på bankerna, men jag tror att det skulle
              underlätta om de hade en mer decentraliserad organisation där
              deras tjänstemän kände sina företagare mycket bättre. Detta är
              något som vi kan önska oss. Jag vet inte hur vi ska åstadkomma
              det.
            </seg>
          </u>
          <note type="speaker" xml:id="i-aded0e30e9d62937-0">
            Anf. 233 PER ROSENGREN (v):
          </note>
          <u who="per_rosengren_f2d4ba" xml:id="i-24ad732c641d4bf2-5">
            <seg xml:id="i-aa26080582a9e348-0">
              Herr talman! För kammaren vill jag bara meddela att förra tisdagen
              voterades det i skatteutskottet om lex Uggla. Miljöpartiet stödde
              då fullt ut att inga förändringar skulle genomföras. Ärendet justeras
              i morgon i skatteutskottet, så det är nog ganska bråttom om Ingegerd
              Saarinen ska hinna med att se till att det blir en förändring.
            </seg>
            <seg xml:id="i-7a6b91a34e9d8990-0">
              Sedan gäller det kreditgarantierna kontra bankerna. Jag har för
              mig att Ingegerd Saarinen sitter med i näringsutskottet. Med införandet
              av kreditgarantiföreningar ökar bankernas utlåning. Det är inte
              så att kreditgarantiföreningarna lånar ut pengar till företagen,
              utan de garanterar bara för bankerna. Hur Ingegerd Saarinen kan
              ställa de här sakerna mot varandra när det tvärtom är fråga om
              ett komplement är för mig helt obegripligt. Gå hem och läs på
              vad en kreditgarantiförening är för något!
            </seg>
          </u>
          <note type="speaker" xml:id="i-0986782e1b96f8f0-0">
            Anf. 234 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-b56e00d544f8fb06-4">
            <seg xml:id="i-7c38e1be037dba67-0">
              Herr talman! Självklart är det som du säger, nämligen att det
              som kreditgarantiföreningarna gör är att de ger garantier så att
              företagen får låna pengar i bank. Men det är ju ingen lösning
              på att banker inte lånar ut pengar till företag. Det är en dellösning
              som du föreslår.
            </seg>
          </u>
          <note type="speaker" xml:id="i-0ee4f444fe8c638c-0">
            Anf. 235 PER ROSENGREN (v) replik:
          </note>
          <u who="per_rosengren_f2d4ba" xml:id="i-24ad732c641d4bf2-6">
            <seg xml:id="i-b8135797a7ed7794-0">
              Herr talman! Nu förstår jag ingenting. Om en bank ska låna ut
              pengar, vad är då viktigast för banken? Är det att man har en
              garanti för hela beloppet eller att man riskerar beloppet vid
              en konkurs där man inte vet vad utdelningen blir?
            </seg>
            <seg xml:id="i-eebdca5b960f42f1-0">
              För mig är det snarare tvärtom, nämligen att förmånsrätten skulle
              vara en mycket liten dellösning, medan kreditgarantin är den hundraprocentiga
              och den stora lösningen på problemet. Får man inga kreditgarantier
              är förmånsrätten helt ointressant.
            </seg>
          </u>
          <note type="speaker" xml:id="i-fa40332ed10f2f4d-0">
            Anf. 236 INGEGERD SAARINEN (mp) replik:
          </note>
          <u who="ingegerd_saarinen_63015e" xml:id="i-b56e00d544f8fb06-5">
            <seg xml:id="i-c2ba5bd1871392e7-0">
              Herr talman! Ja, kreditgarantiföreningar är en viktig sak, men
              det hindrar inte att den här förmånsrättsreformen också är en
              viktig sak. Bankernas möjligheter att låna ut till företagen är
              något som vi måste koncentrera oss på.
            </seg>
          </u>
          <note type="speaker" xml:id="i-b320f83d1db1c32e-0">
            Anf. 237 PER ROSENGREN (v) replik:
          </note>
          <u who="per_rosengren_f2d4ba" xml:id="i-24ad732c641d4bf2-7">
            <seg xml:id="i-a7f195e555a7cb49-0">
              Herr talman! Återigen ställer jag frågan: Är det inte för bankerna
              viktigare att ha en garanti på hela lånebeloppet i en kreditgarantiförening
              än en förmånsrätt som höjs från 55 % till 100 %? Svara på den
              enkla frågan! Försök inte att slingra dig utan svara rakt upp
              och ned på frågan om vad som är viktigast!
            </seg>
            <seg xml:id="i-39a946a84edbc255-0">
              Ingegerd Saarinen verkar fortfarande tycka att kreditgarantier
              är en sämre säkerhet för bankerna än höjd förmånsrätt från 55
              % till 100 %. I så fall tror jag att Miljöpartiet har jättestora
              problem med sin företagarpolitik. Då kan ni lägga detta på säcken
              med lex Uggla.
            </seg>
          </u>
          <note xml:id="i-90bac5ea56c6ec8b-5">
            Överläggningen var härmed avslutad.
          </note>
          <note xml:id="i-9f3842efddd32698-0">
            16 § Äktenskap, partnerskap och samboende
          </note>
          <note xml:id="i-3b6b218a8dfff553-7">
            Föredrogs
          </note>
          <note type="speaker" xml:id="i-1cd7ee63fb6e3409-0">
            Anf. 238 CHRISTINA NENES (s):
          </note>
          <u xml:id="i-adb50c16e4e85336-0" next="cont" who="unknown">
            <seg xml:id="i-08c500c400737849-0">
              Herr talman, kära utskottskamrater och eventuella åhörare! Jag
              ska nu kort presentera lagutskottets betänkande 19 där frågor
              om äktenskap, partnerskap och samboende tas upp. I betänkandet
              finns det nästan 70 motionsyrkanden från den allmänna motionstiden
              2005. Väldigt många av dessa handlar om grundläggande frågor som
              gäller lagstiftningen om äktenskap och partnerskap. Denna är nu
              under utredning.
            </seg>
            <seg xml:id="i-4a010a7041847ac9-0">
              I övriga motioner tas bland annat upp frågor om barnäktenskap,
              tvångsäktenskap, betänketid vid äktenskapsskillnad och jämkning
              av bodelning och gemensamma lån vid bodelning.
            </seg>
          </u>
          <note xml:id="i-5ce8864449e01f69-0">
            Utskottet föreslår att riksdagen avslår samtliga motionsyrkanden
            och hänvisar till pågående utrednings- och beredningsarbete.
          </note>
          <note xml:id="i-d91dd1e3501ca706-0">
            I betänkandet finns det också 16 reservationer och fyra särskilda
            yttranden.
          </note>
          <u prev="cont" who="unknown" xml:id="i-2280014c399e38e1-0">
            <seg xml:id="i-e3c542997d99ecb1-0">
              Herr talman! Efter denna lilla inledning är det nu dags att starta
              debatten.
            </seg>
            <seg xml:id="i-dd4d2a1031cbd709-0">
              Herr talman! Detta motionsbetänkande gäller, som Christina sade,
              lagstiftning om äktenskap, partnerskap och samboende. Det är ämnesområden
              som engagerar väldigt många. De flesta yrkandena är återkommande
              sedan flera år tillbaka. Åtskilliga yrkanden är också under behandling
              i olika utredningar. Det gäller till exempel det område som behandlas
              först i betänkandet, nämligen könsneutral äktenskapslagstiftning.
            </seg>
            <seg xml:id="i-b00cf3251293f1d8-0">
              Vi moderater har tidigare haft dels reservationer, dels särskilda
              yttranden i frågan. Vi tycker fortfarande att det borde ha varit
              en parlamentarisk utredning, som lagutskottet också föreslagit
              och som tillstyrkts i riksdagen. Nu är utredningen i gång och
              blir färdig om bra precis ett år, så denna gång avstår vi från
              att reservera oss eller skriva ett särskilt yttrande.
            </seg>
            <seg xml:id="i-1f539697c7fcaa4b-0">
              I övrigt står vi moderater naturligtvis bakom alla reservationer
              där vi finns med. Jag yrkar bifall till den första reservationen
              i raden, nämligen reservation 3 om ogiltigförklaring eller återgång
              av äktenskap.
            </seg>
            <seg xml:id="i-48a06aa9790d21f5-0">
              Denna fråga behandlade utskottet våren 2004 i samband med propositionen
              Åtgärder mot barnäktenskap och tvångsäktenskap . Riksdagen uttalade
              att utländska äktenskap som ingåtts under tvång inte skulle erkännas
              i Sverige. Utskottet skrev att rättsläget inte var helt klart,
              och Lagrådet ansåg att frågan om tvångsäktenskap borde belysas
              i ett vidare perspektiv.
            </seg>
            <seg xml:id="i-dfc05885574c9dbf-0">
              Lagrådet efterlyste en översyn av vad som ska gälla i frågan
              om äktenskap som ingåtts av misstag, under svek eller av personer
              med bristande rättskapacitet.
            </seg>
            <seg xml:id="i-0f9d21decd897c26-0">
              Också nu skriver utskottets majoritet att man inte kan utesluta
              att det kan finnas skäl för regeringen att överväga dessa frågor.
              Man vill ändå inte sträcka sig så långt som till ett tillkännagivande.
            </seg>
            <seg xml:id="i-b005f9669e705aab-0">
              Den borgerliga alliansen menar att oklarheter när det gäller
              till exempel barnäktenskap eller tvångsäktenskap kan skapa synnerligen
              allvarliga effekter för människor som i sig är sårbara.
            </seg>
            <seg xml:id="i-ffd7993daf54234f-0">
              Jag yrkar bifall till reservation 3 som innebär en översyn av
              rättsläget. Vi menar att detta är värt ett tillkännagivande.
            </seg>
            <seg xml:id="i-2a89cdc567ed12d2-0">
              Jag vill också säga några ord om reservation 8 under punkt 10.
              Upprinnelsen till reservationen är de fall där en närstående,
              ofta maken, har misshandlat sin sambo och förpliktats att betala
              skadestånd. Vid en bodelning kommer skadeståndet att ingå i bodelningen.
              Den skadeståndsskyldige kan då få tillbaka en del av skadeståndet.
            </seg>
            <seg xml:id="i-4bbda6428f7be576-0">
              Alla måtte väl tycka att denna tingens ordning är djupt otillfredsställande.
              Det gjorde också utskottet när frågan debatterades förra året.
              Även regeringen menar att dagens situation har sina brister. Frågan
              har utretts och redovisats i en departementsskrivelse i juli 2005.
            </seg>
            <seg xml:id="i-b1d180af63fe5865-0">
              Ärendet sägs vara under beredning i Regeringskansliet, men en
              tidpunkt för fortsatt behandling finns inte.
            </seg>
            <seg xml:id="i-927f980742970db9-0">
              Enligt min och vår mening är utskottsmajoritetens förtröstan
              om att regeringen prioriterar arbetet det är samma skrivning som
              förra året inte tillräckligt. Därav följer vårt ställningstagande
              i reservation 8 där vi menar att frågan borde ha hög prioritet.
            </seg>
          </u>
          <note xml:id="i-de7f141bd38dde36-0">
            Anf. 239 INGER RENÉ (m):
          </note>
          <note xml:id="i-d9e1c78b62ab3d91-0">
            Jag yrkar alltså bifall till reservation 3.
          </note>
          <note type="speaker" xml:id="i-1068c45a56c92efd-0">
            Anf. 240 MARTIN ANDREASSON (fp):
          </note>
          <u who="martin_andreasson_4972ea" xml:id="i-8fd95a322d5b408b-0">
            <seg xml:id="i-db8981829f42cbb9-0">
              Herr talman! Betänkandet handlar om en lång rad frågor som har
              att göra med äktenskap, partnerskap och samboende. Jag kommer
              att uppehålla mig vid den första punkten som handlar om en jämlik
              lagstiftning om äktenskap för alla par. Min partikollega Jan Ertsborn
              kommer senare i debatten att beröra de andra punkterna i det här
              ärendet.
            </seg>
            <seg xml:id="i-0444d02a01b143a2-0">
              Frågan om en gemensam eller könsneutral äktenskapslag har riksdagen
              debatterat flera gånger förut. På ett sätt tycker jag att det
              är lite av ett tappat tillfälle här i kväll eftersom vi, om den
              parlamentariska viljan hade funnits, skulle ha kunnat göra ett
              principuttalande från riksdagens sida om att vi tycker att det
              är viktigt att regeringen efter den nu påbörjade utredningen om
              en könsneutral äktenskapslagstiftning griper sig an det lagstiftningsarbete
              som behövs.
            </seg>
            <seg xml:id="i-8bb8e66df5956640-0">
              Folkpartiet och Centerpartiet har ett gemensamt särskilt yttrande
              där vi tydligt tar ställning för en jämlik äktenskapslagstiftning.
              Det gör också Vänsterpartiet i ett eget yttrande. Miljöpartiet
              har ingen ledamot i utskottet, men en representant kommer senare
              att delta i debatten. Jag saknar faktiskt ett tydligt uttalande
              från Socialdemokraterna, som ju har debatterat och tagit ställning
              i denna fråga på sin senaste kongress men som i utskottsbetänkandet
              inte säger ett ord om vad man har landat i för ståndpunkt. Jag
              tycker att det skulle vara värdefullt om Socialdemokraternas representant
              i debatten tog tillfället att klart och tydligt redovisa hur partiet
              tänker agera.
            </seg>
            <seg xml:id="i-ff0684c7ac9bd520-0">
              Människor gifter sig av olika anledningar vid olika tillfällen
              i livet, men det som gör att människor vill ha en rättsreglering
              av sitt förhållande är att man vill dela ett liv tillsammans.
              Man behöver lösa olika ekonomiska och andra praktiska frågor som
              dyker upp när man har en gemensam tillvaro. Man vill få ett rättsligt
              skydd för sitt förhållande. Man vill visa sin kärlek för varandra.
            </seg>
            <seg xml:id="i-80d29ada6f6a8c4b-0">
              Är det här någonting som skiljer homosexuella par från heterosexuella?
              Nej, herr talman, det här är frågor som är precis lika viktiga
              och precis lika relevanta för den enskilda människan, för det
              enskilda paret, oavsett vilken sexuell läggning man har, oavsett
              vilket kön det är på den människa man älskar.
            </seg>
            <seg xml:id="i-ea8f1666db72e7b7-0">
              Då ska lika fall behandlas lika. Det är bara ifall vi har sakliga
              skäl för särbehandling som särbehandling är rimlig. Det finns
              några argument som då dyker upp. Ett argument som dyker upp för
              att inte ha en jämlik lagstiftning är de historiska skälen. Det
              är naturligtvis ingen som förnekar att historiskt sett har samhället
              aldrig erkänt homosexuella relationer på det sätt som man erkänt
              heterosexuella relationer. Jag tycker att det är ett mycket farligt
              argument, eftersom man då måste förhålla sig till den historia
              av osynliggörande, förtryck och öppen förföljelse av människor
              som älskar någon av samma kön som har präglat inte bara vårt land
              utan de flesta länder i vår värld och där tystnaden har brutits
              först på senare år.
            </seg>
            <seg xml:id="i-2c086152440e1dbf-0">
              Det finns ett annat argument som dyker upp ibland och som handlar
              om att äktenskapets syfte är att trygga barnens uppväxtmiljö.
              Jag tycker att det är väldigt viktigt att i så fall poängtera
              att både homosexuella, bisexuella och heterosexuella människor
              har barn. Det hänvisas ofta till barnkonventionen i debatten som
              argument mot en gemensam äktenskapslagstiftning. Jag skulle vilja
              uppmana dem som använder det argumentet att peka på precis det
              ställe i FN:s barnkonvention där man lyfter fram äktenskapet som
              den önskvärda uppväxtmiljön för barn. Tvärtom är det så att FN:s
              barnkonvention mycket tydligt lyfter fram barnets behov av en
              trygg och kärleksfull familjemiljö, och den kan se ut på olika
              sätt. Jag skulle vilja uppmana till att peka på precis den artikel
              som talar om äktenskap i FN:s barnkonvention.
            </seg>
            <seg xml:id="i-480932b8ca60cc4c-0">
              Men låt oss för ett ögonblick säga att det verkligen är så att
              äktenskapet per automatik skapar en bättre uppväxtmiljö för ett
              barn. Personligen tror jag inte att det är så, jag tror att det
              viktigaste är att barnet får trygga och kärleksfulla vuxna omkring
              sig som är beredda att ge barnet allt det stöd och den kärlek
              som det behöver för sin uppväxt. Men låt oss säga att äktenskapet
              i sig är en bättre uppväxtmiljö, och då blir frågan: Varför ska
              barn till homosexuella föräldrar förmenas möjligheten att växa
              upp i en sådan miljö?
            </seg>
            <seg xml:id="i-85fcceb8b7627f66-0">
              Ett annat argument, herr talman, som ofta dyker upp är att det
              här skulle påverka möjligheten för trossamfunden att utöva sin
              religion. Jag vill på en gång starkt understryka att trossamfunden
              är och måste stå fria att själva få formulera sin syn på äktenskapet
              utifrån sina egna utgångspunkter och utifrån sina egna värderingar.
              Det är inte staten som ska lagstifta om trosuppfattningar.
            </seg>
            <seg xml:id="i-068437b88264879d-0">
              Men ta länder som Nederländerna eller Belgien som har könsneutrala
              äktenskapslagar och där man har civiläktenskap, eller ta länder
              som Kanada och delstaten Massachusetts som har det system som
              vi har i Sverige, nämligen att man kan gifta sig antingen inför
              en civil myndighet eller inför ett trossamfund. De civila myndigheterna
              ska förrätta äktenskap, men trossamfundens företrädare får avgöra
              själva utifrån sin religiösa uppfattning. Det är precis det system
              som vi har i dag, ett system som Folkpartiet anser fungerar utmärkt
              och som det inte finns någon anledning att ändra på.
            </seg>
            <seg xml:id="i-3ee62a91b322c094-0">
              Ta de länder där man har infört denna lagstiftning, till exempel
              Kanada. Ett av de största trossamfunden, United Church of Canada,
              som betjänar två miljoner invånare har tagit ställning för en
              jämlik äktenskapslag, för att viga homosexuella par. För detta
              samfund har det varit en religionsfrihetsreform att få möjlighet
              att viga par av samma kön.
            </seg>
            <seg xml:id="i-3dd8b792a8f3fa54-0">
              Slutligen, herr talman, talas det om äktenskapets normbildande
              effekt. Där tycker jag att det är viktigt att se saken ur den
              enskilda individens perspektiv. Jag lyssnade häromdagen till en
              person som i debatten om äktenskap konstaterade: Det faktum att
              jag är gift med min fru beror inte på att homosexuella par är
              utestängda från denna möjlighet. Det påverkar inte oss ett dugg
              ifall andra skulle få samma möjlighet. Det utökar bara deras frihet,
              deras möjlighet att ordna sina liv.
            </seg>
            <seg xml:id="i-31e034524d98dbd2-0">
              Naturligtvis är lagen normerande i den meningen att antingen
              har vi en lagstiftning som bygger på särbehandling, sortering
              och osynliggörande av vissa relationer, eller så har vi en lagstiftning
              som synliggör och erkänner individers möjlighet och rättighet
              att få sina relationer erkända och bekräftade oavsett om det är
              med en person av samma kön eller med en person av olika kön.
            </seg>
            <seg xml:id="i-65f8f4e3f2ecf272-0">
              För Folkpartiet liberalerna är detta en jämlikhets- och frihetsreform
              som ökar takhöjden i samhället och skapar ett öppnare samhällsklimat
              som alla vinner på. Jag ser fram emot ett fortsatt lagstiftningsarbete
              efter det att utredningen har fullföljt sitt arbete. Vi står bakom
              utskottets text under punkt 1.
            </seg>
          </u>
          <note type="speaker" xml:id="i-0a20916ef9733b5a-0">
            Anf. 241 YVONNE ANDERSSON (kd):
          </note>
          <u who="yvonne_andersson_239d8e" xml:id="i-13923065a2f47102-5">
            <seg xml:id="i-014211ba1bb32ab5-0">
              Herr talman! Det här ärendet om äktenskap, partnerskap och samboende
              har vi debatterat flera gånger. Kristdemokraterna ställer sig
              bakom samtliga sina reservationer, men för tids vinning yrkar
              jag bifall endast till reservation 1.
            </seg>
            <seg xml:id="i-f24b7f65661a2afc-0">
              Frågan om könsneutral äktenskapslagstiftning har varit föremål
              för utskottets behandling vid ett flertal tillfällen. Man har
              funnit skäl att utreda och belysa frågan ur flera perspektiv,
              vilket riksdagen gav regeringen till känna tidigare. Det tillsattes
              en utredare i januari 2005. Kristdemokraterna var emot detta.
              Vi tyckte inte att det behövdes någon utredare. Vi tycker över
              huvud taget inte att det behövs förändringar av något som vi anser
              redan nu fungerar väl. Utredaren har tillgång till två referensgrupper.
              Jag har förmånen att sitta med i en av dem och höra diskussionerna.
            </seg>
            <seg xml:id="i-b028b550de91a375-0">
              I referensgruppen ingår inga företrädare för barnens intressen.
              Det har vi kristdemokrater beklagat vid ett flertal tillfällen.
              Barn kan nämligen aldrig ses särskiljt från äktenskapsfrågan.
              Det är å ena sidan visserligen fallet att inte alla äktenskap
              leder till barn. Men å andra sidan kommer de flesta barn de facto
              till i ett äktenskap. Äktenskapet är ingen förutsättning för att
              skaffa barn, men i realiteten var den grundläggande ursprungliga
              funktionen av äktenskapet att ha omsorg och ta hand om de barn
              som makarna tillsammans orsakade. Därför hade det förstås varit
              på sin plats om också barnets perspektiv hade varit företrätt
              i utredningen. Det är möjligt att utredaren så småningom tar upp
              att alla aspekter ska belysas. Varför, herr talman, ska inte också
              barnets aspekter belysas?
            </seg>
            <seg xml:id="i-51f05020132a1cf8-0">
              Äktenskapet är i sin tur normerande, vilket också Martin Andreasson
              tog upp men utifrån ett annat perspektiv och med motsatt uppfattning
              än jag själv har. Det handlar om den relation man ser framför
              sig. Man gifter sig inte med vem som helst. Äktenskapet utgör
              en tydlig markering av två människors vilja att på allvar slå
              sina påsar ihop och manifestera sin gemenskap med ett juridiskt
              bindande avtal. Det är också första steget, som vi kristdemokrater
              ser det, mot en vidare familjegemenskap som kan komma att innefatta
              barn.
            </seg>
            <seg xml:id="i-50c3e92e3198dc38-0">
              Såtillvida intar familjen en ur juridisk synvinkel särskild roll.
              I flertalet internationella konventionstexter och i vår egen lagstiftning
              framhålls familjens roll i samhället. I FN:s allmänna förklaring
              om de mänskliga rättigheterna sägs det att familjen utgör den
              naturliga och grundläggande enheten i samhället och äger rätt
              till skydd från samhället och staten. Det är artikel 16.3.
            </seg>
            <seg xml:id="i-62f81f57682482ab-0">
              Barnkonventionens inledning är att familjen är den grundläggande
              enheten i samhället och den naturliga miljön för alla dess medlemmar,
              särskilt betydelsefull för barnens utveckling och välfärd.
            </seg>
            <seg xml:id="i-347f8dce919300c0-0">
              Precis som Martin Andreasson sade kan man säga att familjer ser
              olika ut. Men av vilken anledning ska man inte ha ett huvudspår
              där man utgår från att familjen, precis som i FN:s barnkonvention,
              faktiskt är de barn som blir till när mor och far eller de som
              ingått äktenskap faktiskt orsakar dem? Detta innebär inte att
              man diskriminerar andra familjer. Det innebär absolut inte att
              inte alla familjer räknas med. Men varför inte våga lyfta fram
              att det också är fråga om de naturliga blodsbanden?
            </seg>
            <seg xml:id="i-737c17aa95020cf9-0">
              I de olika paragraferna understryks hur viktig familjen är för
              barn att växa upp i och att familjen har rätt till skydd från
              samhället och staten. Äktenskapet understöder på ett fundamentalt
              vis denna enhet och utgör därigenom en stabiliserande faktor i
              såväl relationer som i samhällsbygget.
            </seg>
            <seg xml:id="i-e6fdf691c8eab4a2-0">
              Tvåsamhetens gemenskap uttrycks genom äktenskapet för olikkönade
              och genom registrerat partnerskap för likakönade relationer. De
              rättsliga följderna är i princip desamma. För registrerat partnerskap
              gäller dock ett absolut krav på minimiåldern 18 år och att rätten
              till registrering av partnerskapet är beroende av en av parternas
              anknytning till Sverige, vilket för övrigt är under utredning.
            </seg>
            <seg xml:id="i-22680b7e3366a375-0">
              Kristdemokraterna accepterar likvärdiga juridiska förhållanden
              utom när det gäller barn. Vi menar att barn har rätt till sin
              mamma och pappa, men föräldrar har inte rätt till barn. Det finns
              en kulturell åtskillnad. Det finns anledning att visa respekt
              för äktenskapet som tradition, som i årtusenden har markerat förhållandet
              mellan man och kvinna. Äktenskapet är dessutom ett religiöst begrepp,
              som också framkommit i utredningen hitintills. I olika kyrkor
              betecknas det som ett sakrament. Det kanske finns anledning att
              behålla detta också utifrån respekt för olika kulturer och religioner
              som finns i vårt land.
            </seg>
            <seg xml:id="i-2d221bcbaeadd840-0">
              Herr talman! Att alla ska vara lika inför lagen innebär inte
              att man måste likställa alla relationer och begrepp. Vi gör en
              åtskillnad i innebörd och i funktion när de är olika. Detta innebär
              inte diskriminering eller särbehandling. Att bevara begreppet
              äktenskap för den juridiska samlevnadsformen mellan man och kvinna
              är min slutsats. Att skapa ett annat begrepp för den juridiska
              samlevnadsformen mellan samkönade personer om registrerat partnerskap
              inte upplevs som acceptabelt är en annan lösning.
            </seg>
            <seg xml:id="i-63b4826fe2daacfe-0">
              Herr talman! Jag vill slutligen säga något om ersättning för
              dem som agerar i samband med giftermål och partnerskapsförrättning.
              Naturligtvis ska det vara en likvärdig ersättningssituation som
              vid andra liknande uppdrag.
            </seg>
          </u>
          <note xml:id="i-765c5e42c1fae92c-0">
            Jag yrkar bifall till reservation nr 1 i betänkande LU19.
          </note>
          <note type="speaker" xml:id="i-e476fd139a2f0d0e-0">
            Anf. 242 TASSO STAFILIDIS (v):
          </note>
          <u who="tasso_stafilidis_d5b859" xml:id="i-d96f9244323839db-0">
            <seg xml:id="i-83266044af6ee93c-0">
              Herr talman! Självklart vill jag börja med att instämma i Martin
              Andreassons ypperliga anförande. Jag instämmer i det helt och
              hållet.
            </seg>
            <seg xml:id="i-64182eb0d4f6a38f-0">
              Som kammaren har upptäckt står Vänsterpartiet bakom sex av reservationerna
              i dagens betänkande och tre av de särskilda yttrandena. Jag kommer
              också i huvudsak att beröra frågan under punkt nr 1 i mitt anförande.
              Den handlar om könsneutral äktenskapslagstiftning.
            </seg>
            <seg xml:id="i-2af9ddbb029f54cb-0">
              Herr talman! Det är trots allt så att när vi lagstiftare kommer
              fram till att vi har två exakt likadana rättsfigurer återstår
              inget annat för oss att göra än att låta dem komplettera varandra
              och sammansmälta dem till en och samma. Något annat vore helt
              främmande i all annan lagstiftning. Det är precis på det sättet
              både riksdag och regering har verkat genom tiderna. Man har så
              fort det har uppstått två likadana rättsfigurer tagit bort den
              äldre och låtit den nyare delen gälla.
            </seg>
            <seg xml:id="i-a57d9526c9009075-0">
              Men det vill inte Kristdemokraterna. Kristdemokraterna anser
              att det finns en skillnad. Vad är då skillnaden? Jo, skillnaden
              är att i den ena rättsfiguren är det en man och en kvinna som
              ingår äktenskapet och får paketet med de olika lagarna till sitt
              förfogande. I den andra rättsfiguren är det i stort sett precis
              samma regler som gäller, men den riktar sig till två personer
              av samma kön. Det är det som är ojämlikt. Det är just det, herr
              talman, som vi i Vänsterpartiet under många år har påpekat i kammaren.
              Vänsterpartiet var det första partiet med ett kongressbeslut om
              att vi måste verka för att ta bort ojämlikheten och införa en
              könsneutral äktenskapslagstiftning i Sverige.
            </seg>
            <seg xml:id="i-52593944c61ed979-0">
              Det känns lite tungt att till exempel Spanien har gått längre.
              Även i Sydafrika har det skett enorma framsteg. Sydafrika är för
              övrigt ett land som i sin konstitution har inskrivet att man inte
              får diskriminera på grund av sexuell läggning. De får alltså inte
              ha lagar som diskriminerar. I Sverige har vi fortfarande tyvärr
              inte fått en sådan lagändring att vi i vår grundlag förbjuder
              diskriminerande lagar på grund av sexuell läggning. Men jag hoppas
              att det kommer och att det inte ska dröja alltför lång tid.
            </seg>
            <seg xml:id="i-b6913f57472ec5e6-0">
              Det finns två rättsfigurer.
            </seg>
            <seg xml:id="i-950667e49b93d14c-0">
              Flera av oss som sitter i den politiska referensgruppen för Äktenskapsutredningen
              hade äran att lyssna till en jurist, Dan Hanqvist, som använde
              begreppet renhållning. Det handlar om renhållning, att man rensar
              bort de lagar som inte längre är tillämpliga. Det är det vi vill
              göra, herr talman. Vi vill ta bort partnerskapslagen och se till
              att det är en könsneutral äktenskapsbalk, som gäller lika för
              alla.
            </seg>
            <seg xml:id="i-285f289fc374e086-0">
              Det är glädjande att konstatera att fem av riksdagens sju partier
              har gjort det ställningstagandet på sina demokratiska stämmor
              och kongresser. Det finns i dag bara två partier som inte har
              bestämt sig. Ett av partierna är väldigt aktivt i att motarbeta
              alla former av förändringar som handlar om likställdhet och jämlikhet
              i lagstiftningen. Det handlar ytterst om att vi alla ska vara
              lika inför lagen. Svårare än så är det inte.
            </seg>
            <seg xml:id="i-fbddd9dd63d0d90a-0">
              Sedan gäller det barnen. Jag har funderat väldigt mycket på frågan
              om barnen, och gång på gång är det många frågetecken som kommer
              upp i mitt huvud. Yvonne Andersson tar till exempel upp att inga
              företrädare för barnets intresse finns i den här utredningen och
              att barn har rätt till sin mamma och sin pappa.
            </seg>
            <seg xml:id="i-0500c273f700e250-0">
              Jag tror inte att det finns en enda ledamot av oss 349, inte
              ett enda parti, inte någon i det här landet som har påstått någonting
              annat. Är det någon som har hört någon påstå att barn inte ska
              ha rätt till sin mamma och sin pappa? Nej, Kristdemokraterna,
              det är det inte. Det är ingen som har sagt emot det alla instämmer
              i det. Det vi i majoriteten säger i den här frågan är att vi ska
              se alla barnen. Vi ska se även de barn som växer upp utan sin
              mamma och sin pappa, för de barnen är många.
            </seg>
            <seg xml:id="i-464673ace53f1ba5-0">
              Yvonne Andersson gjorde en jämförelse och beskrev att de flesta
              barn föds i äktenskap. Jag tror inte att den uppgiften stämmer,
              Yvonne Andersson. Jag försökte få fram den exakta siffran, men
              jag lyckades inte. Jag tror att det är ungefär hälften som föds
              i äktenskap och hälften som föds i samborelationer. Vi får kolla
              det.
            </seg>
            <seg xml:id="i-70f496e40c223109-0">
              En sak är säker, och det är att familjebildningar i Sverige ser
              olika ut. Man behöver inte vara heterosexuell förälder för att
              ha barn. I dag finns det många barn som växer upp med homosexuella
              föräldrar. Det finns många barn som växer upp i styvfamiljer,
              oavsett om de är heterosexuella eller homosexuella. Det finns
              många barn som växer upp med ensamstående föräldrar. Vi får inte
              glömma bort det, och vårt uppdrag som lagstiftare måste vara att
              se till att alla dessa barn har en så trygg och bra miljö och
              uppväxt som möjligt, att lagstiftningen inte sätter käppar i hjulen
              för de här barnen, att lagstiftningen inte bidrar till att de
              här barnen ses som ojämlika eller får växa upp i förhållanden
              där de inte värderas lika som till exempel barn med heterosexuella
              föräldrar. Det är det som måste vara viktigt.
            </seg>
            <seg xml:id="i-627afe670cc267c3-0">
              Martin Andreasson tog upp det i sitt anförande. I utredningen
              om äktenskap och partnerskap har vi till och med fått lyssna på
              Socialstyrelsen, som säger precis samma sak.
            </seg>
            <seg xml:id="i-f6109acff04ad0c1-0">
              Det kan inte vara till ett barns fördel att inte få ingå i samma
              gemenskap som andra barn. Varför ska inte ett barn med homosexuella
              föräldrar få säga att även mina föräldrar är gifta och har ingått
              äktenskap? Det är just det som gör att de barnen kan bli utpekade,
              inte det faktum att deras föräldrar inte är heterosexuella, men
              det faktum att deras föräldrar inte får ingå äktenskap. Varför
              får inte mina föräldrar ingå äktenskap? Varför får inte de gifta
              sig? Det är den fråga som dessa barn ställer.
            </seg>
            <seg xml:id="i-77ca90e599e6fe1f-0">
              Vilket är svaret som Yvonne Andersson ger till de här barnen?
              Jo, det är detta: Det är för ert eget lilla bästa. Det tror inte
              jag, herr talman.
            </seg>
            <seg xml:id="i-2a6788ceba17e3d5-0">
              För barnens bästa kan det inte finnas någon annan lösning än
              att vi lagstiftare ser till att alla föräldrar i detta land ska
              ha möjlighet att ingå den rättsfigur som ska gälla lika för alla
              oavsett deras sexuella läggning.
            </seg>
            <seg xml:id="i-ef4a9c475e6646d1-0">
              Sedan är det de religiösa samfunden och den religiösa delen av
              den här frågan. Vi kan inte dra alla religiösa samfund över en
              kam. Det går inte. Äktenskapet har olika innebörd för olika samfund.
              Det är till och med så att äktenskapet har olika innebörd för
              olika inriktningar bland olika samfund. Då går det inte att säga
              att äktenskapets religiösa innebörd är en.
            </seg>
            <seg xml:id="i-57e7b1c0cd83b511-0">
              Vi lagstiftare har inte till uppgift att lägga oss i de religiösa
              samfundens tolkning och innebörd av äktenskapet. Det är inte vår
              uppgift som lagstiftare att lägga oss i hur de värderar äktenskapet.
            </seg>
            <seg xml:id="i-e91acfbeb7477aaa-0">
              Därför vill Vänsterpartiet, herr talman, att det ska bli ytterst
              tydligt att vi en gång för alla måste skilja det religiösa från
              det juridiska. Vänsterpartiet har länge drivit att vi ska ha en
              civilrättslig lösning där trossamfunden inte ska få någon vigselrätt.
              Så länge vi ger trossamfunden vigselrätt kommer vi också att ha
              den här sammanblandningen, och vi kommer att öppna arenan för
              Kristdemokraterna att gång på gång lyfta upp de religiösa aspekterna.
              Vi tycker inte att det är rätt, varken för frågan eller för demokratin.
              Lagstiftningen och juridiken ska inte lägga sig i trossamfundens
              förehavanden, lika lite som trossamfunden och religiösa värderingar
              ska lägga sig i det som gäller civilt människor emellan och det
              som ska gälla lika för alla människor som lever i det här landet.
            </seg>
            <seg xml:id="i-317c827fad4e63e5-0">
              Herr talman! Vänsterpartiet har, som sagt, en hel del reservationer.
              Jag hinner inte gå in på dem, men för sakens skull vill jag yrka
              bifall till reservationen om barnäktenskap och tvångsäktenskap.
              Vad innehållet i reservationen är får man läsa i betänkandet.
            </seg>
          </u>
          <note type="speaker" xml:id="i-3bc013c76beeffc2-0">
            Anf. 243 ANNIKA QARLSSON (c):
          </note>
          <u who="annika_qarlsson_6d41d7" xml:id="i-0a962b52026caa9f-2">
            <seg xml:id="i-7811524203a43bfe-0">
              Herr talman! Vi har debatterat frågorna om äktenskap, partnerskap
              och samboende några gånger förut. Många saker känner vi igen.
              Man har fått nya kamrater på några reservationer, och det känns
              bra. Vi känner igen argumenten när det gäller könsneutral äktenskapslagstiftning.
              Jag vet att vi har ytterligare två debatter efter denna som man
              hoppas ska bli klara i dag, så jag ska försöka hålla mig kort.
            </seg>
            <seg xml:id="i-5ecd76ff45cea569-0">
              När det gäller könsneutral äktenskapslagstiftning sade Martin
              väldigt tydligt vilken ställning vi har tagit, och vi har ett
              särskilt yttrande där det framgår.
            </seg>
            <seg xml:id="i-d9d7da0a9950933c-0">
              Det vi i Centerpartiet har skrivit i en motion handlar om att
              tillskapa en juridiskt reglerad samlevnadsform, det vill säga
              att föra samman äktenskapsbalken och lagen om registrerat partnerskap
              i en lagstiftning.
            </seg>
            <seg xml:id="i-b4b8f7c824070bc4-0">
              På den andra punkten har vi sagt att samfund, inklusive till
              exempel Svenska kyrkan, ska kunna godkännas så att en religiös
              ceremoni i det enskilda samfundets regi även gäller som legal
              vigsel i lagstiftningens mening.
            </seg>
            <seg xml:id="i-9a27497cbcddfae1-0">
              Den tredje punkten handlar om att göra vigselförrättare och partnerskapsförrättare
              till en gemensam förrättare. Det klarade vi av i torsdags, så
              det kan vi bocka av.
            </seg>
            <seg xml:id="i-ba318d01bccd6538-0">
              Vi hade förslaget när vi gemensamt gick till riksdagen att det
              skulle vara en parlamentarisk utredning. Där lyckades vi inte
              riktigt komma ända fram.
            </seg>
            <seg xml:id="i-93077a3d0f4e57c4-0">
              När det gäller frågan om könsneutral äktenskapslagstiftning kan
              man ibland få uppfattningen att det ska vara en tvingande lag.
              För tydlighetens skull vill jag vara väldigt klar om att det är
              en normerande lagstiftning.
            </seg>
            <seg xml:id="i-31ed2eca3a39c761-0">
              Det är en otroligt viktig normerande lagstiftning. Men den kommer
              inte att vara tvingande. Jag tror inte att något enda parti har
              tagit den ställningen eller tänker sig att ta den ställningen
              att vi ska tvinga någon att gifta sig med någon av samma kön.
            </seg>
            <seg xml:id="i-38105e8503f122e1-0">
              Det handlar enbart om att öppna möjligheter och att göra äktenskapet
              tillgängligt för alla de par som i kärlek vill ha en lång och
              djup relation och vill skapa en tryggare miljö för sina barn.
              För Centerpartiets del säger vi ja till mer kärlek, ja till mer
              långa och djupa relationer, och ja till fler trygga familjer för
              fler barn.
            </seg>
            <seg xml:id="i-a3d8df4fce14bdd7-0">
              Den andra delen i betänkandet som jag skulle vilja ta upp behandlas
              under punkterna 10 och 11. Det handlar om ekonomi. Många gånger
              när man talar om äktenskapet säger man att det under så lång tid
              har varit si eller så, och kyrkan har bestämt att det ska vara
              på det viset.
            </seg>
            <seg xml:id="i-b55137c1a75f399e-0">
              Jag har en lite mer pragmatisk hållning till det. Jag tror att
              äktenskapet har funnits för att man vill kontrollera både kvinnor
              och barn men också ekonomin. Det har handlat om att reglera ekonomin
              mellan olika släkter och inom släkter. Det här med kärlekens intrång
              på äktenskapets område ligger betydligt närmare i tid än vad vi
              i dag kanske inbillar oss.
            </seg>
            <seg xml:id="i-0629030922e94f6c-0">
              Det som jag tar upp i reservationerna 8 och 9 som vi har i betänkandet
              handlar väldigt mycket om ekonomisk makt. Tittar vi historiskt
              har vi sett att det funnits olika former av lagar. Men det har
              också varit normer som har styrt och ställt vad kvinnor har haft
              för utrymme och möjlighet att vara en fullvärdig del i ett samhälle.
            </seg>
            <seg xml:id="i-3c6cc73a5a5ee8ca-0">
              Vi kan också se att våldets makt finns med i detta. Lagar har
              makt och normer har makt och utgör begränsningar för både kvinnor
              och män, men i allra högsta grad för kvinnor. Vi kan också se
              att våldet i allra högsta grad är något som har begränsat kvinnor.
              Nu har vi en mängd olika åtgärder. Tyvärr har vi inte lyckats
              lösa problemet. Jag tror att vi kommer att jobba med det under
              lång tid framöver.
            </seg>
            <seg xml:id="i-beea8f02c0ec5052-0">
              Det jag tycker har kommit i skymundan och som man sällan tar
              upp handlar om den ekonomiska makten. Det är den ekonomiska makten
              mellan kvinnor och män och då i den nära relation som äktenskap
              eller samborelationer handlar om.
            </seg>
            <seg xml:id="i-0a68a1f7a0f8021c-0">
              Lika många gånger som en man har makten i en relation genom ett
              våldsamt beteende, antingen det handlar om hot eller faktiskt
              om slag, finns det precis lika många relationer där maktbalansen
              bygger på ekonomi. Mannen har makten över ekonomin och kan hela
              tiden styra och ställa och sätta kvinnan i helt orimliga situationer.
            </seg>
            <seg xml:id="i-5bde18cc5ea8eee2-0">
              Det som står i reservation nr 8 handlar om när det har gått så
              långt att det har blivit utdömt ett skadestånd, och där han fortfarande
              får vara med och dela på pengarna som han ska betala till henne,
              om han nu över huvud taget betalar dem. Det finns också en maktbalans
              i att det är hon som ska kräva det av honom.
            </seg>
            <seg xml:id="i-ae24cea4d7ec13f6-0">
              Det finns en blindhet i lagstiftningen när det gäller ekonomisk
              makt och kvinnors utsatthet. Det tar vi upp i reservation nr 11.
              Det handlar om gemensamma lån eller gemensamma krediter. Där har
              jag exempel på kvinnor som har suttit med stora skulder när skilsmässan
              väl har gått igenom.
            </seg>
            <seg xml:id="i-571bd097877a35fb-0">
              Då är det hon som sitter kvar med skulder. Banken kan gå in och
              kräva att det är hon som ska betala de sakerna. Det är helt sjuka,
              vansinniga grejer. Någonstans gömmer man sig bakom att det är
              civilrättsligt omöjligt att gå in och göra de justeringarna. Jo
              tack, det finns väl de som har sett till att det finns sådana
              system som är uppbyggda så att det ska vara omöjligt att förändra!
            </seg>
            <seg xml:id="i-86b409469ac5ab91-0">
              Det vi kräver i vår motion och som går igen i reservationerna
              handlar om att det behövs en total översyn av svensk lagstiftning
              där man inte längre har en blindhet för den ekonomiska makten.
              Den kan vara lika destruktiv och ställa till precis lika mycket
              elände som handens makt eller våldets makt.
            </seg>
            <seg xml:id="i-d23343e3666d94e2-0">
              Det är synd att vi återigen står här med ett betänkande med de
              här otroligt kloka förslagen och en majoritet inte tycker att
              det är viktigt att bryta det mönstret.
            </seg>
            <seg xml:id="i-86f1b2b8d9604c99-0">
              Jag står bakom de reservationer som finns i betänkandet, men
              jag yrkar för tids vinnings skull inte bifall till någon.
            </seg>
          </u>
          <note type="speaker" xml:id="i-d39da24e7c7fbd91-0">
            Anf. 244 MARIA HASSAN (s):
          </note>
          <u who="maria_hassan_1c6f8d" xml:id="i-64602fe6d62a756a-0">
            <seg xml:id="i-f684adcb8e8d1af2-0">
              Herr talman! Inger René var så föredömligt lakonisk i sitt anförande
              att jag försöker eftersträva det så gott det går och kastar om
              i mitt skrivna anförande. Jag tror att det kommer att uppskattas
              här om jag lyckas med det.
            </seg>
            <seg xml:id="i-f5fc2d84b339e9fb-0">
              Vi har egentligen inte några avvikande uppfattningar i de flesta
              frågor som tas upp i motionerna utom vad gäller frågan om könsneutralt
              äktenskap. Där står Kristdemokraterna ensamma i sin uppfattning.
            </seg>
            <seg xml:id="i-b6101a3458992ccf-0">
              Man kan dela upp förslagen i betänkandet i två stora grupper.
              Den första gruppen gäller könsneutralt äktenskap. Den andra gruppen
              gäller bodelningsfrågor. Jag kommer att ägna mer tid åt argumentationen
              mot Kristdemokraternas ställningstagande.
            </seg>
            <seg xml:id="i-c4c1082477bc8d3e-0">
              Först och främst vill jag säga till Martin Andreasson att jag
              är rätt så förvånad över din fråga. Vi har åtminstone under de
              tre år som jag har suttit här i parlamentet visat att vi eftersträvar
              och gör allt för att ändra den diskriminerande lagstiftningen.
              Vi är för ett könsneutralt äktenskap. Dessutom står vi nu också
              på vårt kongressbeslut.
            </seg>
            <seg xml:id="i-c39ee430b1a18e9d-0">
              Kristdemokraterna däremot verkar närmast outtröttliga i att motsätta
              sig lagändringar som tar bort diskriminering av homosexuella.
              Jag undrar bara hur det blir med trovärdigheten när man ena stunden
              säger sig stå för principen att alla människor har lika värde
              för att andra stunden vägra homosexuella att omfattas av den principen.
            </seg>
            <seg xml:id="i-5e63cea01458b01a-0">
              Begreppet äktenskap som förbehållet man och kvinna är en del
              av kulturen. Kulturen är inte ahistorisk utan har tendensen att
              förändras. Det är härligt för mig att för en gångs skull vara
              historisk.
            </seg>
            <seg xml:id="i-0dd1da9088f93d26-0">
              I dag ser inte samhället ned på ensamstående mammor eller så
              kallade oäkta barn som man gjorde förr. Inte heller betraktas
              homosexuella som brottslingar. År 1944 avkriminaliserades homosexuella
              handlingar i Sverige. Man kan ibland undra om detta budskap har
              nått fram till Kristdemokraterna.
            </seg>
            <seg xml:id="i-76b8c6d88693948a-0">
              Det är riktigt att äktenskapet är den tryggaste juridiska formen
              för samlevnad mellan två människor. Med detta är inte sagt att
              det endast handlar om äktenskap mellan en man och en kvinna. Jag
              vill samtidigt påminna om att hälften av just sådana äktenskap
              slutar i skilsmässa.
            </seg>
            <seg xml:id="i-a88a2bdb99eb3754-0">
              Använd inte heller barnen som slagträ i debatten! Forskningsresultaten
              är övertygande: Barn mår bäst i en kärleksfull familj, oavsett
              föräldrarnas kön. Kärlek och omtanke är en oerhört viktig utvecklingsfaktor
              för barn. Jag hoppas att Kristdemokraterna en dag kommer att ta
              bort skygglapparna och se den förändrade verkligheten.
            </seg>
            <seg xml:id="i-315999f47f109e60-0">
              Det är inte första gången vi argumenterar för könsneutrala äktenskap.
              Detta kommer också att fortsätta eftersom regeringen har tillsatt
              den här utredningen. Här vill jag ställa en fråga till Yvonne
              Andersson. Du nämnde att det i de två referensgrupperna inte finns
              någon som företräder barnens intresse. Då frågar jag dig: Är alla
              som sitter i referensgrupperna barnfientliga? Är alla de människor
              som sitter i utredningen barnfientliga?
            </seg>
            <seg xml:id="i-45bb54c786fadd39-0">
              Jag ska så väldigt kort beröra de frågor som Inger René lyfte
              upp. Vi har inte avvikande meningar i sakfrågan. Du säger att
              vi måste prioritera de här frågorna, och jag håller med dig. De
              är enormt viktiga. Jag blir bara väldigt nyfiken på den prioriteringslista
              som det har yrkats på under åtminstone mina fyra år här. Den listan
              måste vara väldigt lång. Då måste man en vacker dag göra prioriteringar
              även inom den prioriteringslistan. Alla frågor som vi behandlar
              här är viktiga, och då låter vi regeringen bestämma vilken prioriteringsordning
              det ska vara.
            </seg>
            <seg xml:id="i-d4e8c1d5b855b5ea-0">
              Till sist vill jag säga att vårt betänkande handlar om invecklade
              aspekter på familjerelationer. En tydlig lagstiftning för att
              förtydliga vårt ställningstagande att inte prioritera alla saker
              på en gång utan större tolkningsutrymme kan många gånger underlätta
              att komma ur svåra situationer. Sådan lagstiftning måste dock
              föregås av en noggrann analys. Att uppnå en total balans i dessa
              grundläggande frågor är knappast möjligt. Helt klart är att dessa
              frågor kommer att återvända till kammaren om och om igen.
            </seg>
          </u>
          <note xml:id="i-11938dbcfdc7539b-0">
            Med detta yrkar jag bifall till utskottets förslag och avslag
            på samtliga motioner.
          </note>
          <note type="speaker" xml:id="i-ad0e3ca30b3ac5a7-0">
            Anf. 245 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-13923065a2f47102-6">
            <seg xml:id="i-d47284787357c8e8-0">
              Herr talman! I denna sena timme hade jag inte tänkt begära replik
              över huvud taget, men med anledning av de frågor som kom haglande
              vill jag ändå klargöra några saker.
            </seg>
            <seg xml:id="i-20d734afd2583fd6-0">
              Definitionen av begreppet äktenskap har genom tiderna varit en
              juridisk samlevnadsform mellan man och kvinna. Även andra kulturer
              gör den definitionen. Registrerat partnerskap är den juridiska
              benämningen på samlevnadsformen mellan två män eller två kvinnor.
              Det finns två olika begrepp för vad som i vilket fall är två olikheter.
              Det är skillnad på en man och en kvinna och två kvinnor eller
              två män; det är väl ändå ingen som kan säga någonting annat.
            </seg>
            <seg xml:id="i-f0a818810c590fe7-0">
              Där har vi en mångfald. Vi har en skillnad i begreppsbildningen
              och i benämningen som också finns i andra kulturer. Det är inte
              diskriminerande i sig att det finns olika namn på detta, mera
              en skillnad. Det diskriminerande är i så fall förutsättningarna.
              I en mening tycker Kristdemokraterna att det ska vara skillnad,
              och det är när det gäller barnen eftersom ett barn i den meningen
              ska ha både en mamma och en pappa.
            </seg>
            <seg xml:id="i-f9128f5cfa6ed1ca-0">
              I utredningen var jag kritisk till att det inte fanns någon barnombudsman
              eller någon som hade som uppgift att företräda barnen; det är
              riktigt. Men de andra är inte barnfientliga. Det vore mig fjärran
              att säga någonting sådant. Jag tror att alla som ingår i referensgrupperna
              tillsammans med utredaren och alla inblandade vill barnens bästa.
              Det finns dock människor i vårt samhälle som har som extra uppgift
              att företräda barnen.
            </seg>
            <seg xml:id="i-9c71470f2f91ada8-0">
              Alla människor har lika värde ja. En flicka och en pojke kallas
              för syskon som gemensam beteckning, två tjejer kallas systrar
              och två killar kallas bröder. För mig är det inte alls någon diskriminering
              i de olika beteckningarna.
            </seg>
          </u>
          <note type="speaker" xml:id="i-0454ab5b4f9d4225-0">
            Anf. 246 MARIA HASSAN (s) replik:
          </note>
          <u who="maria_hassan_1c6f8d" xml:id="i-64602fe6d62a756a-1">
            <seg xml:id="i-c3e31c99ceb3a273-0">
              Herr talman! Alla begrepp är inte av bestående karaktär. De har
              förändrats genom tiderna.
            </seg>
            <seg xml:id="i-be3ae83d1c560cea-0">
              Vem äger begreppet äktenskap? Ibland framstår det i debatten
              som om kristna eller religiösa grupper äger själva begreppet äktenskap.
              Vem hindrar oss att ändra innehållet i det och att säga att äktenskapet
              omfattar två människor som älskar varandra och som vill ge en
              trygghet åt barn? Det är väl en enkel definition på äktenskapet?
            </seg>
          </u>
          <note type="speaker" xml:id="i-ae6a35919a811835-0">
            Anf. 247 YVONNE ANDERSSON (kd) replik:
          </note>
          <u who="yvonne_andersson_239d8e" xml:id="i-13923065a2f47102-7">
            <seg xml:id="i-56670eca23b73979-0">
              Herr talman! Det är intressant att Maria Hassan förenklar alltihop
              på det här sättet. I utredningen frågade jag homoombudsmannen
              vad han såg i begreppet äktenskap, om äktenskapet kunde bytas
              ut till något annat som var gemensamt för alla. Nej, svarade han
              mig. Äktenskapet har något väsentligt i sig, och därför är det
              äktenskap det ska heta. Det var intressant, för det är precis
              det som också de som tycker som jag tycker. Äktenskapet har en
              kulturell innebörd och också andra inliggande betydelser.
            </seg>
            <seg xml:id="i-1a8ba23ec873cefd-0">
              Maria Hassan har nu en replik kvar medan jag inte har någon möjlighet
              att svara. Då kunde det ju vara intressant att veta: I vilken
              grad tycker Maria Hassan att hon bemöter mig och dem som tycker
              som vi kristdemokrater? På vilket sätt visar ni respekt för vad
              vi tycker och lägger i begreppet med era ideliga påståenden om
              oss som vi inte alls känns vid? Hur länge har ni rätt att tala
              om vad vi står för när vi vet vad vi står för? Hur länge ska vi
              finna oss i det? Var ligger er tolerans? Tala om det för mig!
              Jag kommer inte att kunna svara, så det är fritt fram.
            </seg>
          </u>
          <note type="speaker" xml:id="i-0e0eadf0578ed505-0">
            Anf. 248 MARIA HASSAN (s) replik:
          </note>
          <u who="maria_hassan_1c6f8d" xml:id="i-64602fe6d62a756a-2">
            <seg xml:id="i-47e4d519e5ddc17e-0">
              Herr talman! Jag förstår ombudsmannen när han säger att han vill
              behålla själva begreppet äktenskap. Han är dock ute efter att
              ändra innehållet i begreppet. Där är vi eniga om att sluta med
              det diskriminerande innehållet i begreppet äktenskap. Jag håller
              med honom.
            </seg>
            <seg xml:id="i-1b134096ce18b02f-0">
              Du frågar hur länge vi ska diskriminera era uppfattningar, hur
              länge vi ska ha låg tolerans ursäkta, men jag minns inte riktigt
              hur det formulerades. Hur som helst kan jag tänka mig att man
              förr i tiden hade samma diskussion när man pratade om oäkta barn
              eller ensamstående mammor. Man försökte hitta argument i det som
              varit förut och det som på något sätt är kulturellt betingat.
              Men kulturer har en tendens att förändras, och de förändras inte
              till det sämre. Vi förändrar verkligheten och gör det lättare
              för vissa grupper att finnas i den verkligheten, och jag välkomnar
              faktiskt det.
            </seg>
          </u>
          <note type="speaker" xml:id="i-51de7b692f2fb066-0">
            Anf. 249 MIKAEL JOHANSSON (mp):
          </note>
          <u who="mikael_johansson_ec52c2" xml:id="i-e356666cca800c2f-0">
            <seg xml:id="i-99b45705ec0ecd50-0">
              Herr talman! Jag vill bara instämma i de argument för könsneutral
              äktenskapslagstiftning som framfördes av Martin. Jag vill markera
              att vi i Miljöpartiet de gröna delar den syn som framfördes. Av
              hänsyn till kommande debatter tänkte jag inte upprepa de argumenten.
              Jag tror kanske inte heller att jag är lika bra som Martin.
            </seg>
          </u>
          <note type="speaker" xml:id="i-26447e7c4c77b639-0">
            Anf. 250 JAN ERTSBORN (fp):
          </note>
          <u who="jan_ertsborn_fe5963" xml:id="i-b4bc6d7127d8a40f-0" next="cont">
            <seg xml:id="i-80be081420bebf90-0">
              Herr talman! Folkpartiet liberalerna står bakom tio reservationer
              i det här betänkandet. Jag har tio reservationer och jag står
              givetvis bakom dem. Jag vill yrka bifall till en av dessa, nämligen
              reservation nr 8.
            </seg>
            <seg xml:id="i-26f22f2ef89d9129-0">
              Argumentationen för våra reservationer tycker jag att jag just
              nu kan hänvisa till föregående års debatt. I princip är det samma
              frågor, med ett undantag, nämligen just beträffande den reservation
              jag yrkade bifall till. Det är frågan om jämkning av bodelning
              på grund av skadestånd makar emellan.
            </seg>
          </u>
          <note xml:id="i-ab418babed6f4445-0">
            I juli månad förra året lades en alldeles utmärkt utredning fram
            av en av de verkliga experterna vi har i det här landet på bodelningsfrågor,
            nämligen advokaten Örjan Teleman i Halmstad. Det var utmärkta
            förslag på regler för hur man ska undanta skadestånd och brottsskadeersättningar
            från hälftendelningen vid en äktenskapsskillnad, en ny vederlagsregel
            för att kunna korrigera otillbörliga förfaranden makarna emellan
            och ändring av jämkningsregeln i 12 kap. 1 § äktenskapsbalken
            och 15 § sambolagen. Båda makarna ska kunna åberopa denna regel
            i fortsättningen.
          </note>
          <u who="jan_ertsborn_fe5963" prev="cont" xml:id="i-7dae87166a6977f8-0">
            <seg xml:id="i-0e5883b7a37f1503-0">
              Att vi har en reservation här beror på att vi nu vill ha ett
              tillkännagivande för att verkligen få till stånd en lagstiftning.
              När Teleman presenterade utredningen i juli 2005 trodde han att
              remissförfarandet och beredningen i departementet skulle gå så
              pass fort att vi skulle kunna fatta beslut om detta under vårriksdagen
              och att lagen skulle träda i kraft den 1 juli 2006.
            </seg>
            <seg xml:id="i-492737958449fdbc-0">
              Nu blir det tyvärr inte så. Men för att verkligen se till att
              det här kommer snabbt, för det är en väldigt angelägen fråga,
              framför allt beträffande skadestånd och brottsskadeersättningar,
              hoppas jag att vi ska kunna få lite stöd för vår reservation så
              att vi får en ordentlig påtryckning på Justitiedepartementet.
            </seg>
          </u>
          <note type="speaker" xml:id="i-6660fe07b1447baf-0">
            Anf. 251 BÖRJE VESTLUND (s):
          </note>
          <u who="borje_vestlund_fc77bc" xml:id="i-d6c45df89dd5b527-0">
            <seg xml:id="i-3603b7c178eced03-0">
              Herr talman! Först kanske jag nästan ska be om ursäkt för att
              jag går upp i talarstolen denna sena timme, men jag kunde inte
              låta bli.
            </seg>
            <seg xml:id="i-e554d6c63b14af0e-0">
              Jag tycker att det finns anledning att reflektera över ett par
              saker som har sagts under denna debatt och som man kan falla tillbaka
              på när man funderar.
            </seg>
            <seg xml:id="i-d09ab02500fa8a6a-0">
              Först skulle jag vilja säga till Martin Andreasson, som jag i
              och för sig håller med i nästan allt han säger, att jag ärligt
              talat inte vet, Martin Andreasson, när det började bli tradition
              i kammaren att vi först bestämmer oss för att tillsätta en utredning
              och sedan uttalar riksdagen vad vi vill när utredningen väl kommer
              hit. Det kan man väl säga inte precis är den ordning vi brukar
              ha, i varje fall inte i det utskott jag normalt arbetar i. Det
              är möjligt att man har haft en annan tingens ordning tidigare
              i Sveriges riksdag, men jag känner inte igen det, måste jag säga,
              och har inte sett det någon annanstans heller.
            </seg>
            <seg xml:id="i-7378d28ad88ab118-0">
              Herr talman! Jag har ett uppdrag som borgerlig vigselförrättare.
              När jag hade fått det här uppdraget för ett par år sedan kontaktade
              två farbröder mig det var fråga om två farbröder, den ena var
              född 1928 och den andra 1932 och sade att de väldigt gärna ville
              att jag skulle viga dem. Jag förklarade då för dem att viga och
              viga, det blir fråga om att registrera partnerskap. Nej, vi vill
              faktiskt bli vigda. Vi vill faktiskt veta att vi har samma rätt
              som alla andra. Vi har levt 38 år tillsammans, och nu vill vi
              att det blir en förändring.
            </seg>
            <seg xml:id="i-218c847ded296b40-0">
              Jag kunde bara tala om för dem att vi håller på med den här lagstiftningen
              men att det kommer att ta sin lilla tid.
            </seg>
            <seg xml:id="i-b94626ae6a7ac278-0">
              I lördags när jag tjänstgjorde som vigselförrättare i Stadshuset
              i Helsingfors kom de här farbröderna till mig för att registrera
              partnerskap. Den ene var sjuk, och man väntade in slutet för honom.
            </seg>
            <seg xml:id="i-76a129c334c3b00b-0">
              Jag tycker att detta ska få oss att fundera på om vi har hanterat
              det här rätt. När man funderar över konsekvenserna, vem påverkar
              dessa två farbröders äktenskap eller om någon av oss homosexuella
              skulle ingå ett äktenskap? Vems äktenskap påverkar det? Påverkar
              det herr talmannens äktenskap eller Yvonne Anderssons äktenskap?
              Jag kan inte tänka mig det. Det påverkar inte äktenskapet som
              institution. Det påverkar faktiskt inga andra än de som ingår
              detta äktenskap själva. Det påverkar ingen och det förändrar ingenting
              i samhället. Det rör ingen annan än dessa två personer. De får
              ett reglerat förhållande. På sikt får man kanske också bort en
              del av den diskriminering som finns mot homosexuella människor.
              Jag kan inte förstå argumentationen över huvud taget.
            </seg>
            <seg xml:id="i-55549b8d30a09e88-0">
              Låt mig ta upp bara en enda sak. Man säger för barnens skull.
              Barnkonventionen, som jag hörde Yvonne Andersson dra en lång harang
              ur för några debatter sedan, att detta skulle gälla och att det
              var därför man skulle gå emot ett könsneutralt äktenskap, pratar
              just om familjen. Men den definierar inte vad familjen är. Det
              är precis som Tasso Stafilidis säger, familjen är att barn har
              rätt till sin mamma och sin pappa och ska växa upp under trygga
              förhållanden. Jag tycker att den här debatten är helt och hållet
              tokig när vi inte kan se det som bara finns där.
            </seg>
            <seg xml:id="i-4141a38a4b8330b5-0">
              Det handlar om en syn på homosexuella som inte kan anses vara
              representativ för den här kammaren. Och jag blir djupt upprörd
              för varje debatt jag deltar i där man förnekar oss homosexuella.
              Men på min näthinna ligger dessa två män som hade tillbringat
              38 år tillsammans och skulle förnekas att få bli gifta. Det tycker
              jag är en skandal. Det är därför det är viktigt att vi genomför
              ett könsneutralt äktenskap.
            </seg>
          </u>
          <note xml:id="i-90bac5ea56c6ec8b-6">
            Överläggningen var härmed avslutad.
          </note>
          <note xml:id="i-c04a1c9ebc616875-0">
            17 § Kulturmiljövård
          </note>
          <note xml:id="i-3b6b218a8dfff553-8">
            Föredrogs
          </note>
          <note type="speaker" xml:id="i-cef01267d22afd12-0">
            Anf. 252 EVA ARVIDSSON (s):
          </note>
          <u who="eva_arvidsson_55b23e" xml:id="i-5910508979e0d601-0" next="cont">
            <seg xml:id="i-7891f16fc1fdf5cb-0">
              Herr talman! I det betänkande som vi nu ska debattera handlar
              det om vården av vår kulturmiljö. I betänkandet finns ett tiotal
              motioner som har stor spännvidd beträffande innehåll. Som några
              exempel på motionernas innehåll kan nämnas skydd av konstverk
              i begravningskapell, bevarande av hantverkskunnande, som till
              exempel hemslöjd, utlokalisering av Riksantikvarieämbetet, preskriptionstiden
              för brott mot kulturminneslagen, aktivt bevarande av Helsingforssregionens
              kultur- och stadsmiljövärde och trålfiskets skador på fornlämningar.
            </seg>
            <seg xml:id="i-2bf6c5297336c2f5-0">
              Att vårda och ta hand om kulturmiljöer är mycket viktigt, det
              tycker vi alla. Det handlar om att till stor del bevara och vårda
              äldre föremål och platser som gäller vårt gemensamma kulturarv.
              Det är en förutsättning för att vi alla ska få uppleva kulturhistoriska
              värden. Gamla kulturmiljöer bildar därmed en viktig grund för
              både förståelse och utveckling i vår tid.
            </seg>
          </u>
          <note xml:id="i-0c4705ee5d1d2345-0">
            I betänkandet finns fyra reservationer och två särskilda yttranden.
          </note>
          <u who="eva_arvidsson_55b23e" prev="cont" xml:id="i-e5f19d9bd088a883-0">
            <seg xml:id="i-718ded22a4cc0ef4-0">
              Därmed, herr talman, kommer vi med intresse att följa debatten.
            </seg>
          </u>
          <note type="speaker" xml:id="i-af8e3cec865cc0ba-0">
            Anf. 253 LENNART KOLLMATS (fp):
          </note>
          <u who="lennart_kollmats_f83648" xml:id="i-76409d12554e8b3e-0">
            <seg xml:id="i-78cb880584e60f37-0">
              Herr talman! Tack Mikael Johansson och Jan Ertsborn för föredömligt
              korta inlägg tidigare. Jag ska försöka göra mitt för att nästa
              gäng också ska hinna med sitt ärende. Jag kan redan nu säga att
              jag inte kommer att begära replik, därför att vi ska klara av
              detta i kväll.
            </seg>
            <seg xml:id="i-7d7888aa4b0c48eb-0">
              Delar av betänkandet har vi i sig debatterat tidigare, både i
              vanlig debatt och i interpellationsdebatt. Det handlar om Riksantikvarieämbetet
              och dess flytt till Gotland. Det har gått en tid, men det gör
              ju inte beslutet bättre.
            </seg>
            <seg xml:id="i-0449d98cc5402a97-0">
              Riksantikvarieämbetet har ett vittgående ansvar för kulturmiljövården
              i Sverige. Deras verksamhet bygger på ett samarbete med andra
              centrala myndigheter och organisationer, med länsstyrelser, länsmuseer
              och andra regionala och lokala aktörer. Verksamheten omfattar
              olika typer av insatser till skydd för kulturarvet, med kunskapsbyggnad,
              kunskapsförmedling, vård, konservering och myndighetsarbete. Var
              och en borde förstå att det självfallet försvårar arbetet att
              vara lokaliserad till Gotland.
            </seg>
            <seg xml:id="i-5954058847642a3d-0">
              Jag har givetvis inget emot Gotland som sådant, men att en ökad
              fred i vår del av världen med nödvändighet ska medföra ett slöseri
              som denna omlokalisering innebär är faktiskt inte rimligt.
            </seg>
            <seg xml:id="i-7bfb4e5b8cd4b746-0">
              Det finns andra kulturmiljövärden än de som är direkt synliga,
              och i det här betänkandet har vi en del, nämligen hantverkskunnandet.
              Om vi vill ha kvar det kunnandet måste också utbildningsinsatser
              till. Nu håller utskottsmajoriteten i och för sig med om det men
              hänvisar till ett större sammanhang och helhetsperspektiv, och
              detta större perspektiv ska uppenbarligen vara budgetbehandlingen.
              Majoriteten förutsätter också att frågan kommer upp då, och skam
              vore det väl annars eftersom det är en separat budgetpost. Men
              nu vill majoriteten inte ställa upp på en tuffare skrivning, och
              den rätten har de givetvis.
            </seg>
            <seg xml:id="i-b89920343c75805c-0">
              Slutligen, herr talman, vill jag bara framföra min uppskattning
              för att det äntligen ser ut som om de arkeologiska utgrävningarna
              kommer att skiljas ut från Riksantikvarieämbetet. Vi har i många
              år motionerat om det. Så småningom tillsatte regeringen en utredning,
              och den har kommit fram till samma sak som vi, fast vi inte behövde
              utreda det. Om några dagar går remisstiden ut. Det innebär att
              någon proposition inte kommer före valet. Men jag utgår från att
              den, oberoende av regering, kommer snart nog efter valet. Jag
              skulle uppskatta att från regeringsföreträdarna få höra att vi
              är överens om riktningen i den frågan, alltså att den nuvarande
              uppdragsarkeologiska verksamheten helt skiljs från myndighetsverksamheten
              och i sin nya form inte ges några konkurrensfördelar i förhållande
              till andra aktörer på marknaden.
            </seg>
          </u>
          <note xml:id="i-76aac34624d5d67b-0">
            Herr talman! Jag yrkar bifall till vår reservation nr 3 under
            punkt 4 och står bakom den andra reservationen som Folkpartiet
            undertecknat.
          </note>
          <note type="speaker" xml:id="i-411da72a85241477-0">
            Anf. 254 ANNA LINDGREN (m):
          </note>
          <u who="anna_lindgren_34c7b1" xml:id="i-28bfcd7bb7b749a6-0">
            <seg xml:id="i-b06349f58f74c626-0">
              Herr talman! Den lokala historien i den egna hembygden är den
              första kontakt som varje människa får med det som vi kallar kulturarv.
              Det är också det lokala kulturarvet som skapar det största intresset
              och engagemanget.
            </seg>
            <seg xml:id="i-fce9f3d10c5ee4a0-0">
              Vi träffade i går representanter för hembygdsrörelsen. Det är
              en folkrörelse med 450 000 medlemmar i 1 900 föreningar. De vårdar
              och förvaltar med stor kunskap 10 000 byggnader. Intresset för
              kulturmiljön ökar kraftigt, och hembygdsrörelsen har fått 30 000
              nya medlemmar bara de senaste fem åren. Det visar hur viktigt
              kulturarvet är för den egna hembygden.
            </seg>
            <seg xml:id="i-150b7b2d45f2f41a-0">
              Riksantikvarieämbetet, länsstyrelserna och länsmuseerna har också
              en väldigt stor betydelse. Det är också det som är en del av det
              som vi ska diskutera i dag.
            </seg>
            <seg xml:id="i-630e74e0bcdfaa6a-0">
              Det finns inget som kan ersätta det folkliga frivilliga engagemanget,
              men det är staten som har ansvaret för att se till att det finns
              goda ekonomiska förutsättningar för att värna vårt kulturarv.
            </seg>
            <seg xml:id="i-2e7924ba8238141b-0">
              Flytten av Riksantikvarieämbetet till Gotland är olycklig och
              ogenomtänkt, inte för att myndigheten ska flytta just till Visby
              utan för att flytten i sig riskerar att utarma myndigheten, vilket
              i sin tur riskerar att menligt påverka Riksantikvarieämbetets
              uppgift att värna vårt kulturarv.
            </seg>
            <seg xml:id="i-0abb6857d447d3b6-0">
              På Riksantikvarieämbetets hemsida läste jag i dag under rubriken
              Nya lokaler i Visby att man nu tar in anbud för ett nybygge på
              gamla A 7, där Riksantikvarieämbetet och Riksutställningar ska
              ha sina framtida verksamheter. Vad det kostar och vad man har
              planerat framgår inte, men man kan ju tänka sig att det för ett
              så stort nybygge kommer att röra sig om åtskilliga miljoner.
            </seg>
            <seg xml:id="i-675d903a3a549fdf-0">
              Flyttningen av Riksantikvarieämbetet är ett spektakulärt resursslöseri.
              Det är inte endast en flera hundra år gammal kompetensbas som
              kastas åt sidan. Vitterhetsakademiens bibliotek och samlingar
              har nu samlokaliserats med antikvarisk-topografiska arkivet i
              de nya specialanpassade lokalerna till en kostnad av 100 miljoner
              kronor.
            </seg>
            <seg xml:id="i-584ae84fc5ffe4a2-0">
              Ett resursslöseri av ett annat slag men också på ett mer cyniskt
              plan är hur man behandlar den personal som i dag finns på myndigheten
              och som representerar en unik kompetens. Det är en nonchalans
              att se dessa välutbildade experter med mångårig erfarenhet som
              överflödiga, värdelösa och utbytbara. Det har inte upptäckts någon
              förståelse för de mänskliga aspekterna. Vad innebär det att tvingas
              flytta? Hur ska övriga familjemedlemmar göra? Finns det jobb för
              make eller maka motsvarande det man har haft i Helsingfors? Vill
              barnen byta skola? I dag har jag fått uppgifter om att det är
              endast 10 av 160 som följer med. Hur kommer inte detta att ställa
              till det med den verksamhet som man ska ha? Hur ska man få tag
              i kompetent personal som har de erfarenheter som krävs för att
              kunna göra det här viktiga jobbet?
            </seg>
            <seg xml:id="i-d68e1a5e6d4d60b3-0">
              En vanlig forskare, vare sig det är en akademiker eller inte,
              kan inte på samma enkla sätt som i dag forska i Riksantikvarieämbetets
              samlingar. Det tar både tid och kostar pengar att ta sig till
              Gotland. Det är extra meningslöst, eftersom flytten till Gotland
              inte har ett dugg med kulturen att göra. Det är ju en kompensation
              för en misslyckad försvarspolitik. Tänk om alla de miljoner som
              staten betalar hade kunnat användas till något verkligt viktigt
              arbete för vårt kulturarv!
            </seg>
            <seg xml:id="i-be9d7d166a8541c8-0">
              I dag präglas arbetet med kulturarvet av stor ekonomisk osäkerhet.
              Stora delar av personalresurserna är dessutom beroende av arbetsmarknadsmedel
              genom enskilda projekt som startas av arbetsmarknadspolitiska
              skäl. Sesamprojektet, Kulturarvs-IT, Skog och historia är exempel
              på det. Dessa projekt har varit tidsbestämda och direkt kopplade
              till arbetsmarknadspolitiken, och verksamheterna upphör ofta innan
              själva projekten är avslutade. Vi moderater tycker att det hade
              varit bättre om dessa arbetsmarknadspengar hade behållits i verksamheten,
              åtminstone tills projekten var avslutade. Det är slöseri att handskas
              både med mänskliga resurser och med arbetsmarknadspolitiska medel
              på det här sättet.
            </seg>
            <seg xml:id="i-9bf02a5a77f996da-0">
              I år är det valår, och nu har regeringen kommit på ett nytt projekt,
              Access. Det ska ge 635 tillfälliga jobb inom kultursektorn och
              50 tillfälliga tjänster hos Statens fastighetsverk. Man undrar:
              Var finns långsiktigheten? Det hade varit bättre om pengar hade
              gått direkt till musei- och kulturarvssektorn som permanent förstärkning.
              Det hade inneburit riktiga anställningar i stället för sysselsättningsåtgärder.
              Man kan befara undanträngningseffekter. Erfarenheten säger att
              åtgärdssatsningar av det här slaget riskerar att tränga undan
              de arbetstillfällen som annars kunde ha uppstått.
            </seg>
            <seg xml:id="i-f2a8fdf3733df2ba-0">
              Kulturarvet är för viktigt för att vara beroende av tillfälliga
              arbetsmarknadsåtgärder.
            </seg>
          </u>
          <note type="speaker" xml:id="i-0d2894805a65e5a2-0">
            Anf. 255 GUNILLA TJERNBERG (kd):
          </note>
          <u who="gunilla_tjernberg_4dfa43" xml:id="i-0cb623a01d4af38d-0" next="cont">
            <seg xml:id="i-2950e2d6224adf44-0">
              Herr talman! Vi ska denna sena kvällstimme behandla ett så viktigt
              ämne som kulturmiljövården. Jag kommer därför att försöka hålla
              mig till de två reservationer i betänkandet som vi kristdemokrater
              står bakom. Övriga tankegångar och förslag som Kristdemokraterna
              har finns i våra motioner som tar upp kulturmiljövården.
            </seg>
            <seg xml:id="i-3a1738bb949b1a32-0">
              Jag vill inledningsvis säga att det är glädjande att insikten
              om vårt kulturarvs betydelse ökar i samhället. Att ha en god kännedom
              om sitt eget kulturarv är en förutsättning både för att bygga
              upp sin egen identitet och för att kunna respektera andras kultur
              och värden.
            </seg>
            <seg xml:id="i-0f1ba82b2856c147-0">
              I vårt kulturarv, herr talman, återfinns i dag en lång tradition
              av hantverkskunnande. Många är de som har velat bevara kulturarvet
              inom olika typer av hantverk. Men verksamheten har ändå tvingats
              att kämpa för att få tillräckliga resurser för sin överlevnad.
              Hantverk är ingen sysselsättning som kan effektiviseras. Hantverket
              kräver tid och noggrannhet, och produkterna kan aldrig bli ekonomiskt
              lönsamma. Deras värde måste mätas med andra mått.
            </seg>
            <seg xml:id="i-cc8321db1d2b03fa-0">
              Alltfler hantverksyrken lever en tynande tillvaro i vårt land.
              De tillhör vår kultur, och kunskaper har under århundraden förts
              från en generation till en annan. I dag saknas de möjligheter
              som varit självklara tidigare, till exempel att rekrytera yngre
              hantverkare till yrken genom ett mästerlärlings-förfarande.
            </seg>
            <seg xml:id="i-16e5464c9b2d41e2-0">
              De som studerar till dessa yrken i dag får varken del av statens
              utbildningsmedel för postgymnasiala utbildningar eller studiemedel
              som andra studerande. Enligt en rapport från Helsingforss hantverksförening
              saknas i dag utbildningsmöjligheter till omkring 300 hantverksyrken.
              Detta är oacceptabelt, säger vi kristdemokrater. Medelåldern i
              hantverkarkåren är så hög att 100 000 hantverkare kommer att pensioneras
              inom en tioårsperiod. Vad vill Socialdemokraterna göra åt detta?
            </seg>
            <seg xml:id="i-d4cc3c77e5412996-0">
              Som Lennart Kollmats var inne på säger man i betänkandet att
              man ska se detta i ett större perspektiv. Problemet är att det
              sade man även tidigare när vi hade den här frågan uppe. Jag har
              tittat i ett gammalt protokoll. Det är i dag ganska precis fyra
              år sedan. Jag fick precis samma svar från Socialdemokraterna i
              en replikdebatt då.
            </seg>
            <seg xml:id="i-dde68a166ea039ff-0">
              En annan fråga som jag vill ta upp, herr talman, är flytten av
              Riksantikvarieämbetet.
            </seg>
            <seg xml:id="i-6037ea1dfafb0b7b-0">
              Jag kommer inte att ta några repliker i kväll eftersom kvällen
              är sen och jag vill att även nästa betänkande ska hinna behandlas.
              Därför ska jag lite utförligt försöka beskriva det helt felaktiga
              tankesätt som ligger i det beslutet enligt oss kristdemokrater
              i reservationen även enligt Moderaterna och Folkpartiet.
            </seg>
            <seg xml:id="i-6457b1d44db6c616-0">
              Riksantikvarieämbetet fick utsättas för ett beslut från regeringen
              2005. Det skulle delvis utlokaliseras till Gotland som en följd
              av försvarsnedläggningarna.
            </seg>
            <seg xml:id="i-83fae9ea7f159b95-0">
              När debatten fördes med kulturminister Leif Pagrotsky i den här
              frågan blev ofta den demagogiska repliken tillbaka att vi som
              hade synpunkter på detta hade åsikten att Gotland inte skulle
              klara av detta och att det på Gotland fanns människor som inte
              kunde arbeta med kulturarvsfrågor.
            </seg>
            <seg xml:id="i-fe2d62f248e3bec7-0">
              Detta är ju helt fel. Det är inte den diskussionen som vi har
              fört. Det tror jag är helt klart för de allra flesta. Det är bara
              ett sätt att hantera en debatt. Det är inte riktigt sjyst.
            </seg>
            <seg xml:id="i-c76b4580c0b18a8e-0">
              Det här är ett mycket dåligt beslut. Utifrån ett kulturmiljöperspektiv
              är det ett vansinnigt beslut. Riksantikvarieämbetet, som ju är
              en myndighet med ansvar för frågor som rör kulturmiljövård och
              kulturarv, bedriver ett arbete som sker i och är helt beroende
              av en nära samverkan mellan länsstyrelser och de regionala museerna
              och Riksantikvarieämbetet.
            </seg>
            <seg xml:id="i-c6e5725a0818e92c-0">
              Vi kristdemokrater sade nej. Flytta inte Riksantikvarieämbetet,
              sade vi. Vi menar att flytten av Riksantikvarieämbetet är orimlig,
              både ur ett kulturpolitiskt perspektiv och ur ett ekonomiskt perspektiv.
              Vi har till och med sagt att det är ett dråpslag mot kulturmiljöarbetet
              i Sverige för lång tid.
            </seg>
            <seg xml:id="i-f5abe0c8917b6060-0">
              Beslutet är fattat av regeringen utan att man har hört något
              från riksdagen. Det är oerhört förvånande.
            </seg>
            <seg xml:id="i-47545823f0deca5c-0">
              Riksantikvarieämbetets flytt till Visby beräknas kosta 86 miljoner
              kronor, om myndigheten slipper stora pensionsersättningar och
              hyreskostnader. Annars höjs notan med 90 miljoner kronor. Det
              står att läsa i Riksdag &amp; Departement nr 9.
            </seg>
            <seg xml:id="i-bd6257f91c0a7462-0">
              Endast 20 anställda har, enligt vad jag har tagit del av, tackat
              ja. Anna hade siffran 10. Det må vara 10 eller 20; det är försumbart
              få som har tackat ja till att följa med. Övrig personal tackar
              nej. Nej, säger man. Vi vill inte flytta med.
            </seg>
            <seg xml:id="i-bf3e2ea04e185b71-0">
              Jag upprepar: Kostnaden är 86 miljoner kronor, i värsta fall
              ytterligare 90 miljoner kronor, och 20 personer säger att man
              vill följa med. Hela Riksantikvarieämbetets budget är, som vi
              vet, på 290 miljoner kronor per år. Tanken svindlar när man tänker
              i de här proportionerna.
            </seg>
            <seg xml:id="i-890cb9390b060745-0">
              Man räknar med att behöva rekrytera 120 nya medarbetare. En stor
              uppgift blir att dokumentera den kunskap som många av de medarbetare
              har som nu slutar och inte följer med. En stor uppgift blir också
              att introducera ny personal.
            </seg>
            <seg xml:id="i-052ab2d3a0996895-0">
              Det kommer att krävas ett stort antal personalresor mellan fastlandet
              och Gotland för att behålla kontakter och hålla ihop myndigheten.
            </seg>
            <seg xml:id="i-d530132e5e29b63d-0">
              En fråga som jag skulle vilja få svar på i kväll jag tror inte
              att jag får det är om Socialdemokraterna står fast vid sitt löfte
              att låta Riksantikvarieämbetet slippa betala pensionsersättningarna
              och riskpremierna vilket regeringen har lovat och hyran till Statens
              fastighetsverk för lokaler i Helsingfors. Står det löftet kvar?
            </seg>
            <seg xml:id="i-fd0fd4165751b6af-0">
              Mot bakgrund av vad jag här har framfört kan man tydligt se vilket
              omdömeslöst beslut det här är. För mig och Kristdemokraterna är
              det helt oförsvarligt. Hur man kan hantera våra gemensamma resurser
              i form av kunnande, kompetens och reda pengar på detta sätt kan
              jag aldrig förstå.
            </seg>
            <seg xml:id="i-f67bc544d3b07dae-0">
              Herr talman! Ur ett kulturmiljöpolitiskt perspektiv är det fel,
              men också ur ett mänskligt perspektiv.
            </seg>
            <seg xml:id="i-3bc08618de628802-0">
              Avslutningsvis står jag givetvis bakom de två reservationer där
              Kristdemokraterna finns med. för tids vinnande vill jag yrka bifall
              till reservation 3 under punkt 4.
            </seg>
          </u>
          <note xml:id="i-db56c0e239fcbe47-0">
            Anf. 256 BIRGITTA SELLÉN (c):
          </note>
          <u who="gunilla_tjernberg_4dfa43" prev="cont" xml:id="i-c38013dbc9aaf803-0">
            <seg xml:id="i-d030507c55df42ab-0">
              Herr talman! Kulturmiljövård spänner över ett enormt stort område
              från stort till smått.
            </seg>
            <seg xml:id="i-3eb53a08b24cb0aa-0">
              I kulturminneslagen finns skrivet vad vi ska bevara och hur vi
              ska bevara vårt kulturarv. Den lagen är ganska gammal, nämligen
              från 1988, och börjar nästan bli ett kulturarv.
            </seg>
            <seg xml:id="i-72bc9606799abf8f-0">
              Är den värd att bevaras för att den är så gammal eller behöver
              den kanske uppdateras? Centerpartiet anser att den behöver uppdateras
              och har även motionerat om det.
            </seg>
            <seg xml:id="i-7209c67005e56deb-0">
              När det gäller dagens betänkande tänker jag tala om hantverk.
            </seg>
            <seg xml:id="i-401de8878a755490-0">
              I Sverige finns det väldigt många hantverksyrken med mångårigt
              yrkeskunnande som har utvecklats under hundratals år. Många av
              dessa yrken är utdöende, och vi har därför ett stort ansvar för
              att utbilda nya personer inom olika hantverksyrken för att förvalta
              det kulturarv som vi har ansvar för.
            </seg>
            <seg xml:id="i-4db2e29a8aef466b-0">
              Den motion som vi i alliansen yrkar bifall till i dag handlar
              om knyppling och symboliserar ett yrke som har problem med nyrekrytering.
            </seg>
            <seg xml:id="i-7558a111b1c33ba2-0">
              Hur ska vi kunna bevara och förnya kunskaperna om de ca 300 hantverksyrken
              som i dag saknar utbildningsmöjligheter?
            </seg>
            <seg xml:id="i-f608ce74937ced91-0">
              Ansvaret för det tycker jag i stor utsträckning ligger på våra
              olika utbildningsområden från gymnasieskolan till olika utbildningar
              för vuxna.
            </seg>
            <seg xml:id="i-f841892b64b27bdc-0">
              För att samhället ska fungera behöver vi inte bara teoretiker
              utan även personer som arbetar med händerna. Därför är det viktigt
              att det finns program i gymnasieskolan för yrkesutbildning samt
              program som erbjuder breda lärlingsutbildningar. Om detta utvecklas
              i gymnasieskolan så innebär det att bland annat våra hantverksyrken
              kan bevaras till nästa och nästa generation.
            </seg>
            <seg xml:id="i-9866c3b44cff692f-0">
              Givetvis kan inte gymnasieskolan ansvara för att alla hantverksyrken
              bevaras. Därför har folkbildningen och vuxenutbildningen en stor
              funktion att fylla.
            </seg>
            <seg xml:id="i-4ed448414ff4af95-0">
              Folkbildningen är en central part i arbetet med lokal utveckling
              i hela landet och där kan man lätt fånga upp hantverksyrken som
              behöver lyftas fram för att inte bli bortglömda. Om ett studieförbund
              anordnar kurser för knypplare så skapas ett intresse och därmed
              finns förutsättningar för att hantverket ska leva vidare.
            </seg>
            <seg xml:id="i-21e55857cbd861a1-0">
              Den kvalificerade yrkesutbildningen har också stor betydelse
              för att värna hantverksyrkena.
            </seg>
            <seg xml:id="i-a4a68f8ac0633a73-0">
              Det kom i går en proposition om just KY, och där lyfter man frågan
              om ansvaret för att utbildningarnas kvalitet säkras. Det är bra!
            </seg>
            <seg xml:id="i-2f42ad827c1c1469-0">
              Det enda som egentligen oroar mig när det gäller propositionen
              är att det ändå kommer att finnas yrken som inte kommer att anordnas
              som uppdragsutbildning därför att Myndigheten för kvalificerad
              yrkesutbildning inte godkänner utbildning för att till exempel
              lära sig knyppla, eftersom det inte ska utbildas fler än vad arbetsmarknaden
              förmår att ta emot.
            </seg>
            <seg xml:id="i-2e71283f70730bcc-0">
              Det är givetvis svårt att veta hur många knypplerskor som kommer
              att kunna livnära sig på sitt hantverk. Det är lätt att säga att
              det inte är någon idé att godkänna knyppling som uppdragsutbildning
              eftersom arbetsmarknaden inte har användning av dessa nya yrkesutövare.
              Risken är, som jag ser det, att det finns många fler hantverk
              som klassas som ointressanta för arbetsmarknaden, och som inte
              kommer att finnas med inom det utbud som KY, kan erbjuda.
            </seg>
            <seg xml:id="i-52c3d8f492a9f818-0">
              Jag tycker att det är viktigt att man tittar på de lokala behov
              som kan finnas. Därför ska man kunna ansöka och få beviljat uppdrag
              inom de områden där de olika hantverken behövs.
            </seg>
            <seg xml:id="i-3a564f2b674b71ca-0">
              Med detta exempel vill jag förklara varför vi i alliansen anser
              att det behöver utredas hur man med riktade insatser ska kunna
              upprätthålla den verksamhet som krävs för att förvalta vårt kulturarv.
            </seg>
            <seg xml:id="i-9c61dca18c41358b-0">
              Herr talman! Det blir en lite annorlunda debatt i dag eftersom
              jag lovade att det inte ska bli några repliker. Men det är kanske
              lite klädsamt om jag försöker förklara så mycket som möjligt.
              Jag ska därför försöka göra det.
            </seg>
            <seg xml:id="i-a59f1d5fc95baaca-0">
              Det handlar om kulturmiljön. I den motionsflod, eller kanske
              mer motionsbäck, som har inkommit så är den största frågan Riksantikvarieämbetet.
              Men även hantverkskunnandets väl och ve ifrågasätts. De andra
              frågorna är väl inte mindre viktiga, men de är i alla fall inte
              så omfattande som frågan om Riksantikvarieämbetet.
            </seg>
            <seg xml:id="i-e5422eb947527bbc-0">
              När det gäller hantverkskunnande håller jag med föregående talare
              om det viktiga och riktiga i att vi måste behålla detta kunnande.
              Svenska Hemslöjdsföreningars Riksförbund med sina läns- och lokalföreningar
              över hela landet svarar i det sammanhanget för en oerhört viktig
              uppgift. Det är en ideell organisation som står öppen för både
              aktiva slöjdare och dem som är intresserade av slöjd i största
              allmänhet. Det gäller både hantverkskunnande i fråga om textilslöjd
              och träslöjd.
            </seg>
            <seg xml:id="i-ad75a7dd6fbd3905-0">
              När det gäller de behov som motionärerna pekar på är det, som
              sagt, lätt att säga att de inte ska prövas här utan i ett större
              sammanhang. Men i budgeten för 2006 har det tillskjutits ytterligare
              21 miljoner. Så det är alltid något. Och vi vill gärna följa frågan
              vidare och se till att detta fortsätter. Och det var ett intressant
              påpekande från Birgitta Sellén när det gäller att folkbildningen
              och folkrörelsen ska driva detta vidare i sina föreningar eftersom
              det krävs en fortsatt satsning på folkbildningen.
            </seg>
            <seg xml:id="i-589510838c3a4f5e-0">
              Anna Lindgren talade om att man hade haft kontakt med Hembygdsförbundet.
              Och Hembygdsförbundet är också intresserat av statliga resurser
              och ser kanske att Hemslöjdsförbundet har en annorlunda inriktning
              och har haft andra möjligheter att tillskansa sig konsulenter.
              Man vill då från Hembygdsförbundet också ha det. Men återigen
              är det en fördelningsfråga, och vi ska se över verksamheten så
              att vi kan få hembygdskonsulenter likaväl som vi har hemslöjdskonsulenter.
              Kulturmiljön och våra kulturtraditioner är oerhört viktiga.
            </seg>
            <seg xml:id="i-dc992b290c38d313-0">
              Jag ska sedan tala om Riksantikvarieämbetet. Jag kan också erkänna
              att detta är en brydsam fråga men icke desto mindre något som
              har påverkats av vår försvarsomställning. Regeringen har fattat
              beslut om ny- och omlokalisering av statliga arbetstillfällen.
              Det gäller olika områden. Det gäller inte bara Gotland och Riksantikvarieämbetet.
              Det gäller ett tjugotal institutioner i Arvidsjaur, Östersund,
              Karlstad och även Gotland.
            </seg>
            <seg xml:id="i-fb913786ce1b928e-0">
              Beträffande Riksantikvarieämbetet har regeringen beslutat att
              ca 140 av myndighetens tjänster, vilket är ungefär halva myndigheten,
              kommer att flyttas till Visby på Gotland. Man försöker flytta
              över de delar av myndigheten som är minst krävande att komma till
              rätta med vid en flytt.
            </seg>
            <seg xml:id="i-7218574bc441e06e-0">
              Sedan kan jag också ödmjukt säga att det kommer att bli bekymmer
              i början. Det har visat sig vid andra flyttar, till exempel av
              Boverket, att det kan bli lite bekymmersamt i början men att man
              efter hand kommer till rätta med detta. Och jag är övertygad om
              att man även på Gotland kommer att komma till rätta med denna
              myndighet.
            </seg>
            <seg xml:id="i-f8676d119d027f12-0">
              Även Riksutställningar kommer att flyttas till Gotland, vilket
              innebär att de kommer att samlokaliseras. Och man har i dagarna
              gått ut med ett anbudsförfarande när det gäller byggnationer.
              Med de bekymmer som finns att flytta myndigheter finns det kanske
              möjligheter att hitta någonting nytt, hitta bra lokaler och få
              ändamålsenliga lokaler som kommer att passa myndigheten alldeles
              utmärkt.
            </seg>
            <seg xml:id="i-7a6dd83b812def71-0">
              Redan i dag vet vi att Riksantikvarieämbetet har ständiga kontakter
              med kommunen, länsstyrelsen och högskolan på Gotland.
            </seg>
            <seg xml:id="i-f7fa691c0a921f57-0">
              Jag fick två frågor som jag ska besvara. Lennart Kollmats frågade
              om uppdragsarkeologin. Och jag har inget annat att tillägga än
              det som har sagts tidigare om att den ska skiljas från Riksantikvarieämbetet.
              Det har funnits förslag på ett visst statligt bolag. Men hur det
              blir till slut får vi se. Men det är klart att den kommer att
              skiljas från Riksantikvarieämbetet.
            </seg>
            <seg xml:id="i-5d60227fddc881b2-0">
              När det gäller Gunilla Tjernbergs fråga om pensioner och pensionsfonder
              så har jag inga andra uppgifter än att det ska finnas omställningsmöjligheter
              och att staten ska gå in med medel så att arbetstagarna på Riksantikvarieämbetet
              inte ska göra några ekonomiska förluster.
            </seg>
            <seg xml:id="i-18215fbbff0bf0cb-0">
              Jag kan inte här nämna något om kostnader och så vidare eftersom
              jag inte har hört något om det nyligen. Men det är klart att det
              kommer att kosta en del, och det är på grund av att det är ett
              regionalpolitiskt beslut.
            </seg>
          </u>
          <note xml:id="i-ffc24f4608a78f00-0">
            Jag yrkar därför bifall till reservation 2 under punkt 3.
          </note>
          <note xml:id="i-c34cc3a2f0f17025-0">
            Anf. 257 GÖRAN PERSSON i Simrishamn (s):
          </note>
          <note xml:id="i-90738ae70d64f3ab-0">
            Omlokaliseringen ska påbörjas under 2007 och vara avslutad senast
            under 2008.
          </note>
          <note xml:id="i-bd6da62f3cb8d0c2-0">
            Till sist yrkar jag bifall till utskottets förslag i betänkandet.
          </note>
          <note xml:id="i-90bac5ea56c6ec8b-7">
            Överläggningen var härmed avslutad.
          </note>
          <note xml:id="i-d77adfd9481cb825-0">
            18 § Spel- och lotterifrågor särskild ordning
          </note>
          <note xml:id="i-3b6b218a8dfff553-9">
            Föredrogs
          </note>
          <note xml:id="i-00ed303b4451fb78-1">
            Förste vice talmannen konstaterade att ingen talare var anmäld.
          </note>
          <note xml:id="i-ffbdabe4e84bf325-0">
            19 § Trossamfund
          </note>
          <note xml:id="i-3b6b218a8dfff553-10">
            Föredrogs
          </note>
          <note xml:id="i-00ed303b4451fb78-2">
            Förste vice talmannen konstaterade att ingen talare var anmäld.
          </note>
          <note xml:id="i-8eddba1ff8847210-0">
            20 § Pensionssystemet
          </note>
          <note xml:id="i-3b6b218a8dfff553-11">
            Föredrogs
          </note>
          <note type="speaker" xml:id="i-4ada847343081fa3-0">
            Anf. 258 ANNA LILLIEHÖÖK (m):
          </note>
          <u who="anna_lilliehook_3d83e8" xml:id="i-2d9c2272445ce6c5-0">
            <seg xml:id="i-f5749cf48030fa68-0">
              Herr talman! Vi lever allt längre och är allt friskare upp i
              åren. Det är en dramatisk förändring när antalet år som vi lever
              efter 65-årsdagen har fördubblats under de senaste fyrafem decennierna.
              Det är verkligen glädjande och bra, och det öppnar möjligheter
              som tidigare generationer inte hade kunnat drömma om.
            </seg>
            <seg xml:id="i-358a80ced86ba86c-0">
              Men det ställer oss också inför stora utmaningar. Om tio år kommer
              vi att ha fler äldre än yngre för första gången i vår historia.
              Hela befolkningstillväxten kommer att ske i åldrarna över 65.
              Och de verkligt stora demografiska utmaningarna kommer kanske
              inte förrän om fyra val framåt, men då kommer gruppen över 85
              år att öka ordentligt. Seniorerna kommer att vara en stor del
              av befolkningen som kommer att kräva flexibilitet och att man
              tar hänsyn till att människor är mycket olika och har mycket olika
              resurser, möjligheter och behov. Kraven på tillgänglig service
              och tjänster kommer att öka. Den uppenbara utmaningen är att pensionen
              ska räcka till många fler år. Och det har vi i vårt land tagit
              oss an genom det reformerade pensionssystem som har utformats
              så att vi får ett pensionssparande som håller även när vi lever
              längre.
            </seg>
            <seg xml:id="i-5e85088e12459704-0">
              När vi lever längre kan vi också ha fler aktiva år. Det kanske
              viktigaste med pensionsreformen är att pensionsåldern är rörlig.
              Det är den enskildes val att gå i pension tidigare, eller senare,
              från 61 till 67 års ålder med pensionen beräknad med motsvarande
              fler eller färre pensionsår.
            </seg>
            <seg xml:id="i-8a8b5e6df2708c25-0">
              Det är också en utmaning att se till att äldre kan arbeta längre
              och ha fler aktiva år. Det finns mycket kvar att göra och många
              hinder att riva för de äldre på arbetsmarknaden. Vårt ansvar här
              är att se till att våra lagar och regler uppmuntrar och ger utrymme
              och möjligheter, inte ställer upp hinder och motkrafter. En första
              åtgärd är naturligtvis att se till att möjligheterna till rörlig
              pensionsålder tydliggörs.
            </seg>
            <seg xml:id="i-d68ca237a91fa943-0">
              Mitt intryck är kanske att många inte riktigt har förstått att
              antalet arbetade år är så avgörande för pensionens storlek. Det
              uppmärksammas sällan i de olika larmrapporter som vi har fått
              läsa.
            </seg>
            <seg xml:id="i-701f7de74c5c5af1-0">
              I olika rapporter på sistone har det visat sig att det kanske
              inte är helt neutralt att välja att arbeta vidare och att det
              möjligen inte lönar sig fullt ut. Vi måste naturligtvis se till
              att det valet är neutralt.
            </seg>
            <seg xml:id="i-7546ad13818ccb6b-0">
              Vi kan notera en glädjande utveckling med att fler fortsätter
              att arbeta högre upp i åldrarna. Men det finns tyvärr starka inslag
              av diskriminering av äldre på arbetsmarknaden. Vi föreslår ett
              antal reformer för att ge större möjligheter och uppmuntran för
              äldre på arbetsmarknaden. Vi föreslår att arbetsgivaravgifter
              förutom pensionsavgifter tas bort när man arbetar efter 65 och
              ökade möjligheter till tidsbegränsade anställningar som kan anpassas.
              Vi föreslår också lägre skatt på arbetsinkomster, något som gör
              det intressant att fortsätta att arbeta eller att kanske kombinera
              arbete och pension.
            </seg>
            <seg xml:id="i-4dd2bc0fb13398ed-0">
              Det finns avtalspensioner som är förmånsbestämda och som gör
              det väldigt dyrt att anställa äldre personer. Vi föreslår därför
              att arbetsgivare får avdragsrätt endast för avgiftsbestämda pensioner,
              för vilka det är lättare att beräkna kostnaderna.
            </seg>
            <seg xml:id="i-45832ffd0ae6af37-0">
              Vi har föreslagit förändringar på arbetsmarknaden i syfte att
              uppmuntra till byte av arbete och inriktning. De äldre kommer
              att behövas på arbetsmarknaden när krav på och behov av service
              och hjälp ökar. Det innebär förändringar av attityder och beteenden
              på många sätt på arbetsmarknaden.
            </seg>
            <seg xml:id="i-927d62c6a474a4e7-0">
              De förändringar i politiken som måste till rör i första hand
              kanske inte pensionssystemet utan andra områden. Samtidigt är
              detta avgörande för våra pensioner och för standarden för våra
              pensionärer.
            </seg>
            <seg xml:id="i-8a5c57aeda1907e8-0">
              Vi lägger också fram förslag om justeringar i pensionssystemet
              när det gäller delning av insparad pension mellan makar. Avsättningar
              till pension är ju ett sparande som ofta kan utgöra ett hushålls
              största tillgång. Makar tjänar inte in lika stora pensionsrätter.
              Förhållandena inom en familj kan vara mycket olika och skapa stora
              problem i händelse av skilsmässa eller dödsfall. Vi anser att
              pensionsrätter ska räknas in i de gemensamma tillgångarna och
              delas lika. Det måste öppnas för möjligheter att överlåta pensionsrättigheter
              inom inkomstpensionssystemet. Efterlevandeskyddet är mycket svagt
              i fråga om den allmänna pensionen. Vi vill därför att Genomförandegruppen
              som ser över pensionssystemet får i uppdrag att utforma premiepensionen
              så att den är på två liv, som det kallas, och ger ett betydligt
              bättre efterlevandeskydd.
            </seg>
            <seg xml:id="i-c02f37339a102591-0">
              Men vi får inte glömma att det avgörande för framtida pensioner
              är en politik för ekonomisk tillväxt. Vi har fortfarande ett omfördelande
              system där inbetalningar ett visst år går till utbetalningar samma
              år. Med färre i arbete i förhållande till antalet i pension riskerar
              vi att buffertfonder måste användas och pensioner justeras. Att
              färre arbetar leder till en lägre ekonomisk tillväxt och till
              att den avkastning som ska säkra framtida pensioners värde minskar.
            </seg>
            <seg xml:id="i-224c5fa3da866be2-0">
              Det är oroande att fler och fler redan i dag står utanför arbetsmarknaden
              på grund av sjukskrivning eller förtidspension. Situationen kommer
              att förvärras när alltfler går i pension. Det betyder att färre
              ska ta hand om fler. Men det kostar också i form av lägre tillväxt
              och därmed dyrare garantipensioner och högre skatter.
            </seg>
            <seg xml:id="i-f67191a3243386a2-0">
              En politik för ekonomisk tillväxt och fler i arbete är den avgörande
              frågan för att trygga våra pensioner, särskilt sett i det långa
              perspektiv som gäller för pensionssparande över kanske 30- eller
              40-årsperioder.
            </seg>
            <seg xml:id="i-ce9df55a45c94891-0">
              Med detta, herr talman, yrkar jag bifall till reservation 3,
              men jag står också bakom alla övriga ställningstaganden som vi
              moderater har gjort.
            </seg>
          </u>
          <note type="speaker" xml:id="i-4ab25d8913c7afc8-0">
            Anf. 259 ULLA HOFFMANN (v):
          </note>
          <u who="ulla_hoffmann_9ac20f" xml:id="i-81805bc78bbe2aca-0">
            <seg xml:id="i-2aa78ddafdfac349-0">
              Herr talman! Resultatet av det nya pensionssystemet, paketerat
              i ett orangefärgat kuvert, trillar varje år ned i våra brevlådor.
              I det kuvertet får vi prognoser om vad vi kan komma att få i pension
              om tillväxten ökar och om börsen går bra. Syftet med dessa årliga
              upplysningar var att folk skulle veta vad de kan tänkas få i pension
              och kunna inrätta sina liv därefter. Resultatet har blivit det
              motsatta.
            </seg>
            <seg xml:id="i-24720256fe34e13e-0">
              Unga människor kastar beskeden direkt i papperskorgen, och de
              som levt en stor del av sitt liv ger upp och inser att det blir
              fattigvården som kommer att gälla för dem.
            </seg>
            <seg xml:id="i-34dd0daec0da12b4-0">
              Det talas om offentliga bål för att bränna de orangefärgade kuverten
              i protest mot ett pensionssystem som inte kan garantera en vettig
              pension att leva på. Protesterna mot det som Socialdemokraterna
              tillsammans med de borgerliga partierna har gjort är argsinta.
              Tydligen är vår statsminister medveten om detta eftersom han inser
              att folk inte kommer att bli glada när de ser vad han och de borgerliga
              partierna har gjort med pensionssystemet.
            </seg>
            <seg xml:id="i-7cbb6859bb4bb22a-0">
              Vad är det då som upprör människor? Jo, att Socialdemokraterna
              tillsammans med de fyra borgerliga partierna bakom lyckta dörrar
              har gjort upp om ett pensionssystem som innebär sämre pension
              för de allra flesta invånarna ett system som inte ger mer än 54
              % av slutlönen efter 40 års oavbrutet lönearbete ! Endast 10 %
              av kvinnorna och ca 35 % av männen jobbar längre än 40 år. De
              får då 54 % av slutlönen!
            </seg>
            <seg xml:id="i-2b56f6bcd10c1608-0">
              Den LO-arbetare som inte orkar arbeta till dess att han eller
              hon är 65 år därför att arbetet slitit ut kroppen får ännu sämre
              pension. De får varken medalj eller en pension att leva på.
            </seg>
            <seg xml:id="i-28c9ba7bd9cfea2e-0">
              Dan Andersson, LO:s chefsekonom, säger att det nya systemet är
              mer rättvist därför att det ger mer till dem som har arbetat längre,
              framför allt LO-medlemmarna. Det är märkligt att Dan Andersson
              inte vet att LO-medlemmarna inte orkar arbeta längre.
            </seg>
            <seg xml:id="i-2ec6becd12709762-0">
              Genomsnittspensionsåldern för en LO-arbetare är ca 60 år detta
              på grund av att kroppen tar slut. Hur ska en utsliten undersköterska
              eller metallarbetare orka arbeta tills de är 70 år när inte ens
              direktörerna för de statliga bolagen gör det? De kan gå i pension
              när de är 60 år trots att de inte har haft några förslitande arbetsuppgifter
              mer än att möjligtvis räkna sina feta avtal och planera för vad
              de ska göra när de har fyllt 60 år och kvitterar ut sina höga
              pensioner.
            </seg>
            <seg xml:id="i-34c5bc8172826b51-0">
              En annan grupp som drabbas av hårt av det nya pensionssystemet
              är de unga kvinnor och män som är arbetslösa. Ungdomsarbetslösheten
              är i dag 12 %, och utrikes födda unga män uppvisar en arbetslöshet
              på över 20 %. För de unga arbetslösa kan det nya pensionssystemet
              innebära en förlust på över 5 000 kr i månaden i jämförelse med
              ATP-systemet. Skillnaden mellan den unge som är arbetslös och
              den som har arbete inom nuvarande system kan bli så stor som 1
              200 kr i månaden. Då undrar jag förstås vad Dan Andersson menar
              när han säger att framför allt LO-medlemmarna gynnas av det nya
              systemet. De flesta av de arbetslösa ungdomarna tillhör ju LO-kollektivet.
            </seg>
            <seg xml:id="i-5a2b38588481c5f4-0">
              Vad Socialdemokraterna och högeralliansen har åstadkommit är
              ett pensionssystem som är stabilt gentemot nationalekonomin men
              där den enskilde pensionären får stå hela risken. Finns det inte
              några pengar blir det inte heller någon pension, det vill säga:
              Om arbetslösheten fortsätter att vara hög, om sjuktalen är fortsatt
              höga och om pensionärerna blir många, ja, då räcker inte pengarna
              till pensionerna. Då slår bromsen i systemet till, och pensionerna
              räknas inte upp eller också sänks de. Detta gäller alla även de
              gamla ATP-pensionärerna som riskerar att få sänkta pensioner om
              bromsen slår till, något som jag förstått inte är känt bland våra
              pensionärer.
            </seg>
            <seg xml:id="i-3e79d51a256dfcc5-0">
              Gärna en medalj, men först en rejäl pension, stod det på en affisch
              en gång i tiden. När man ser hur löftet till våra pensionärer
              har brutits genom att värdesäkringen har tagits bort och Socialdemokraterna
              och högeralliansen i stället har gett ett löfte till dagens förvärvsarbetande
              att avgiften till pensionerna aldrig ska höjas, ja, då förstår
              man att någon rejäl pension är det inte fråga om.
            </seg>
            <seg xml:id="i-b0fa9e9a08ef3064-0">
              Den som är pensionär i dag har med sina skatter och avgifter
              betalat förskola, skola, sjukvård, skolmåltider för dem som är
              förvärvsarbetande i dag men också pensionerna för dem som var
              pensionärer då. Vad de får är ett brutet löfte. Eftersom löftet
              till de förvärvsarbetande är att avgiften ska ligga fast och oförändrad
              måste en finansiell obalans tas ut på pensionerna, och pensionerna
              riskerar då att sänkas.
            </seg>
            <seg xml:id="i-fa69716b4cc6d67e-0">
              I början av året var bromsen nära att slå till. Socialdemokraterna
              och högeralliansen planerade att ta 90 miljarder från AP-fonderna,
              men så kom de på att det är valår. Hur skulle det se ut om pensionerna
              sänktes ett valår? Vilka pensionärer blivande eller nuvarande
              skulle då ha röstat på något av de fem partierna? Men tack vare
              AP-fondernas goda tillväxt klarar man sig i år. Frågan varje människa
              måste ställa sig är förstås hur tryggt det är att våra pensioner
              beror på goda börsår vad gäller både inkomstpensionen och premiepensionen.
            </seg>
            <seg xml:id="i-756dd83daccda644-0">
              Herr talman! Vad vi har i dag är ett pensionssystem som leder
              till sänkt pension för i princip alla utom den som orkar arbeta
              tills han eller hon är 70 år. Kvinnor får sämre pension eftersom
              kvinnor lönediskrimineras och oftare arbetar deltid. LO-arbetaren
              med förslitande arbetsuppgifter orkar inte arbeta till 70 år,
              som pensionssystemet kräver. Invandrade kvinnor och män som kommer
              sent till Sverige och diskrimineras på arbetsmarknaden hinner
              inte arbeta den stipulerade tiden. Ovanpå detta kommer premiepensionen,
              som innebär att det är fullt möjligt att spekulera bort en avsevärd
              del av pensionskapitalet.
            </seg>
            <seg xml:id="i-d9c9e0f8f56588b3-0">
              Frågan är då om ett annat system är möjligt. Självklart är det
              så. Hur man förändrar ett pensionssystem handlar helt och hållet
              om ideologi. Vänsterpartiet sade nej till det nya pensionssystemet.
              Vi vill ha ett system som bygger på ATP-systemet. I dag tas 18
              ½ % ut på lönesumman i pensionsavgifter. Av dessa går 16 procentenheter
              till att betala dagens pensioner och 2 ½ procentenhet till spekulationen
              i premiepensionen. Om vi avskaffar spekulationen i premiepensionen
              och låter hela avgiften gå till pensionerna får vi ett system
              som håller till 2024, då det behöver göras en avgiftshöjning på
              0,5 % och detta med en tillväxt på 2 %. Med en tillväxt på 2,8
              % är systemet finansiellt stabilt fram till 2050.
            </seg>
            <seg xml:id="i-a3cf5b76d52bec75-0">
              Med tanke på den höga ungdomsarbetslösheten och att alltfler
              slits ut i förtid vill vi behålla den så kallade 15/30-regeln,
              det vill säga att de 15 bästa åren av 30 års intjänandetid bestämmer
              nivån. Vi har valt att inte utöka antalet år som bestämmer nivån
              på inkomstpensionen därför att vi, till dess löneskillnader och
              arbetstider är lika mellan kvinnor och män, genom pensionssystemet
              vill ta ansvar för parternas och arbetsmarknadens tillkortakommande
              i fråga om våra pensionärer.
            </seg>
            <seg xml:id="i-44106db4f16f17e4-0">
              Herr talman! Ett reformerat ATP-system är alltså fullt möjligt.
              Det är valår i år, och Socialdemokraterna och högeralliansen har
              aldrig frågat väljarna vad de tycker om det nya pensionssystemet.
              Det är dags att ställa den frågan nu!
            </seg>
            <seg xml:id="i-228aeac0c4df4b8a-0">
              Jag står självklart bakom Vänsterpartiets alla reservationer,
              men för tids vinnande yrkar jag bifall endast till reservation
              1 och reservation 2.
            </seg>
          </u>
          <note type="speaker" xml:id="i-301a736a55c0ac29-0">
            Anf. 260 MONA JÖNSSON (mp):
          </note>
          <u who="mona_jonsson_8a4f51" xml:id="i-5f10ff8696c5fe5b-0">
            <seg xml:id="i-cc13330fc5a07695-0">
              Herr talman! Det har diskuterats en hel del om pensioner de senaste
              dagarna. Det har handlat om företagsledares och statliga vd:ars
              pensionsavtal, och nivåerna förskräcker. Det är upprörande att
              en del människor så tappat omdöme och värdering av arbete.
            </seg>
            <seg xml:id="i-a3608244508bee1f-0">
              Här i kväll ska vi tala om helt andra pensionsnivåer. Det är
              en väsentlig skillnad på villkor för en kvinna i ett låglöneyrke
              som på grund av sjukskrivning och deltidsarbete får en framtid
              där hon blir beroende av att få en garantipension. Denna kvinna
              kan heller inte gå i pension tidigare än vid 65 års ålder, trots
              att hon kanske känner sig utsliten. En person med ett välbetalt
              jobb får betydligt bättre pension inom det allmänna pensionssystemet,
              högre avtalspension och har större möjlighet till individuellt
              pensionssparande och kan kosta på sig att gå i pension innan 65
              års ålder.
            </seg>
            <seg xml:id="i-2a90519c2af0c8a9-0">
              För oss i Miljöpartiet är det obegripligt att ett pensionssystem
              bygger in könsskillnader och ojämlikhet, en ojämlikhet som börjar
              med att arbetslivet alltjämt innehåller stora löneskillnader mellan
              könen. Det är en skapad orättvisa som de flesta tycks ha accepterat,
              eller kanske är det så att man inte har kunskap om den. De som
              är förlorare kan inte göra annat än att dra slutsatsen antingen
              att de som personer inte är lika mycket värda eller att deras
              arbete är mindre värt.
            </seg>
            <seg xml:id="i-79eed0f2abac2e39-0">
              På radion i morse hörde jag att regeringen valt att inte lägga
              fram propositionen om rätten till heltid och möjlighet till deltid
              i arbetslivet. I pensionssammanhang är detta en stor förlust för
              landets alla kvinnor, som fortsatt kommer att utsättas för diskriminering
              genom att flera lobbyorganisationer lyckats se till att kvinnor
              fortsatt inte har rätt och möjlighet till samma pensionsnivåer
              som män och därmed inte heller samma rätt och villkor som män
              att på äldre dar kunna försörja sig.
            </seg>
            <seg xml:id="i-fdc4f94f511f9539-0">
              En 3-procentig löneökning ger undersköterskan ungefär 500 extra
              i månaden, medan samma procentsats ger över 2 000 mer i månaden
              för direktören. Skillnaden är ungefär 1 800 kr varje månad, vilket
              i sig är drygt 10 % av undersköterskans lön. Direktören märker
              inte den summan, men för undersköterskan är det avgörande för
              hennes framtida försörjning.
            </seg>
            <seg xml:id="i-ecb114ed3c704290-0">
              Det finns visserligen en gräns för hur höga löner pensionssystemet
              tar hänsyn till, ett tak, men faktum kvarstår att pensionssystemet
              bygger på ojämlika löner. Att bygga ett pensionssystem på sådana
              skillnader är ovärdigt ett samhälle som strävar efter större jämlikhet.
            </seg>
            <seg xml:id="i-e9e0992ab1aa9e9c-0">
              Pensionssystemet är fortfarande ett svårbegripligt system för
              de flesta, och människor blir inte särskilt lugnade av informationen
              i de orangefärgade kuverten. Det har också lett till att ensamstående
              lågavlönade kvinnor har valt att pensionsspara individuellt trots
              att de egentligen inte har råd. Rådgivare har också konstaterat
              att lågavlönade inte heller hör till de grupper som egentligen
              tjänar på att pensionsspara. Det gör däremot personer som kommer
              över gränsen för att betala statlig skatt. Vi behöver skapa och
              förmedla trygghet i ett pensionssystem, inte skapa oro. Kände
              människor också till funktionen hos den så kallade bromsen och
              när det finns risk för att den slår till skulle de bli frustrerade.
            </seg>
            <seg xml:id="i-d115f3f278395c54-0">
              Vi i Miljöpartiet är fortsatt kritiska till premiepensionsdelen,
              PPM, i pensionssystemet. Den är inrättad som något slags aktieskola
              med försök att få svenska folket mer aktivt intresserade av aktier.
              Människor förväntas ägna tid åt att sätta sig in i hur det går
              för olika fonder, byta och vara på hugget för att se till att
              få bästa möjliga avkastning. Vem vinner på detta? Jo, de som jag
              talade om i början ju bättre fart på aktiemarknaden, desto högre
              pensioner och större fallskärmar får direktörerna. Vi tror att
              människor både vill och behöver ägna sig åt helt andra saker än
              att spekulera på börsen.
            </seg>
            <seg xml:id="i-a9a71b9327f01d52-0">
              Herr talman! Vettiga alternativ är etiska fonder. Det brukar
              ofta de fonder kallas som inte investerar i vapenindustri eller
              tobaksindustri. Det är en extremt snäv tolkning av etik. Etik
              berör fler aspekter. Det handlar om företags verksamhet i sig
              men inte minst om arbetsförhållanden för de människor som är anställda
              där, exempelvis att slippa bli inlåsta medan de arbetar. Det kan
              också handla om barnarbete, om fackliga rättigheter eller om ett
              företag tar hänsyn till miljöaspekter, exempelvis skövling av
              regnskog, förgiftning av vatten eller användning av bekämpningsmedel
              som skadar både människor och miljö.
            </seg>
            <seg xml:id="i-9c2cd8bd4ad85946-0">
              Etiska krav måste vara högt ställda. I första hand tycker vi
              att det inte borde få finnas fonder över huvud taget i ett pensionssystem
              som inte kan kalla sig etiska. Det är ändå ett statligt pensionssystem,
              och vi har skrivit under flera FN-konventioner, som de om de mänskliga
              rättigheterna. Om vi ska stå upp för kraven i dessa bör de också
              ställas i praktiken. Minsta etiska nivå borde vara att det finns
              tydliga deklarationer på varje fond så att människor själva kan
              ta med de etiska aspekterna i sina val.
            </seg>
          </u>
          <note xml:id="i-9c9dce1937fb905a-0">
            Jag yrkar bifall till reservation 6 under punkt 9.
          </note>
          <note type="speaker" xml:id="i-737c17ae51b4be58-0">
            Anf. 261 LENNART KLOCKARE (s):
          </note>
          <u who="lennart_klockare_0812e9" xml:id="i-31c6c400b1b533cc-0">
            <seg xml:id="i-1bcfb93419a5e3be-0">
              Herr talman! Vi ska nu diskutera en del motioner som härrör från
              den allmänna motionstiden och behandlar pensionssystemet.
            </seg>
            <seg xml:id="i-a62d66cc66ede7d5-0">
              Vi har ett bra pensionssystem. Fem av riksdagens partier står
              bakom den pensionsreform som vi har genomfört och som gäller fullt
              ut sedan ett antal år. Den är trygg för kommande generationer.
              Det innebär att våra barn och barnbarn också kan se fram emot
              ett hållbart pensionssystem. Det finns många skäl till det.
            </seg>
            <seg xml:id="i-202c1fab0b6c97b5-0">
              Jag kan med glädje säga att ålderspensionärerna har fått 3 ½
              % högre köpkraft under de senaste åren tack vare att inkomstpensionen
              är följsamhetsindexerad. Det går bra för Sverige. Det gör att
              pensionssystemet också går bra.
            </seg>
            <seg xml:id="i-07945bb966d5600b-0">
              I det gamla ATP-systemet, jämfört med det nya systemet, fick
              pensionärerna kompensation bara för inflationen. De fick inte
              del av den tillväxt som vi har i samhället. Det är fel. Jag är
              glad över att pensionärerna får denna rätt med all rätt.
            </seg>
            <seg xml:id="i-1bfd2756eec1c209-0">
              Under den senaste tioårsperioden har inkomstskillnaderna utjämnats.
              Det innebär att det har skett förändringar från låga inkomster
              till höga inkomster. Den skillnaden är mindre i dag än för tio
              år sedan. Den delen förstärks ytterligare om bostadstillägget
              beaktas, som kommer dem med de lägsta inkomsterna till del.
            </seg>
            <seg xml:id="i-3932c35e6c7348ad-0">
              Det pågår alltid en förändring i samhället. Då måste man vara
              beredd att se över och pröva om det behöver göras justeringar
              för att stärka systemet. Det ska hålla över tiden. I den genomförandegrupp
              som någon nämnde tidigare råder stor samstämmighet när det gäller
              att grunderna i överenskommelsen ligger fast.
            </seg>
            <seg xml:id="i-0070d9c150a98cc9-0">
              Herr talman! När pensionsreformen genomfördes ändrades också
              betalningsansvaret för pensionerna mellan staten och AP-fonderna.
              Det har sin förklaring i att betalningsansvaret för förtidspension
              och efterlevandepension flyttades till statsbudgeten. Enligt överenskommelsen
              mellan parterna, de fem partierna, beräknades det till 300350
              miljarder. Av det har omkring sekelskiftet 258 miljarder förts
              tillbaka till statskassan. Det planerades att göra en ny överföring
              i januari 2005. Vid de överläggningar vi har haft i Genomförandegruppen
              har vi varit överens om att inte göra den överföringen till statsbudgeten.
              I de fortsatta överläggningarna har vi kommit fram till att vi
              inte under överblickbar tid kan göra några överföringar. Det gläder
              mig naturligtvis att det är så. Det innebär att systemet ökar
              i trygghet.
            </seg>
            <seg xml:id="i-7da06d3705538865-0">
              I Genomförandegruppen finns i dag personer som tidigare har suttit
              i riksdagen men som nu har lämnat den. Det finns därför all anledning
              att i framtiden knyta Genomförandegruppen pensionsarbetsgrupp
              eller vad den kommer att heta i framtiden närmare riksdagen, till
              utskottet. Det är naturligtvis viktigt. Vi ska vårda pensionsreformen,
              och vi är också eniga om att vara överens om förändringar. Vi
              kan inte ha ett pensionssystem som byter skepnad beroende på vem
              som sitter vid regeringsmakten. Därför är det viktigt att se till
              att pensionssystemet håller.
            </seg>
            <seg xml:id="i-7392eee86d7b05a9-0">
              Herr talman! Det har väckts ett antal motioner. Jag har inte
              tänkt kommentera dem alla. Men Vänsterpartiet har några som de
              har reserverat sig till förmån för. Miljöpartiet stämmer in. De
              är återkommande yrkanden som vi har debatterat vid flera tillfällen.
            </seg>
            <seg xml:id="i-203bb6cfdb726dd6-0">
              Jag såg bland annat att Vänsterpartiet tycker att det ska vara
              fortsatt kostnadsfritt att välja fonder i PPM. Javisst, så kan
              det mycket väl vara. Men samtidigt vill man avskaffa premiepensionen.
              Vad är det som gäller? Ska det vara fritt val eller ska vi avskaffa
              premiepensionen? Det finns ett litet problem i detta. Människor
              har lämnat över koder till bolag som ska göra bytena av fonder.
              Det kan naturligtvis bli lite kostsamt. Det finns naturligtvis
              kostnader.
            </seg>
            <seg xml:id="i-f8d652864f947f65-0">
              Det reformerade systemet innebär, tvärtemot vad tidigare talare
              har sagt, att vi omfördelar inkomsterna från dem med höga inkomster
              till dem med lägre inkomster. Det innebär framför allt att det
              är kvinnor som får del av dem, av det enkla skälet att det finns
              en garantipension. Fördelningstalet är lika för män och kvinnor,
              trots att kvinnorna har längre medellivslängd. Jag blir lite fundersam
              eftersom Ulla Hoffmann var med på det seminarium vi hade i utskottet
              och där väl meriterade människor berättade att det är fördelningen
              som kommer kvinnorna till del. Systemet är bra, och vi har också
              den automatiska balanseringen. Det är bra, och det skapar stabilitet
              för framtiden.
            </seg>
            <seg xml:id="i-d9fd1082ba399ce2-0">
              När det gäller premiepensionsfrågan har en utredare lämnat förslag
              på olika åtgärder. Det handlar om antalet fonder. Det handlar
              om att omvandla Premiesparfonden till en generationsfond med återval,
              och så vidare. Det är bra.
            </seg>
            <seg xml:id="i-3f146a2693fa0351-0">
              Jag hade också tänkt kommentera Moderaternas motion om skatter
              och skattesänkningar. Det är väl ingen som är överraskad. Egentligen
              hör inte den motionen hit, men tydligen ska skattesänkningar göra
              pensionssystemet stabilare. Tyvärr har jag uppfattningen att det
              är precis tvärtom. Det har vi sett vid tidigare tillfällen när
              Moderaterna har haft regeringsmakten.
            </seg>
            <seg xml:id="i-a8e835cb8e6734fa-0">
              Sist, men inte minst, vill jag säga att jag är jätteglad över
              att pensionssystemet har stärkts med 20 miljarder. Det är jättebra.
              Man har i motioner oroat sig och haft uppfattningen att bromsen
              ska utlösas. Det har gått jättebra.
            </seg>
          </u>
          <note type="speaker" xml:id="i-b9dd357b4ba9503c-0">
            Anf. 262 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-1">
            <seg xml:id="i-b0fcecd13060f7a6-0">
              Herr talman! Jag beklagar, men jag trodde att Lennart Klockare
              var en noggrann person. I vår motion står det att under tiden
              vi väntar på ett pensionssystem som är stabilt och hållbart både
              för den enskilda pensionären och för statsbudgeten måste akuta
              åtgärder vidtas i nuvarande system. Det handlar bland annat om
              att kunna byta fonder i premiepensionen utan att avgifter tas
              ut. Läs på!
            </seg>
            <seg xml:id="i-d3103ebc02415cd4-0">
              Det var inte i och för sig den frågan jag tänkte ställa. Lennart
              Klockare säger att pensionssystemet är tryggt för våra barn och
              barnbarn. Det låter bra. Vad tror Lennart Klockare att statsminister
              Göran Persson menade när han sade att folk inte skulle bli glada
              när de upptäckte vad ni har gjort?
            </seg>
          </u>
          <note type="speaker" xml:id="i-b745f8a03ee6591a-0">
            Anf. 263 LENNART KLOCKARE (s) replik:
          </note>
          <u who="lennart_klockare_0812e9" xml:id="i-31c6c400b1b533cc-1">
            <seg xml:id="i-6b5cbaa3b1331a83-0">
              Herr talman! Tack för den frågan. Det var ju så, Ulla Hoffmann,
              att din partikamrat Kalle Larsson stod och läste ur en tidning
              när vi debatterade den här delen i december. Som jag uppfattar
              det säger Persson att människor kan bli oroliga för framtiden
              därför att de inte har satt sig in i vad systemet innebär, och
              det finns möjligheter att som enskild individ, genom att agera
              på ett riktigt sätt, se till att få en bättre pension än om man
              inte bryr sig. Det är det som jag har upplevt att frågan handlar
              om. Därför är det oerhört viktigt att vi försöker sprida kunskap
              om pensionssystemet.
            </seg>
            <seg xml:id="i-3ac4d2d18d90c82c-0">
              Jag blir lite orolig när Ulla Hoffmann säger att andra slänger
              det orange kuvertet i papperskorgen eller vill elda upp det. Då
              hoppas jag att Ulla Hoffmann står på barrikaderna och säger: Nej,
              det där ska du vara rädd om, för det är någonting som handlar
              om din framtid.
            </seg>
          </u>
          <note type="speaker" xml:id="i-3341d123236c956a-0">
            Anf. 264 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-2">
            <seg xml:id="i-c349efcfd7a985a3-0">
              Herr talman! Lennart Klockare kan vara helt förvissad om att
              jag gör allt vad jag kan för att informera människor om det nya
              pensionssystemet. Jag har till och med skrivit en bok om det som
              jag hoppas att många läser.
            </seg>
            <seg xml:id="i-f903f2a1df66f26d-0">
              Lennart Klockare sade att det är bra, för pensionärerna får rätt
              till en ökning. Men jag skulle vilja säga att man också riskerar
              en sänkning om inbetalningarna inte räcker, för då slår bromsen
              till.
            </seg>
            <seg xml:id="i-ddcdfe156210c9ec-0">
              Det överskott som nu finns i systemet har ökat med 20 miljarder.
              Det var 9 miljarder tidigare, och systemet omfattade 6 300 miljarder,
              så marginalen är ganska liten. Då var den 0,14, och i dag är det
              ett överskott på 29 miljarder kronor och systemet omfattar 6 500
              miljarder. Då kan man väl säga att plusposten är ganska marginell.
              Om fortsättningen blir den att vi blir fler och fler pensionärer,
              att fler och fler blir förtidspensionärer, att fler och fler inte
              får arbete, är risken uppenbar att det här lilla överskottet på
              0,44 på 6 500 miljarder kontra 29 miljarder inte räcker till.
            </seg>
            <seg xml:id="i-874706761e3c873c-0">
              Lennart Klockare pratade om välmeriterade forskare på seminariet.
              Det är riktigt att de fanns där. En av dem har granskat det nya
              pensionssystemet ur ett jämställdhetsperspektiv. I en av de tabeller
              som man går in och tittar på kan man se att kvinnorna gynnades
              av ATP-systemet. Jag tycker att det är märkligt. Man ger folk
              råd och säger att folk ska jobba och välja yrken som läkare och
              präst, där de orkar jobba länge. Det gör däremot inte en metallarbetare
              eller en LO-arbetare.
            </seg>
          </u>
          <note type="speaker" xml:id="i-99ff120b87432e5d-0">
            Anf. 265 LENNART KLOCKARE (s) replik:
          </note>
          <u who="lennart_klockare_0812e9" xml:id="i-31c6c400b1b533cc-2">
            <seg xml:id="i-a6867cc438eebec2-0">
              Herr talman! Ulla Hoffmann säger att om bromsen, alltså den automatiska
              balanseringen, slår till innebär det att man får en försämrad
              pension. Ulla Hoffmann! Om det skulle vara så att balanseringen
              slår till räknas kanske inte pensionen upp lika mycket. Men nu
              har det gått åt rätt håll. Det är inte så att pensionen minskar.
              Om du har skrivit en bok tycker jag att du borde ha framfört det.
              Det beror på utvecklingen: Skulle det vara så illa i det här landet
              att vi till och med var tvungna att minska på pensionen räknas
              den inte upp med lika mycket som den kanske skulle ha gjort om
              vi inte hade haft balanseringen. Jag tycker att det är bra. Jag
              tycker att de 29 miljarderna är väldigt viktiga.
            </seg>
            <seg xml:id="i-6d80c0de2eaab8b3-0">
              Jag måste säga en gång till, Ulla Hoffmann, att det här är ett
              system som är bättre för kvinnor. Vi har ju taket. Det är fler
              kvinnor som ligger under och fler män som ligger ovanför, som
              betalar avgifter och får det till godo, vilket också går till
              garantipensionen. Vi har delningstalet, som jag har sagt tidigare,
              och den högre medellivslängden. Varför skulle det vara sämre?
              Jag tycker att det är viktigt att vi dessutom har ett bostadstillägg
              som gör att de människor som har låga inkomster också kan få en
              bra pension och en bra tillvaro.
            </seg>
            <seg xml:id="i-dcd6ec154e35ab99-0">
              Allt det här, Ulla Hoffmann, är någonting som är bra för våra
              barn och barnbarn. De ska också en dag ha det.
            </seg>
            <seg xml:id="i-e4f58faf3f105932-0">
              Att komma och säga att vi ska återinföra ett reformerat ATP-system
              med en 15/30-regel jag förstår inte hur ni ska få det att snurra
              runt. Men det är en helt annan sak. Vi har avskaffat det för att
              skapa ett system som hela världen, skulle jag vilja säga, är intresserad
              av att ta del av. Det system vi har är fantastiskt. Vi har också
              lyckats enas över partigränserna.
            </seg>
            <seg xml:id="i-36122e17cad0214a-0">
              Jag vill bara tacka Ulla Hoffmann, för det här är min sista debatt
              i kammaren. Jag vill tacka henne för de många debatter vi har
              haft under dessa tolv år. Tack för dem!
            </seg>
          </u>
          <note type="speaker" xml:id="i-6fa3e1157e35e3e7-0">
            (ULLA HOFFMANN (v):
          </note>
          <u who="ulla_hoffmann_9ac20f" xml:id="i-81805bc78bbe2aca-3">
            <seg xml:id="i-41819bdb5f08a913-0">
              Då får jag också tacka Lennart Klockare. Jag är den sista i Pensionsarbetsgruppen
              som nu inte kommer att kandidera igen, och Lennart Klockare sitter
              i Genomförandegruppen. Jag tackar för det. Vi har haft kul debatter.
              Vi får fortsätta på barrikaderna.)
            </seg>
          </u>
          <note type="speaker" xml:id="i-b8cedef3109a5b26-0">
            Anf. 266 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-2d9c2272445ce6c5-1">
            <seg xml:id="i-ff539cb41ca9cc82-0">
              Herr talman! Jo, vi har vår pensionsöverenskommelse, Lennart
              Klockare, och pensionssystemet är stabilt och hållbart. Emellertid
              har vi moderater varit oroade för miljön omkring pensionssystemet.
              Det är det som vi har tagit upp i vår motion, nämligen hållbarheten
              på både kort och lång sikt när man tittar på hur vi ska se till
              att ha fler i arbete. Vi har stora demografiska förändringar,
              och i utgångsläget har vi tyvärr, som vi ser det, ett stort problem
              med ett mycket stort antal människor mellan 1 och 1 ½ miljon utanför
              arbetsmarknaden. Det ser vi som oroväckande.
            </seg>
            <seg xml:id="i-1d8ef3f534364371-0">
              Vi har föreslagit, som vi tog upp i vår motion och som jag berörde
              i mitt anförande, ett antal åtgärder för att få fler i arbete,
              för att framför allt många äldre ska kunna jobba, vara aktiva
              och vara med betydligt längre när vi har fler friska år. Det betyder
              också att pensionärerna får högre pensioner. Det kan väl inte
              Lennart Klockare ha någonting emot?
            </seg>
            <seg xml:id="i-68c974ff63f9fe36-0">
              Jag vill också fråga Lennart Klockare: Vilka förslag har Socialdemokraterna
              för att se till att vi får fler i arbete, som på sikt innebär
              att vi får tillräckligt många för att se till att vårt pensionssystem
              verkligen är stabilt?
            </seg>
          </u>
          <note type="speaker" xml:id="i-c9e8e9f3dd8c38a8-0">
            Anf. 267 LENNART KLOCKARE (s) replik:
          </note>
          <u who="lennart_klockare_0812e9" xml:id="i-31c6c400b1b533cc-3">
            <seg xml:id="i-be474f3d65673753-0">
              Herr talman! Jag sade i mitt anförande att ingen väl är överraskad
              över Moderaternas skattesänkningsförslag. Det förvånar inte mig
              heller. Jag har läst era motioner väldigt noga, och ert särskilda
              yttrande, där ni hävdar att pensionssystemet ska bli stabilt för
              framtiden. Det hoppas jag också. Men jag ser inte skattesänkningar
              som en möjlighet att stärka pensionssystemet. De skattesänkningar
              som ni har skrivit om i storleksordningen 250 miljarder under
              de år som vi har framför oss gör inte systemet bättre. Det ska
              betalas av människor som är sjuka och arbetslösa och av pensionärer.
              Och så säger man att systemet ska vara stabilt.
            </seg>
            <seg xml:id="i-15e3dbf7ec97ef70-0">
              Varför vill ni då sänka antagandeinkomsten för dem som har drabbats
              av förtidspension till 80 %? Den sänkning som ni gör kommer att
              påverka hela deras liv. Jag tycker att det är anmärkningsvärt.
              Jag tycker dessutom att ni ska berätta det för era övriga ledamöter
              i riksdagen. Jag frågade ett antal ledamöter, och jag fick svaret
              att de inte visste vad jag pratade om. De trodde att jag pratade
              om sjukpenningnivån och förtidspensionen, men så var det ju inte.
            </seg>
            <seg xml:id="i-3990136613506c25-0">
              Anna Lilliehöök kanske kan svara på frågan: Varför kan skattesänkningarna
              göra att människor kommer att arbeta mer när det bara gynnar dem
              som redan har det gott? Vi tycker om ett skattefinansierat system
              som skapar trygghet och ett intresse av att kunna byta jobb när
              det går tungt eller när man behöver det på grund av hälsan. Det
              är viktigt, i stället för stora skattesänkningar.
            </seg>
          </u>
          <note type="speaker" xml:id="i-0634157b452cc327-0">
            Anf. 268 ANNA LILLIEHÖÖK (m) replik:
          </note>
          <u who="anna_lilliehook_3d83e8" xml:id="i-2d9c2272445ce6c5-2">
            <seg xml:id="i-13c218a6e6c16f65-0">
              Herr talman! Vi har föreslagit ändringar för pensionärer som
              arbetar, Lennart Klockare. De kanske inte gör det hela tiden,
              eller kanske på deltid. Vi säger att det ska vara flexibilitet
              och valfrihet.
            </seg>
            <seg xml:id="i-53e4235fd88d12a3-0">
              Vad vi säger är att det ska kunna löna sig också för pensionärer
              att arbeta. Vi har föreslagit ett arbetsavdrag. Det gör att man
              faktiskt kan förstärka sin inkomst och dessutom höja sin pension
              på vägen.
            </seg>
            <seg xml:id="i-fb568afe8a1ffe20-0">
              Det kan väl ändå inte Lennart Klockare vara emot? Tycker Lennart
              Klockare att det är bra med 550 000 förtidspensionärer? Vi vill
              faktiskt ha en politik för fler i arbete. Det måste löna sig att
              arbeta.
            </seg>
            <seg xml:id="i-925162a9a605e837-0">
              Det är en utmaning, och det säger många internationella utvärderingar.
              Om vi ska lyckas få fler i arbete måste också ersättningar anpassas
              så att de inte blir ett hinder.
            </seg>
            <seg xml:id="i-45fd75d85b2b55ac-0">
              Pensionsinbetalningen för sjukskrivna motsvarar 80 % av lönen.
              Det tycker Socialdemokraterna uppenbarligen är en rimlig avvägning.
              Det handlar om avvägningar.
            </seg>
            <seg xml:id="i-c37026661fcbd734-0">
              Det visar sig att ersättningarna i förtidspension är ungefär
              likvärdiga. Då har vi bedömt det som en rimlig avvägning att man
              har pensionsinbetalningen baserad på ungefär samma nivå. Vi tycker
              att det är en rimlig avvägning som ger en bättre belöning när
              man börjar arbeta.
            </seg>
            <seg xml:id="i-808e5ea928c99496-0">
              Jag vill återigen säga att det är en utmaning. Det handlar inte
              bara om att se till att vi har en mer flexibel pensionsålder.
              Utmaningen är att fler ska komma i arbete.
            </seg>
          </u>
          <note type="speaker" xml:id="i-99a5feb8a0dfa7dd-0">
            Anf. 269 LENNART KLOCKARE (s) replik:
          </note>
          <u who="lennart_klockare_0812e9" xml:id="i-31c6c400b1b533cc-4">
            <seg xml:id="i-3bde0c144ffa67dd-0">
              Herr talman! Jag måste börja från slutet, så att jag hinner med
              det viktigaste. Annars behöver jag ett nytt anförande.
            </seg>
            <seg xml:id="i-5e5b006270fc8de1-0">
              Anna Lilliehöök säger här att det är en lämplig nivå för förtidspensionen.
              Men, snälla Anna, vi har haft den här nivån på förtidspensionen
              sedan år 1960 när ATP kom till. Det är ingen ny nivå som den ligger
              på. Det är 64 %, som ni dessutom vill sänka till 60 %.
            </seg>
            <seg xml:id="i-eaa7054c8020c9dc-0">
              Jag talar inte om det, Anna. Jag talar om det som ska vara den
              pensionsgrundande inkomsten som du ska leva på resten av livet.
              Där ska ni ta bort 20 % för dem som har drabbats av sjukdom. Det
              tycker jag är mycket olämpligt.
            </seg>
            <seg xml:id="i-0324c053a9929d32-0">
              Det tycker jag att man måste gå ut och meddela så att människor
              förstår det. Det är helt avgörande. Vad ska människor leva av
              när de blir pensionärer och har en tredjedel av livet kvar? Det
              är väldigt allvarligt.
            </seg>
            <seg xml:id="i-28ebb3d04b91b19b-0">
              Pensionssystemet är flexibelt. Det sade du själv också. Det lönar
              sig alltid att arbeta. Ingen människa vill vara sjuk. Det kanske
              är lite grann det som ni har som bakgrund. Ni tror att det finns
              alldeles för många som inte är sjuka utan utnyttjar systemen.
            </seg>
            <seg xml:id="i-315775a739f665e2-0">
              Det finns säkert de som fuskar i det här systemet likväl som
              i skattesystemet och i andra system. Något annat säger jag inte.
              Men det är inte dem som vi kommer att kunna fånga in på det här
              sättet.
            </seg>
            <seg xml:id="i-4d2c044e872f09d5-0">
              Här handlar det om vanliga människor som har blivit utslitna
              i arbetslivet. Dem ska ni straffa. Varför ska en pensionär med
              ert arbetsavdrag betala mer i skatt än en som jobbar i motsvarande
              omfattning? Varför ska pensionären ha högre skatt?
            </seg>
            <seg xml:id="i-54264bdc37d88362-0">
              Det blir konsekvensen av att arbetsavdraget inte gäller för den
              som är sjuk, arbetslös eller förtidspensionär.
            </seg>
          </u>
          <note type="speaker" xml:id="i-98885e6f97b7c4e8-0">
            Anf. 270 LINNÉA DARELL (fp):
          </note>
          <u who="linnea_darell_51713a" xml:id="i-48420a82e852d55c-0">
            <seg xml:id="i-343e2357a48da177-0">
              Herr talman! Det kan låta ambitiöst att kammaren vid denna sena
              timme ska diskutera under rubriken pensionssystemet, men så är
              det inte riktigt. Det är som vanligt årets motioner som behandlas
              med den rubriken.
            </seg>
            <seg xml:id="i-17a4a2f2b7793eec-0">
              Det är verkligen inte min avsikt att dra i gång någon debatt.
              Men jag ska ändå mycket kort konstatera, precis som flera andra
              har gjort här, att Sverige har ett stabilt pensionssystem som
              en kraftfull majoritet av riksdagens partier står bakom.
            </seg>
            <seg xml:id="i-3008103b63c89cf4-0">
              Lennart Klockare företräder ett av de fem partier som står bakom
              pensionsreformen. Han har beskrivit både bakgrund och nuläge.
              Jag kommer därför inte att gå in på det nu.
            </seg>
            <seg xml:id="i-f4785782c7ca9708-0">
              I dagarna har de berömda orangea kuverten kommit i brevlådorna.
              Jag såg ett nyhetsinslag på tv där flera intervjuade personer
              sade: Jag tittar lite på det, och sedan åker det i soppåsen. Det
              är väldigt bekymmersamt.
            </seg>
            <seg xml:id="i-26c7a57a7e5f242e-0">
              Här har vi som företräder politiken naturligtvis ett stort ansvar.
              Det gäller inte bara vi som företräder det nya pensionssystemet
              utan alla i hela riksdagen och andra politiker. Vi måste ständigt
              berätta om det. Det är en form av opinionsarbete. Det både går
              och är viktigt att kunna påverka sin framtida pension.
            </seg>
            <seg xml:id="i-d01553fcc34b9a2f-0">
              Det är också en brist i informationen om betydelsen av de orangea
              kuverten. Det utrymmet för information måste bli mycket bättre.
              Här finns åtskilligt mer att göra.
            </seg>
            <seg xml:id="i-94e08f04e78762cf-0">
              Herr talman! Jag ska också nämna något om de två särskilda yttranden
              som Folkpartiet redovisar i betänkandet. Många människor har ett
              behov av att mitt i livet skaffa sig en ny och förhoppningsvis
              bättre kompetens för att kunna gå vidare i ett yrke eller för
              att byta yrke. Andra kanske vill prova en affärsidé i form av
              eget företagande.
            </seg>
            <seg xml:id="i-7de577738adf25a8-0">
              I båda fallen behöver man någon försörjning under den tid som
              man skiftar om. I båda fallen kan vi från Folkpartiet tänka oss
              att en möjlig lösning skulle kunna vara ett uttag ur pensionssparandet
              motsvarande ungefär ett år av pensionstiden.
            </seg>
            <seg xml:id="i-5febffa47ea31e92-0">
              Det förslaget vill vi att Genomförandegruppen tittar på. Därför
              har vi lagt fram ett särskilt yttrande som kommentar till vår
              motion.
            </seg>
            <seg xml:id="i-21bc94cb091f9e5b-0">
              Vårt andra särskilda yttrande handlar om makars pensionsrättigheter.
              Det är ett yttrande som vi upprepar från tidigare år. Här har
              det gjorts vissa förändringar. Men vi anser fortfarande att Genomförandegruppen
              behöver analysera de förändringarna.
            </seg>
            <seg xml:id="i-8ebd8ebd916c3856-0">
              Vi önskar också att man skulle föreslå åtgärder för att åstadkomma
              en jämnare fördelning mellan markars pensionsrättigheter. Det
              gäller kanske särskilt vid skilsmässor och dödsfall.
            </seg>
            <seg xml:id="i-fded726314faecf9-0">
              Eftersom vi inte har några reservationer har jag ingenting annat
              att yrka bifall till än utskottets förslag i betänkandet.
            </seg>
          </u>
          <note type="speaker" xml:id="i-281432868aba808a-0">
            Anf. 271 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-4">
            <seg xml:id="i-6dd8f3e07fd2667d-0">
              Herr talman! Endast var tionde metallare uppnår pensionsåldern
              65 år. Genomsnittspensionsålder för en LO-medlem eller någon som
              tillhör LO-kollektivet är 60 år. I stället förtidspensioneras
              de. Förtidspensionen är då beräknad på en antagandeinkomst som
              räknas upp med basbeloppet.
            </seg>
            <seg xml:id="i-5bb9c1a675b611d5-0">
              När man får de orangea kuverten förutsätter de beräkningar som
              finns där att alla ska vara vid god hälsa fram till sista arbetsdagen
              fastän verkligheten ser annorlunda ut. Antalet förtidspensionärer
              ökar. Det gäller särskilt i låglöneyrken där kraven på både psykisk
              och fysisk hälsa är höga.
            </seg>
            <seg xml:id="i-2a15a2f703dc96c6-0">
              Med en tidig förtidspension riskerar man förstås att bli ordentligt
              frånåkt om reallönerna stiger för alla dem som jobbar. Det finns
              vissa tidningar som har ägnat sig åt att ge tips om vilka yrken
              man ska ha. De menar att man ska skaffa sig yrken där man kan
              ha lite småkrämpor men ändå klara att jobba på ålderns höst.
            </seg>
            <seg xml:id="i-8f34ca4bc1a2f064-0">
              De yrken där man klarar av det föreslår de är präst och läkare,
              som brukar hålla ut länge. Präster och läkare tillhör knappast
              LO-kollektivet. Det är knappast de vilkas kroppar blir utslitna
              och de som tvingas gå i förtidspension.
            </seg>
            <seg xml:id="i-a85089175abf2073-0">
              Nu säger Folkpartiet genom Bo Könberg, landshövding i Sörmland,
              att alla måste arbeta till 70 år. Jag undrar hur Linnéa Darell
              får ihop det.
            </seg>
          </u>
          <note type="speaker" xml:id="i-aaf43a77212e0ddb-0">
            Anf. 272 LINNÉA DARELL (fp) replik:
          </note>
          <u who="linnea_darell_51713a" xml:id="i-48420a82e852d55c-1">
            <seg xml:id="i-4631228066a861ee-0">
              Herr talman! Först och främst kan vi inte förutsätta att den
              situation som Vänsterpartiet har varit med och skapat, nämligen
              mängder av sjukskrivningar, mängder av ungdomsarbetslöshet och
              mängder av förtidspensionärer, ska vara i all evighet. Vi måste
              ändå utgå från att det också finns en annan verklighet.
            </seg>
            <seg xml:id="i-f273ee51f5603e80-0">
              Arbetsmiljöarbetet i Sverige har alltid stått väldigt högt i
              kurs. Vi har dessutom de starkaste fackliga organisationerna i
              världen, faktiskt, med inflytande och möjligheter. Nog borde Sverige
              kunna bättre när det gäller det området. Jag är övertygad om att
              dessa möjligheter också finns om man använder alla tankeverksamheter
              och samverkansmöjligheter på ett bra sätt.
            </seg>
            <seg xml:id="i-d8ccb7f46d2cdcd6-0">
              Det är också så, någonting som Ulla Hoffmann helt bortser ifrån,
              att vi lever allt längre. Alla tecken och all forskning visar
              också att det i huvudsak är friska år som läggs till livet. Det
              måste vara fel någonstans om förutsättningarna för ett långsiktigt
              pensionssystem ska bygga på situationen på arbetsmarknaden såsom
              den ser ut i dag.
            </seg>
          </u>
          <note type="speaker" xml:id="i-6172c74c12492951-0">
            Anf. 273 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-5">
            <seg xml:id="i-a001f546dd8b85d1-0">
              Herr talman! Först vill jag bara säga, vilket jag tror att Linnéa
              Darell själv förstår, att det varken är socialdemokrater, miljöpartister
              eller vänsterpartister som har skapat mängder av sjukskrivningar.
              Vi går inte ut och gör folk sjuka. Vi går inte ut och förtidspensionerar
              folk. Vi tvingar dem inte att slita ut sina kroppar. Det är förstås
              arbetsmiljön, precis den som Linnéa Darell tar upp, som gör att
              vissa människor har ett sådant arbete att kroppen tar slut, till
              exempel en undersköterska som jobbar inom äldreomsorgen, ett sjukvårdsbiträde
              eller en metallarbetare. De har arbetssituationer där kroppen
              tar slut.
            </seg>
            <seg xml:id="i-f89f33f52ea56a19-0">
              Vad ni har gjort är att ni har skapat ett system som gäller även
              för dem. Sedan kan man säga att vi i framtiden kommer att leva
              allt längre och att det är friska år vi lägger till efter pensioneringen.
              Men detta handlar om dem som i dag är förtidspensionärer, som
              började sitt arbetsliv i den arbetsmiljö som råder i dag där folk
              slits ut och där alltfler kvinnor lider av så kallat utmattningssyndrom
              därför att man har sparat för mycket inom den offentliga sektorn.
              Det håller alltså inte.
            </seg>
            <seg xml:id="i-0f6217a5fd0ab2c8-0">
              Jag skulle vilja att Linnéa Darell var lite mer specifik, till
              exempel vad gäller kvinnornas situation på arbetsmarknaden. Vad
              tänker Linnéa Darell göra åt den? Vad tänker Linnéa Darell göra
              åt de medlemmar i LO-kollektivet som har sådana arbetsuppgifter
              att de inte klarar att arbeta fram till det att de är 70 år?
            </seg>
          </u>
          <note type="speaker" xml:id="i-a81417a796e90e54-0">
            Anf. 274 LINNÉA DARELL (fp) replik:
          </note>
          <u who="linnea_darell_51713a" xml:id="i-48420a82e852d55c-2">
            <seg xml:id="i-6f10270d4dd54275-0">
              Herr talman! Det som finns att göra inom till exempel vårdyrkena
              handlar inte bara om den rent fysiska arbetsmiljön. Det finns
              säkert saker att göra där också, och där har politiken en roll,
              men det gäller även förhållandet mellan arbetsgivare, fackliga
              organisationer och naturligtvis de anställda själva. En stor brist
              som gör att många i vården känner utbrändhet, tröttnar och blir
              sjukskrivna är ju att man inte har någon möjlighet att söka sig
              till en annan arbetsgivare. Det är på få ställen det finns en
              möjlighet att byta arbetsgivare.
            </seg>
            <seg xml:id="i-d27c9070e2042a5e-0">
              Vi kan se att vårdpersonal som arbetar i de få privata verksamheter
              som finns, med samma jobb, inte är sjukskrivna i samma omfattning
              som man är inom landstingen. Jag kan titta på mitt hemlandsting,
              Östergötland, där Socialdemokraterna sitter vid makten tillsammans
              med Vänsterpartiet och en partikollega till Ulla har ansvaret
              för personalfrågorna. Det har inte blivit mindre löneskillnader.
              Det har inte blivit bättre arbetsmiljö. Det har inte blivit mer
              personal i vården. Vad är alltså Ullas svar? Vad är ditt svar
              från Vänsterpartiet?
            </seg>
          </u>
          <note type="speaker" xml:id="i-0f0e8e24f1a5fbde-0">
            Anf. 275 KENNETH LANTZ (kd):
          </note>
          <u who="kenneth_lantz_1d03eb" xml:id="i-7f1e70be9a017360-1">
            <seg xml:id="i-57357e60bb789033-0">
              Herr talman! Det ämne vi debatterar är ju väl känt och därtill
              säkerligen väldigt uppskattat av många människor i vårt avlånga
              land. Kristdemokraterna ställer sig, herr talman, bakom sitt särskilda
              yttrande som bland annat rör makars pensionsrättigheter.
            </seg>
            <seg xml:id="i-b7a38bb3f168599f-0">
              Pensionsfrågor rör vår framtida trygghet, och på ett väldigt
              konkret sätt hänger framtidens trygghet på dagens. Det reformerade
              pensionssystemet är stabilt relativt det gamla. Men bara för att
              ett system är bättre än ett annat innebär det inte med självklarhet
              att det behöver vara perfekt. Allt går naturligtvis att göra bättre.
              Till syvende och sist är det ju fortfarande en enskild människas
              privatekonomi det hänger på. Det hänger på att vi som har möjlighet
              får arbeta eller på annat sätt kan bidra till vårt pensionssystem.
            </seg>
            <seg xml:id="i-4b0ccc3a64365bb5-0">
              Det är vad den enskilde tjänar som till största delen avgör hennes
              pension. Premiedelen av pensionen sköter marknaden och konjunkturen
              på ett mer ödesmättat sätt. Men den största delen inkomstpensionen
              baseras alltså, som namnet antyder, på inkomsten. Det är därför
              av avgörande vikt att vi får fler människor i arbete, både för
              att säkra det framtida systemet och också och kanske framför allt
              för dessa enskilda människors egen skull.
            </seg>
            <seg xml:id="i-73339e417d593815-0">
              Pensionen grundar sig som bekant på hela livets inkomst. För
              våra unga som har fått det allt svårare att komma in på arbetsmarknaden
              och för alla som i dag står utanför denna har detta hela arbetsliv
              krympt. Den tid på arbetsmarknaden som de i framtiden hade kunnat
              ta ut i form av pengar har reducerats de senaste åren, och detta
              gäller särskilt för våra yngre. Arbetslösheten för unga i åldern
              1824 år har tyvärr ökat med ungefär 30 % bara under denna mandatperiod.
              All förlorad tid på arbetsmarknaden innebär en drastiskt minskad
              inkomst och pension. Det förhållandet talas det alldeles för lite
              om.
            </seg>
            <seg xml:id="i-1c00581fc3f508c1-0">
              Trots att arbetslöshetsersättning och sjukpenning är pensionsgrundande
              innebär utanförskapet på arbetsmarknaden ett bortfall av reell
              inkomst som aldrig så bra försäkringar inte kan kompensera. Därför
              måste vi snarast skapa en politik som också leder till jobb och
              inte bara till tillväxt, som Socialdemokraterna åtminstone tycks
              börja lyckas med. Arbete lönar sig nämligen alltid dels för landet,
              dels för den enskilde, men också för vårt pensionssystem. Tillväxt
              i all ära, men så länge det inte finns människor i arbete finns
              det faktiskt inte heller någon arbetsgivare som kan betala in
              pensionsavgiften.
            </seg>
            <seg xml:id="i-a71613714d3f512f-0">
              En annan fråga rör människors ekonomiska trygghet inom ramen
              för äktenskapet. Det finns väldigt mycket att göra när det gäller
              äktenskapet och dess arbetsuppgifter. Det måste gå att skapa ett
              system som bättre reflekterar dagens förhållanden. I dag är det
              fortfarande kvinnan, makan, som stannar hemma längst med barnen.
              Trots att man har rätt att ta ut extra pension vid föräldrapenning
              är denna långt ifrån tillräcklig för att kompensera för inkomstbortfallet.
              I det nya pensionssystemet finns visserligen möjlighet för makar
              att dela pensionsrättigheter inom premiepensionssystemet. Överföringen
              sker årligen efter aktiv begäran av makarna. Alltför få känner
              dock till denna möjlighet.
            </seg>
            <seg xml:id="i-d60ad7bd2f5fc400-0">
              Kristdemokraterna menar därför att detta förfarande är otillräckligt
              och innebär en onödig brist i systemet som enkelt och billigt
              skulle kunna rättas till. Vårt förslag är att makar med gemensamma
              barn som inte fyllt tolv år ska dela på den totala intjänade premiepensionen
              såvida de inte aktivt begär något annat. För oss är detta en logisk
              följd av tanken med äktenskapet, som ju går ut på att man delar
              gemensamma tillgångar och arbetsinsatser. En automatisk delning
              skulle bättre motsvara detta förhållande och leda till större
              trygghet i vardagen.
            </seg>
            <seg xml:id="i-553d0042a0964726-0">
              Ser man på dagens kvinnliga ålderspensionärer finner man att
              de i genomsnitt har lägre pension än män med ålderspension, beroende
              på att kvinnor i större utsträckning arbetat deltid och tagit
              ett större ansvar för omsorgen om barnen. För dagens relativt
              jämställda unga är det ett faktum att kvinnor fortfarande tar
              större ansvar för barnen. Vad man än kan tycka om detta borde
              det under inga omständigheter medföra att kvinnor får det sämre
              på ålderns höst. Jämställdhetsskäl talar alltså för att grundregeln
              för makar med gemensamma barn bör vara den omvända, det vill säga
              att makarnas totala årligen intjänade premiepension automatiskt
              delas lika mellan dem. Detta bör även gälla vid skilsmässa och
              bodelning.
            </seg>
            <seg xml:id="i-77332e037d413357-0">
              Nu invänder säkerligen någon att det handlar om att skapa jämställda
              villkor på arbetsmarknaden och att detta inte skulle behövas om
              pappor tog ett större ansvar. Men det är inte ett argument för
              att inte införa större rättvisa i systemet när det nu ser ut som
              det gör.
            </seg>
            <seg xml:id="i-3a493015fbfa7b53-0">
              Herr talman! Dagens pensionssystem bygger på en bred politisk
              uppgörelse, och det gläder vi oss åt. Förslaget till förändringar
              möts därför av argumentet att man inte kan ändra något i systemet
              för att det då skulle falla. Men det måste ändå gå att göra justeringar
              när det gäller en sådan här formsak. Åtminstone borde Genomförandegruppen
              för det nya pensionssystemet ges i uppdrag att utreda en bättre
              utformning av dessa tankar. Jag tycker att Klockare har redogjort
              för detta vad beträffar Genomförandegruppen och hur det är tänkbart
              att dess arbete ska kunna vara i framtiden.
            </seg>
            <seg xml:id="i-3b2ff21a5148e0d7-0">
              Herr talman! Tillåt mig också att tacka mina kolleger som lämnar
              riksdagen och den här debattmodellen, Ulla Hoffmann och Lennart
              Klockare, för många och givande debatter.
            </seg>
          </u>
          <note type="speaker" xml:id="i-52bd7e4f15ecd618-0">
            Anf. 276 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-6">
            <seg xml:id="i-91c3a6f7fb7fe953-0">
              Herr talman! Kenneth Lantz sade att det nya pensionssystemet
              är stabilt relativt det gamla. På ett sätt håller jag med om det.
              Det är nationalekonomiskt stabilt i förhållande till det gamla
              systemet eftersom vi alltid vet vad pensionerna kommer att kosta.
              Men det är inte stabilt för den enskilde individen, den enskilde
              pensionären. Det var däremot ATP-systemet. Genom att bromsen finns
              i systemet kan den slå till, vilket innebär att antingen räknas
              inte pensionerna upp som de skulle ha räknats upp eller, tvärtemot
              vad Lennart Klockare säger, kan det inträffa att pensionerna sänks.
              Jag tycker att det vore ärligare att säga att det är nationalekonomiskt
              stabilt än att försöka få det att låta som om det är stabilt för
              den enskilde individen.
            </seg>
            <seg xml:id="i-6534c2800fc20ef3-0">
              Det som står i budgetpropositionen är att för att nå 54 % av
              slutlönen ska en person ha arbetat oavbrutet i 40 år, det vill
              säga att man ska vara helt frisk, medan ATP-systemet gav 65 %
              av slutlönen. Beräkningar har gjorts på en sjuksköterska som är
              45 år. Hon omfattas helt av det nya pensionssystemet. Om hon vill
              få samma utfall som vid ATP-systemet skulle hon, om hon började
              spara vid 45 års ålder, behöva spara 4 500 kr i månaden i en privat
              pensionsförsäkring, föreslår någon. Skulle hon börja spara när
              hon träder in på arbetsmarknaden handlar det om drygt 2 000 kr
              per månad för att uppnå samma pension som i ATP-systemet. Nu vill
              jag inte på något sätt förespråka privata pensionsförsäkringar,
              men jag undrar om Kenneth Lantz tycker att det är rimligt.
            </seg>
          </u>
          <note type="speaker" xml:id="i-413d1d2a36a074a3-0">
            Anf. 277 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-7f1e70be9a017360-2">
            <seg xml:id="i-f5798e8336c4539b-0">
              Herr talman! Om vi går tillbaka till ATP-systemet vill jag be
              Ulla Hoffmann att tänka tillbaka på att det var ett system som
              naturligtvis hade en trygghet eftersom det var ett förmånsbaserat
              system. Men jag vill se det som en falsk trygghet. Är det så att
              ett företag går ut och lovar guld och gröna skogar men resurserna
              de facto tar slut är det möjligtvis så att man måste vidta åtgärder
              för att rätta till det här. Den makten må väl ändå riksdagen ha
              haft även på den gamla tiden, att man var tvingad att vidta åtgärder
              om pengarna började ta slut. Då hade man antingen fått belasta
              de inbetalande premieansvariga personerna med en högre inbetalning
              eller vidta åtgärder för att sänka pensionen.
            </seg>
            <seg xml:id="i-aab1a29a372315cc-0">
              Jag skulle vilja ställa frågan tillbaka: Ser inte Ulla Hoffmann
              en ärlig trygghet i det nya systemet? Det visar faktiskt upp tydliga
              säkerheter, både för den enskilda individen som är pensionsberättigad
              och för samhället som en gemensam faktor. Det är inte så att det
              finns två kontrahenter som ska spela schack mot varandra och slå
              ut varandra.
            </seg>
            <seg xml:id="i-d0d50ddfe8835e52-0">
              Jag anser, precis som tidigare talare som har talat om Genomförandegruppen
              och pensionsöverenskommelsen, att det är ett bra och säkert system
              som definitivt kan bli bättre. Det får vi fortsätta att arbeta
              på. Men vi kan inte i dag prestera något annat, bättre system
              än det vi har i dag.
            </seg>
          </u>
          <note type="speaker" xml:id="i-c6034271dbe1967d-0">
            Anf. 278 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-7">
            <seg xml:id="i-7a1193d2d6e7ca95-0">
              Herr talman! ATP-systemet var definitivt bättre för pensionärerna
              genom att det var förmånsbaserat, precis som Kenneth Lantz säger,
              och att man var garanterad 65 % av slutlönen, något man inte är
              i dag. Det fanns utrymme för allt det man eventuellt skulle vilja
              göra, föda barn och studera. Man kunde bli sjuk, och ändå räckte
              tiden till. Men då hade politikerna ansvaret, till exempel genom
              pensionstillskottet som man kunde höja så att de sämst ställda
              pensionärerna fick det som de så väl behövde, lite mer pengar
              i plånboken.
            </seg>
            <seg xml:id="i-89652bde3621d02e-0">
              Politikerna har också sänkt basbeloppet och därmed urholkat pensionerna.
              Vi har inte lyckats förmå vare sig socialdemokrater eller någon
              annan att återställa basbeloppet för dem som har fått betala det
              som behövdes vid den stora sanering som gjordes.
            </seg>
            <seg xml:id="i-635324f869f08e97-0">
              Det vi har fått i stället är ett system där politikerna inte
              tar något ansvar. Det ligger helt autonomt vid sidan av statsbudgeten
              med en automatisk broms som slår till och där Kenneth Lantz inte
              kommer att ha någonting att säga till om. Så är det.
            </seg>
            <seg xml:id="i-72ce324dca6dc3e5-0">
              Då är frågan: Vad gör man när garantipensionen dessutom är värdesäkrad
              och inflationen kanske är låg? Pensionen kommer kanske inte att
              räcka till. Då hjälper det egentligen inte att prata om att vi
              ska höja bostadstillägget för pensionärer. Pensionärerna måste
              ju veta att de har någonting att överleva på, att de ska kunna
              klara sig.
            </seg>
            <seg xml:id="i-15b8e0a6de6b1436-0">
              I det här systemet, där man löper risken att pensionen inte räknas
              upp, trots att vissa politiker slår sig för bröstet och säger
              att nu har pensionen stigit, kan den likaväl sänkas. Jag har väldigt
              svårt att förstå att man kan tycka att det nya systemet skulle
              vara bra för den enskilde individen.
            </seg>
          </u>
          <note type="speaker" xml:id="i-06b4f7944bade80f-0">
            Anf. 279 KENNETH LANTZ (kd) replik:
          </note>
          <u who="kenneth_lantz_1d03eb" xml:id="i-7f1e70be9a017360-3">
            <seg xml:id="i-c3930a6705afe22c-0">
              Herr talman! Det som är bra för den enskilde individen gagnar
              också hela kollektivet, inte bara fattigpensionären utan även
              den normala pensionsmottagaren och därmed också samhället. Jag
              tycker att vi ska se det som en helhet. Vi måste se till hela
              bilden. Som Ulla Hoffmann nämnde hade vi makt över prisbasbeloppet,
              vilket vi har än i dag men kanske inte i samma utsträckning. På
              den gamla tiden hade vi en makt över basbeloppen, som de hette,
              och där reglerade man pensionsutbetalningarna.
            </seg>
            <seg xml:id="i-80afa36368bbc70c-0">
              Jag tycker ändå att det känns bra när vi har förändrat tänket
              och att det är en premiebaserad försäkring som vi bygger upp för
              pensionssystemet. Då är det ärligt. De pengar vi tjänar in i dag
              kommer också oss till godo på det sätt som marknaden kommer att
              visa att det finns möjlighet att få pengar.
            </seg>
            <seg xml:id="i-c820e76d73d303d4-0">
              Jag känner ingen oro för att inte pengarna ska räcka till pension
              även till dem som är på den lägre nivån av våra pensionsutbetalningar.
              Ordet garantipension i sig säger väl någonting. Det måste vi som
              är aktiva politiker också garantera den svenska pensionsbefolkningen,
              att de garanterat får en pension som är värdig namnet. Så länge
              jag är kvar i riksdagen kommer jag att arbeta för att det åtminstone
              inte ska råda någon brist på medel och resurser för de människor
              som inte har haft möjlighet att tjäna in så stora resurser. De
              ska ha pensioner att kunna leva på. Låt oss kristdemokrater vara
              en garant för detta tillsammans med de övriga partierna i Genomförandegruppen.
            </seg>
          </u>
          <note type="speaker" xml:id="i-9387e5d321ca58c8-0">
            Anf. 280 LENNART KLOCKARE (s) replik:
          </note>
          <u who="lennart_klockare_0812e9" xml:id="i-31c6c400b1b533cc-5">
            <seg xml:id="i-43693ddcf13931c7-0">
              Herr talman! Jag ska inte gå i polemik med Kenneth Lantz i denna
              sena timme. Jag ska rätta till något som jag glömde bort. Jag
              yrkade nog inte bifall till förslagen i betänkandet och avslag
              på samtliga reservationer. Det gör jag nu.
            </seg>
            <seg xml:id="i-115f7dc70c19a9f9-0">
              När jag ändå står här vill jag också rikta ett tack till övriga
              kolleger i utskottet som jag har haft mycket trevligt och fina
              debatter med.
            </seg>
          </u>
          <note type="speaker" xml:id="i-76d093d7cc77ac8a-0">
            Anf. 281 BIRGITTA CARLSSON (c):
          </note>
          <u who="birgitta_carlsson_6bfc1a" xml:id="i-cbe790b6cb6c2f82-0">
            <seg xml:id="i-7bafe059185fd35d-0">
              Herr talman! Eftersom vi sedan många år har en fempartiuppgörelse
              som gäller vårt svenska pensionssystem, har jag endast särskilda
              yttranden i det här betänkandet och ska endast kommentera dessa
              särskilda yttranden.
            </seg>
            <seg xml:id="i-4ff274f7aac2c51d-0">
              Centerpartiet står bakom det svenska pensionssystemet. Det ligger
              en trygghet i kopplingen till samhällsekonomins utveckling, en
              trygghet som inte fanns i det långsiktigt ohållbara ATP-systemet.
              Samtidigt vet vi att det finns en betydande oro bland många medborgare
              över att man inte på förhand kan veta de exakta ersättningsnivåerna.
              Denna oro är naturligtvis störst hos människor som haft en låg
              livsinkomst, och de flesta med låg livsinkomst är ju kvinnor.
            </seg>
            <seg xml:id="i-b3ade5976774bd2e-0">
              Från den utgångspunkten ser vi i Centerpartiet det som mycket
              angeläget att främja en utveckling av samhällsekonomin som gör
              att en större del av den förvärvsaktiva befolkningen kan försörja
              sig genom eget arbete. På så sätt kommer de intjänade pensionsrättigheterna
              att bli större samtidigt som den samlade ekonomiska utvecklingen
              kan medge högre ersättningsnivåer för alla.
            </seg>
            <seg xml:id="i-055d996d08a9bcb1-0">
              Det är avgörande för framtida pensionärers livsvillkor att Sverige
              lyckas bättre med att skapa tillväxt i näringslivet och fler jobb
              samt att hjälpa sjukskrivna, förtidspensionerade och arbetslösa
              tillbaka till egen försörjning. Det är särskilt viktigt för de
              många kvinnor som löper störst risk att drabbas av utanförskapet
              på arbetsmarknaden.
            </seg>
            <seg xml:id="i-d4a0deda429ecc6d-0">
              Herr talman! 1994 års pensionsuppgörelse medförde förbättrade
              möjligheter vad gäller en jämnare fördelning av makars och därmed
              jämställdas pensionsrättigheter. Det gäller bland annat ökade
              möjligheter att vid skilsmässa beakta snedfördelning av pensionsrättigheter
              mellan makar och möjlighet till frivillig överföring av premiepensionsrätt
              mellan makar. Möjligheten till frivillig överföring av premiepensionsrätt
              har endast använts i mycket liten utsträckning. En orsak är säkert
              att möjligheten inte är särskilt känd.
            </seg>
            <seg xml:id="i-57bad0407e2fb42d-0">
              Det är enligt vår mening angeläget att Genomförandegruppen analyserar
              resultatet av de nämnda förändringarna och diskuterar åtgärder
              för att åstadkomma en jämnare fördelning av makars pensionsrättigheter.
              Särskilt angeläget är detta inför skilsmässor och dödsfall.
            </seg>
            <seg xml:id="i-5e0104542fabfc5c-0">
              För jämställdheten mellan kvinnor och män är det angeläget att
              de allra lägsta pensionerna kan höjas. Centerpartiet anser att
              garantipensionen ska höjas och önskar att partierna som står bakom
              pensionsuppgörelsen kan enas om att tillföra medel för detta.
            </seg>
            <seg xml:id="i-996bee9fc3e1853c-0">
              Herr talman! Detta pensionssystem är för många av våra pensionärer
              det allra viktigaste grundtrygghetssystemet, och det svarar för
              alltfler svenskars ekonomiska försörjning. Andelen personer som
              varje månad erhåller sin försörjning via pensionen ökar ganska
              markant, särskilt nu när 40-talisterna kommer upp i pensionsåldern.
              Med tanke på hur stor andel av vårt lands befolkning som är beroende
              av detta grundtrygghetssystem är det väldigt viktigt att ålderspensionssystemet
              är långsiktigt och hållbart över tiden.
            </seg>
            <seg xml:id="i-e86d3b05631b037a-0">
              Vi har ytterligare ett särskilt yttrande. Det handlar om fonderna
              i premiepensionssystemet. Det är viktigt att pensionssystemet
              stimulerar spararna att aktivt delta i placeringen av de egna
              pensionsmedlen och därmed får ökad insikt i samhällets ekonomiska
              utveckling. Marknadsföringen av PPM och dess verksamhet är dock
              dålig. Det är i det närmaste omöjligt för den enskilde att överblicka
              fondmarknaden med över 700 fonder. Avgifterna från fondförvaltare
              och PPM är också kännbara. Det har bidragit till att andelen aktiva
              sparare är för låg.
            </seg>
            <seg xml:id="i-f2869f793c20be2b-0">
              En översyn av premiepensionssystemet i syfte att höja systemets
              legitimitet är nödvändig. Det är viktigt att också denna fråga
              tas upp i Genomförandegruppen.
            </seg>
            <seg xml:id="i-58f650a1f4d9249a-0">
              Med detta, herr talman, vill jag yrka bifall till betänkandets
              förslag.
            </seg>
            <seg xml:id="i-125b93d4466c36a1-0">
              Det finns andra frågor som är viktiga att ta upp, men dem får
              vi ta upp i ett annat sammanhang. Även om pensionen är viktig
              för våra äldre, finns det också mycket annat som de är beroende
              av för att känna trygghet i livet.
            </seg>
          </u>
          <note type="speaker" xml:id="i-706c5734b836e366-0">
            Anf. 282 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-8">
            <seg xml:id="i-637f560c18b1e236-0">
              Herr talman! Birgitta Carlsson tog upp att kvinnorna får sämre
              pension och att hon känner sig väldigt orolig för det. Det är
              en oro som jag delar, för jag menar att det nya systemet inte
              är omfördelande mellan könen utan faktiskt missgynnar kvinnor.
              Det är konstruerat för att passa en önskedröm där kvinnor och
              män har lika lön för lika arbete, förvärvsarbetar i lika stor
              utsträckning och delar helt på föräldraförsäkring och vård av
              barn, och vi vet att så ser det inte ut. Kanske kommer det att
              göra det någon gång i framtiden, men just nu gör det inte det.
            </seg>
            <seg xml:id="i-bd016f9eb0d7ac3c-0">
              Det är ändå raka rör i det nya pensionssystemet; har man låg
              lön får man också låg pension. Det låter väldigt förföriskt när
              man säger att varenda krona ska ligga till grund för pensionssystemet.
              Men det innebär också att allt som du inte tjänar inte kommer
              att leda till pension, det vill säga att om en kvinna arbetar
              deltid, 50 %, är det 50 % som går bort i pensionsavgift. Då vet
              vi att det är väldigt vanligt att kvinnor arbetar deltid, därför
              att man tar på sig allt det obetalda arbetet.
            </seg>
            <seg xml:id="i-c9bd91cb3fded7a0-0">
              Jag undrar vad Birgitta Carlsson har för tankar och funderingar
              just kring kvinnornas situation. Eftersom du nu tog upp att du
              är orolig för att kvinnor får sämre pension undrar jag: Vad tänker
              du göra?
            </seg>
          </u>
          <note type="speaker" xml:id="i-50ac5dceff439370-0">
            Anf. 283 BIRGITTA CARLSSON (c) replik:
          </note>
          <u who="birgitta_carlsson_6bfc1a" xml:id="i-cbe790b6cb6c2f82-1">
            <seg xml:id="i-3f955e93837aa9c5-0">
              Herr talman! Jag tror att Ulla Hoffmann har lyssnat till mig
              i ganska många debatter inom det här området, där jag från Centerpartiets
              sida just har påtalat vikten av att vi höjer golvet i pensionssystemet.
              Jag sade det i mitt anförande nu också. Jag hoppas att jag också
              får med mig de andra partierna på detta. Precis som vi tidigare
              hade en grundpension genom pension och pensionstillskott har vi
              i dag en garantipension. Det gäller att se till att den ligger
              på en sådan nivå att fler klarar att försörja sig på den, men
              även att det blir vedertaget att utnyttja möjligheten att dela
              på pensionsrättigheterna mellan makar i systemet. Eftersom det
              väldigt ofta är så i ett förhållande eller äktenskap att männen
              tjänar mer än kvinnorna, ska det vara möjligt att dela på pensionsrättigheterna.
            </seg>
            <seg xml:id="i-17b1c9473a0a9962-0">
              Sedan tror jag också att många kommer att sätta sig in i systemet
              och ta reda på vad som gäller. Jag kan tycka att Ulla Hoffmann
              hela tiden har svartmålat det här systemet. Det görs många påståenden
              hit och dit, och det beror på vem man vill tro på. Som någon har
              nämnt här tidigare är det många som besöker oss från andra länder,
              därför att vi har lyckats införa ett system med en sådan bredd
              genom att många olika partier har ställt upp på detta. Genom det
              garanteras en hållbarhet i systemet. Det har en viss betydelse,
              som jag ser det, för att Sverige har kommit så pass långt. Man
              skulle inte ha besökt oss från många andra länder om inte systemet
              skulle vara bra på lång sikt.
            </seg>
          </u>
          <note type="speaker" xml:id="i-75dc218c8289827e-0">
            Anf. 284 ULLA HOFFMANN (v) replik:
          </note>
          <u who="ulla_hoffmann_9ac20f" xml:id="i-81805bc78bbe2aca-9">
            <seg xml:id="i-50ce2b20160d7e2b-0">
              Herr talman! Ja, de kommer hit från hela världen, och kanske
              kommer de framför allt hit för att kolla hur vi kunde genomföra
              det utan att det blev några folkliga protester. Svaret på den
              frågan är förstås att det aldrig blev någon valfråga vare sig
              1994, 1998 eller 2002. Jag hoppas ju att vi ska klara av att lyfta
              den nu i valrörelsen. Birgitta Carlsson kan också vara helt förvissad
              om att alla som kommer hit också träffar mig, så de får min syn
              på pensionssystemet.
            </seg>
            <seg xml:id="i-10d5424a55f0ca5b-0">
              Detta med delad pensionsrätt mellan makar tycker jag är ganska
              intressant. Det innebär alltså att om en kvinna ger en man en
              pensionskrona blir den värd 1:20, medan den blir värd 80 öre om
              en man ger en kvinna en pensionskrona på grund av att kvinnor
              och män lever olika länge.
            </seg>
            <seg xml:id="i-80323df97e96699e-0">
              Nu har jag en minut och två sekunder kvar på mitt absolut sista
              inlägg kring pensionsreformen. Jag måste erkänna att jag ett tag
              faktiskt övervägde: Kan jag lämna det här nu? Ska jag inte kandidera
              en period till, för hur ska de klara pensionssystemet utan mig?
            </seg>
            <seg xml:id="i-20381af87c09debf-0">
              Snart går jag själv i pension, blir ålderspensionär. Och jag
              kommer, som regeringen brukar säga när vi kommer med förslag,
              noga att följa utvecklingen av pensionssystemet.
            </seg>
            <seg xml:id="i-5936d73a8073d677-0">
              Jag vill avsluta med att säga tack till alla som har varit med,
              och tack för att ni har stått ut med att jag dragit ut på den
              sena timmen för att tillfredsställa mina lustar att debattera
              pensionssystemet. Jag vill också säga: Ill be watching you .
            </seg>
          </u>
          <note type="speaker" xml:id="i-861a284abaf95f47-0">
            Anf. 285 BIRGITTA CARLSSON (c) replik:
          </note>
          <u who="birgitta_carlsson_6bfc1a" xml:id="i-7405921c7b6d4ed3-0" next="cont">
            <seg xml:id="i-e78f16a71b8a4da6-0">
              Herr talman! Jag kommer precis som Ulla vi är väl ungefär lika
              gamla att lämna riksdagen i och med denna mandatperiod, så jag
              kan också framföra ett tack för alla debatter vi har haft.
            </seg>
            <seg xml:id="i-a348c492bba11c22-0">
              Även om jag är väl medveten om att jag kommer att förlora på
              det nya pensionssystemet på grund av att det är som det är, tycker
              jag att det är rätt. Jag tycker inte att vi ska skjuta över kostnader
              på våra barn och barnbarn på ett system som inte var hållbart
              över tiden.
            </seg>
            <seg xml:id="i-4f6175b675603371-0">
              Jag tycker att det är viktigt att jag får kompensation från pensionssystemet
              i förhållande till vad jag har betalat in. Jag känner ingen oro.
              Man får rätta munnen efter matsäcken, menar jag.
            </seg>
            <seg xml:id="i-fa3ad68031e9e791-0">
              Jag är övertygad om att det går att leva på mindre medel som
              pensionär. Vi kanske inte kan resa i så stor utsträckning, men
              är det det viktigaste?
            </seg>
            <seg xml:id="i-6bd8614d14cfdbe5-0">
              Det är också livskvalitet att veta att vi inte skjuter över kostnader
              på kommande generationer. Det tycker jag är viktigt.
            </seg>
            <seg xml:id="i-37396518f54acc2f-0">
              Något som vi aldrig får sluta att jobba för är att kvinnor ska
              ha högre lön. Många kvinnor jobbar inom offentlig sektor. Vi får
              jobba för att lönerna höjs inom de områden där kvinnor i stor
              utsträckning finns. Då innebär det att de får en högre pension.
            </seg>
            <seg xml:id="i-6475e42fc8ee8b39-0">
              Frågan är om vi ska leva hela livet för att få en bra pension.
              Vi ska leva medan vi lever och njuta av livet och tillvaron.
            </seg>
          </u>
          <note xml:id="i-90bac5ea56c6ec8b-8">
            Överläggningen var härmed avslutad.
          </note>
          <note xml:id="i-0ee9d4dab9c6ee30-0">
            21 § Bordläggning
          </note>
          <note xml:id="i-445c22a44261a5cb-0">
            Anmäldes och bordlades
          </note>
          <note xml:id="i-00010e2abfbbad4d-0">
            22 § Anmälan om interpellationer
          </note>
          <note xml:id="i-f07cd51c91f03b28-0">
            Anmäldes att följande interpellationer framställts
          </note>
          <note xml:id="i-1551a305a1d6e9b1-0">
            den 21 mars
          </note>
          <note xml:id="i-fb38d46083003401-0">
            Carl B Hamilton
          </note>
          <note xml:id="i-fde1c1323364e540-0">
            den 22 mars
          </note>
          <note xml:id="i-17afd33fc9f52d3f-0">
            Rigmor Stenmark
          </note>
          <note xml:id="i-9afffbb31e1147ee-0">
            Per Landgren
          </note>
          <note xml:id="i-77fe5e5979323c0c-0">
            Veronica Palm
          </note>
          <note xml:id="i-8202bf84d3e556a7-0">
            Berit Jóhannesson
          </note>
          <note xml:id="i-24825627bbace62c-0">
            Interpellationerna redovisas i bilaga som fogats till riksdagens
            snabbprotokoll tisdagen den 28 mars.
          </note>
          <note xml:id="i-4ece568f16551092-0">
            23 § Anmälan om frågor för skriftliga svar
          </note>
          <note xml:id="i-146ac847780d0926-0">
            Anmäldes att följande frågor för skriftliga svar framställts
          </note>
          <note xml:id="i-fde1c1323364e540-1">
            den 22 mars
          </note>
          <note xml:id="i-3686640619d2ff17-0">
            Gunilla Carlsson
          </note>
          <note xml:id="i-3686640619d2ff17-1">
            Gunilla Carlsson
          </note>
          <note xml:id="i-990e9c214e4ffa7c-0">
            Laila Bjurling
          </note>
          <note xml:id="i-614b58915028489c-0">
            Magdalena Andersson
          </note>
          <note xml:id="i-9431a3305aecf96c-0">
            Elina Linna
          </note>
          <note xml:id="i-4b46bee348277728-0">
            Anne Ludvigsson
          </note>
          <note xml:id="i-fb38d46083003401-1">
            Carl B Hamilton
          </note>
          <note xml:id="i-bc9f7357349d615c-0">
            Lars Tysklind
          </note>
          <note xml:id="i-897acb5df7c198a9-0">
            Ulla Löfgren
          </note>
          <note xml:id="i-1d10fd76bdd07589-0">
            Gunilla Tjernberg
          </note>
          <u who="birgitta_carlsson_6bfc1a" prev="cont" xml:id="i-303de29846a9888a-0">
            <seg xml:id="i-335432397ef08ada-0">
              Nikos Papadopoulos
            </seg>
            <seg xml:id="i-679ff6ea085ebfcd-0">
              Holger Gustafsson
            </seg>
            <seg xml:id="i-335432397ef08ada-1">
              Nikos Papadopoulos
            </seg>
            <seg xml:id="i-335432397ef08ada-2">
              Nikos Papadopoulos
            </seg>
          </u>
          <note xml:id="i-9884ba3dd4c22a51-0">
            Jörgen Johansson
          </note>
          <note xml:id="i-ea2eb0cbf81eab4a-0">
            Frågorna redovisas i bilaga som fogats till riksdagens snabbprotokoll
            tisdagen den 28 mars.
          </note>
          <note xml:id="i-7403422dd655d57d-0">
            24 § Anmälan om skriftliga svar på frågor
          </note>
          <note xml:id="i-ea300e28c7ed2dea-0">
            Anmäldes att skriftliga svar på följande frågor inkommit
          </note>
          <note xml:id="i-fde1c1323364e540-2">
            den 22 mars
          </note>
          <note xml:id="i-01d32f271fc330ce-0">
            Henrik von Sydow
          </note>
          <note xml:id="i-dece7f9c695aefa3-0">
            Åsa Torstensson
          </note>
          <note xml:id="i-31dc2e1ef1ece896-0">
            Tina Acketoft
          </note>
          <note xml:id="i-a6c3aeb9dd4801e2-0">
            Hans Backman
          </note>
          <note xml:id="i-9f047b5e722dabfc-0">
            Christer Nylander
          </note>
          <note xml:id="i-e7db4012a3d8d341-0">
            Staffan Danielsson
          </note>
          <note xml:id="i-c89bcaa8f2bc8f24-0">
            Marietta de Pourbaix-Lundin
          </note>
          <note xml:id="i-e7db4012a3d8d341-1">
            Staffan Danielsson
          </note>
          <note xml:id="i-a64c5b3e69acf691-0">
            Krister Hammarbergh
          </note>
          <note xml:id="i-1b1bb2b422bfd5d8-0">
            Kenneth Johansson
          </note>
          <note xml:id="i-83e9c9c92223896f-0">
            Birgitta Sellén
          </note>
          <note xml:id="i-d132ed15a67a9b1c-0">
            Ragnwi Marcelind
          </note>
          <note xml:id="i-b0a0e3b2eb3519cb-0">
            Anne Marie Brodén
          </note>
          <note xml:id="i-d132ed15a67a9b1c-1">
            Ragnwi Marcelind
          </note>
          <note xml:id="i-b317bd71899690f1-0">
            Jan Ertsborn
          </note>
          <note xml:id="i-694be2d27df07f41-0">
            Kalle Larsson
          </note>
          <note xml:id="i-f326b19168c246b3-0">
            Bertil Kjellberg
          </note>
          <note xml:id="i-5a926e9b6c4b85d3-0">
            Tommy Ternemar
          </note>
          <note xml:id="i-636bd0db80f44db1-0">
            Britta Rådström
          </note>
          <note xml:id="i-c09a846a71d1c809-0">
            Sören Wibe
          </note>
          <note xml:id="i-656fa5ca723bc28c-0">
            Karl Gustav Abramsson
          </note>
          <note xml:id="i-e9c9b1bf2d4dd053-0">
            Göran Norlander
          </note>
          <note xml:id="i-fb38d46083003401-2">
            Carl B Hamilton
          </note>
          <note xml:id="i-40ca6b9f8bf7ae3e-0">
            Carina Adolfsson Elgestam
          </note>
          <note xml:id="i-e521fa63a7975f07-0">
            Gunnar Sandberg
          </note>
          <note xml:id="i-34c13612cb0e2cff-0">
            Erling Wälivaara
          </note>
          <note xml:id="i-9f047b5e722dabfc-1">
            Christer Nylander
          </note>
          <note xml:id="i-265ad8352c4f665c-0">
            Marie Wahlgren
          </note>
          <note xml:id="i-f17f22f996c08668-0">
            Per Erik Granström
          </note>
          <note xml:id="i-5d303993809d930d-0">
            Lars U Granberg
          </note>
          <note xml:id="i-6dc9968fd7c5e396-0">
            Ulf Sjösten
          </note>
          <note xml:id="i-700cd2f0b1b81cad-0">
            Johan Andersson
          </note>
          <note xml:id="i-31dc2e1ef1ece896-1">
            Tina Acketoft
          </note>
          <note xml:id="i-3f1cda21a2b511bc-0">
            Cecilia Widegren
          </note>
          <note xml:id="i-3f1cda21a2b511bc-1">
            Cecilia Widegren
          </note>
          <note xml:id="i-90760b0cd8f7ad61-0">
            Kerstin Kristiansson Karlstedt
          </note>
          <note xml:id="i-a9fe462fbdedc6b8-0">
            Susanne Eberstein
          </note>
          <note xml:id="i-ab4e837b094e801b-0">
            Jeppe Johnsson
          </note>
          <note xml:id="i-7da0f7bd6124f25c-0">
            Ulf Holm
          </note>
          <note xml:id="i-d132ed15a67a9b1c-2">
            Ragnwi Marcelind
          </note>
          <note xml:id="i-d4640ab4e6a85048-0">
            Erik Ullenhag
          </note>
          <note xml:id="i-bdd466b0941ff03a-0">
            Inger Davidson
          </note>
          <note xml:id="i-37b3db30f7e06838-0">
            Svaren redovisas i bilaga som fogats till riksdagens snabbprotokoll
            tisdagen den 28 mars.
          </note>
          <note xml:id="i-c0d478095add7981-0">
            25 § Kammaren åtskildes kl. 23.02.
          </note>
          <note xml:id="i-d3bcebf003a73553-0">
            Förhandlingarna leddes
          </note>
          <note xml:id="i-055f00552cf50864-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
