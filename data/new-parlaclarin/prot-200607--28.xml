<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--28</head>
          <docDate when="2006-11-28">2006-11-28</docDate>
        </div>
      </front>
      <body>
        <div>
          <note>
            ﻿
          </note>
          <note>
            Riksdagens protokoll
          </note>
          <note>
            2006/07:28
          </note>
          <note type="date">
            Tisdagen den 28 november
          </note>
          <note>
            Kl. 13:30 - 15:40
          </note>
          <note>
            1 § Justering av protokoll
          </note>
          <note>
            Justerades protokollen för den 21 och 22 november.
          </note>
          <note>
            2 § Anmälan om kompletteringsval till EU-nämnden
          </note>
          <note>
            Talmannen meddelade att punkt 2 på föredragningslistan, anmälan
            om kompletteringsval till EU-nämnden, hade utgått.
          </note>
          <note>
            3 § Meddelande om frågestund
          </note>
          <note>
            Talmannen meddelade att vid frågestunden torsdagen den 30 november
            kl. 14.00 skulle följande statsråd närvara:
          </note>
          <note>
            Näringsminister Maud Olofsson (c), utrikesminister Carl Bildt
            (m), försvarsminister Mikael Odenberg (m), finansminister Anders
            Borg (m) och statsrådet Nyamko Sabuni (fp).
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2006/07:85
          </note>
          <note>
            Interpellation 2006/07:85 Folkmordet i Ottomanska riket 1915
          </note>
          <note>
            Interpellationen kommer att besvaras tisdagen den 12 december
            2006.
          </note>
          <note>
            Skälet till dröjsmålet är utlandsresor.
          </note>
          <note>
            Carl Bildt
          </note>
          <note>
            5 § Svar på interpellation 2006/07:50 om forskning och utveckling
            i små och medelstora företag
          </note>
          <note type="speaker">
            Anf. 1 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-1720eb2717ecbb7a">
            <seg>
              Herr talman! Det är en mycket förkyld minister som ska försöka
              svara på de här frågorna.
            </seg>
            <seg>
              Thomas Östros har frågat mig vilka åtgärder jag avser vidta för
              att säkerställa att forskningen i de små och medelstora företagen
              fortgår trots avvecklingen av FoU-satsningen Forska och väx.
            </seg>
            <seg>
              Regeringen genomför nu en politik som ska göra Sverige till ett
              av världens bästa länder att starta och driva företag i och som
              ska ge flera jobb. Ett antal åtgärder genomförs successivt för
              att förbättra företagens villkor, inte minst vad gäller de små
              och medelstora företagen.
            </seg>
            <seg>
              Dessa insatser ger ökade möjligheter för företagen att avsätta
              resurser för att satsa på till exempel forskning och utveckling.
              Bland annat ska företagens administrativa kostnader för samtliga
              statliga regelverk minskas med 25 % under en period av fyra år.
              Dessutom genomförs ett antal reformer inom skatteområdet.
            </seg>
            <seg>
              En särskild satsning om 100 miljoner kronor görs också för att
              främja företagande bland kvinnor och öka forskningen och kunskaperna
              om kvinnors företagande. Ett program för att öka kvinnors företagande
              ska tas fram. Nuteks program, Produktutveckling i små och medelstora
              företag, visar på mycket goda resultat. Hittills har 111 miljoner
              kronor satsats i programmet.
            </seg>
            <seg>
              Jag delar helt uppfattningen att Sverige behöver flera små och
              medelstora företag som bedriver eller beställer forskning. Forskning
              och utveckling har en mycket betydelsefull roll för utvecklingen
              av näringsliv och samhälle och för att Sveriges konkurrenskraft
              ska kunna upprätthållas i den alltmer integrerade världsekonomin.
              Samarbetet med näringslivet genom gemensamt finansierade FoU-program
              spelar här en avgörande roll.
            </seg>
            <seg>
              Regeringen har i budgetpropositionen aviserat en stor forskningssatsning
              som fram till och med 2009 kommer att höja nivån på forskningsanslagen
              med 900 miljoner kronor. Det finns dessutom beslut om kraftiga
              ökningar av stödet till bland annat Vinnova och industriforskningsinstituten
              under kommande år, som Thomas Östros väl känner till. Vinnova
              kommer 2008 att kunna satsa över 1,7 miljarder kronor.
            </seg>
            <seg>
              Sammantaget ger detta goda förutsättningar för att de små och
              medelstora företagens användning av FoU i sin verksamhet ska kunna
              öka.
            </seg>
          </u>
          <note type="speaker">
            Anf. 2 THOMAS ÖSTROS (s):
          </note>
          <u who="thomas_ostros_b7069a" xml:id="i-55d93482d0eda469">
            <seg>
              Herr talman! Får jag börja med att gratulera Maud Olofsson till
              näringsministerposten. Det är första gången som vi debatterar
              sedan den nya regeringen tillträdde. Får jag också önska att Maud
              Olofsson kryar på sig.
            </seg>
            <seg>
              Det går ju väldigt bra för svensk ekonomi. Det är en mycket stark
              utveckling. Nyföretagandet är rekordhögt. Vi har aldrig haft så
              många nystartade företag i Sverige som vi har haft det senaste
              året. Företagen anställer också, inte minst småföretagen. Tjänstesektorn
              växer så att det knakar, och det här är väldigt glädjande för
              Sverige.
            </seg>
            <seg>
              Då gör regeringens politik mig väldigt bekymrad. Vad gör man
              från den 1 januari? Jo, man ökar arbetsgivaravgifterna kraftigt,
              särskilt för de minsta företagen. Det är sammantaget 4 ½ miljarder.
              Man halverar exportfrämjandet, de insatser som små företag får
              hjälp med för att komma ut på exportmarknaderna. Det är en dramatisk
              besparing.
            </seg>
            <seg>
              Sedan tar man bort forskningsstödet till småföretagen, en mycket
              framgångsrik åtgärd som vi nu har ett års erfarenhet av och som
              är mycket populär. 1 200 företag har sökt man får ta del av de
              här pengarna för att kunna göra en forskningssatsning i sitt företag.
              166 företag har hittills beviljats stöd. Totalt har man sökt stöd
              för 1,2 miljarder, och man har varit beredd att sätta till lika
              mycket av företagets egna pengar. Det är en väldigt positiv respons.
            </seg>
            <seg>
              Beskedet från regeringen under hösten, när regeringen tog bort
              stödet, har varit att det var ett misstag. Men det kan väl knappast
              sägas vara ett misstag. Tittar man i budgetpropositionen ser man
              att det är mycket tydligt beskrivet. Där står det att den tidigare
              regeringen aviserade en ökning av forskningsstödet med 100 miljoner
              kronor från och med 2007 för en förlängd satsning på forskning
              och utveckling i små och medelstora företag inom ramen för programmet
              Forska och väx. Och så skriver regeringen: Regeringen bedömer
              härmed att denna satsning bör utgå.
            </seg>
            <seg>
              Misstag blev det alltså först när företagen med ett ramaskri,
              förstås, hörde av sig till Näringsdepartementet. Det är djupt
              sorgligt att det upphör, säger Fredrik Bruhn, vd på Ångström Aerospace,
              i Ny Teknik. Det borde satsas mer. Man borde växla upp i stället
              för att dra ned, säger Henrik Ljungcrantz, vd på Impact Coatings.
              Det är varken brist på innovativa idéer eller företagens kapital,
              säger handläggarna på Vinnova. Och Michael Treschow, ordförande
              i Svenskt Näringsliv, undrar vad regeringen gör när man tar bort
              en så framgångsrik satsning.
            </seg>
            <seg>
              Vår uppfattning är att det här är oerhört viktigt för småföretagens
              konkurrenskraft. Det handlar om att få möjlighet att gå till forskning
              och utveckling och därmed utveckla sina produkter, stärka sin
              konkurrenskraft och kunna anställa flera och växa, både i Sverige
              och internationellt.
            </seg>
            <seg>
              I dag kallade vi till oss Näringsdepartementets statssekreterare,
              Maud Olofssons statssekreterare, till näringsutskottet för att
              höra hur det misstag som regeringen nu säger sig ha gjort ska
              rättas till. Det enda som har hänt sedan regeringen drog bort
              dessa 100 miljoner kronor är att man har minskat utgifterna för
              näringspolitik med ytterligare 40 miljoner kronor. Det har inte
              tillförts ett öre för att rädda de här viktiga forskningssatsningarna.
              Och mycket riktigt hade inte heller statssekreteraren något som
              helst besked att ge annat än att det verkar som att det ska tas
              ur Vinnovas budget, det vill säga tas från andra forskningssatsningar.
              Det kan vara forskning i miljöteknik för småföretag. Det kan vara
              forskning i bioteknik där vi har växande små och medelstora företag.
              Det kan vara forskning i trafiksäkerhet där vi har fordonsindustrins
              underleverantörer som behöver mer forskning för att klara konkurrensen.
            </seg>
            <seg>
              Det var det besked som gavs. Det misstag som man säger sig ha
              gjort, vilket är obegripligt att man kan påstå, har alltså inte
              lett till någon förändring i budgeten. Därmed innebär det försämringar
              för småföretagen.
            </seg>
          </u>
          <note type="speaker">
            Anf. 3 MARIE ENGSTRÖM (v):
          </note>
          <u who="marie_engstrom_e6a38f" xml:id="i-8efbe32252d02b25">
            <seg>
              Herr talman! Jag tycker att detta är en oerhört viktig fråga.
              Jag har förstått av debatten och när jag har läst budgetpropositionen
              att detta uppenbarligen var någonting som regeringen glömde bort
              eller sjabblade bort. Jag vet inte riktigt hur detta har gått
              till.
            </seg>
            <seg>
              Jag tycker att det varit intressant att lyssna på, när man har
              fått redogörelser från Vinnova, vad de här pengarna verkligen
              har lett till. Det är också väldigt intressant att veta att bara
              vart tionde företag som har sökt de här pengarna hittills har
              kommit i fråga just av den anledningen att kön har varit så lång.
              Det finns så mycket projekt som det finns en stor vilja att utveckla,
              och det tror jag på något sätt vittnar om någonting som är väldigt
              positivt. Det finns en väldigt stark framtidstro i det här landet,
              och det tror jag att vi ska ta fasta på i den här kammaren.
            </seg>
            <seg>
              Jag skulle vilja fråga näringsministern ett par saker. Jag läste
              ett pressmeddelande som låg på Vinnovas hemsida. Där står det:
              Tack vare ett positivt besked från näringsministern och statssekreteraren
              Jöran Hägglund räknar vi alltså Vinnova med att minst 100 miljoner
              kronor tillförs Vinnovas budget år 2007 för Forska och väx.
            </seg>
            <seg>
              Då blir min fråga kanske lite liknande Thomas Östros: Innebär
              detta att medel tas från något annat håll? Eller kommer man att
              göra andra typer av förändringar i årets statsbudget för att kunna
              ge till Vinnova eller någon annan som får minska sina anslag?
            </seg>
            <seg>
              Vänsterpartiet har skrivit en motion i den här frågan med anledning
              av budgetpropositionen. Då har vi tagit upp en annan idé. Det
              är något som finns i Norge nu som man kallar för SkatteFUNN, ett
              skattemässigt avdrag som företagen kan göra som en stimulans för
              att kunna satsa på forskning. Eftersom vi tidigare har tillhört
              en majoritet i den här kammaren har vi också drivit de här frågorna
              i många år tillsammans med andra partier. Vi kanske var det parti
              som först över huvud taget tog upp den här frågan. Vi gjorde det
              med två olika metoder, via anslag men framför allt skulle vi snegla
              lite mer på Norge och dra lärdom av dem. Min andra fråga till
              näringsministern blir då: Kan regeringen tänka sig att titta på
              det norska exemplet och ta till sig det som ett gott exempel på
              hur vi ytterligare skulle kunna stödja små- och medelstora företag
              i deras forskningsinsatser?
            </seg>
          </u>
          <note type="speaker">
            Anf. 4 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-17543d301f7667a0">
            <seg>
              Herr talman! Först vill jag tacka för gratulationerna. Jag tycker
              att det är jättebra att både Vänsterpartiet och Socialdemokraterna
              ökar sitt intresse när det gäller småföretagandet. Det finns väldigt
              mycket positivt som vi kan göra för att stärka småföretagandet.
              Även om det går bra för Sverige så anställer tyvärr inte småföretagen
              i den utsträckning som vi skulle behöva för att motsvara det tapp
              som vi har i de stora företagen. Det är också därför som regeringen
              har den kraftfulla satsningen på just de små och medelstora företagen.
              Vad Thomas Östros än säger så är alltid 14 miljarder mer än 5
              miljarder, hur man än räknar. Det första budgetåret kommer vi
              att satsa 14 miljarder riktade direkt till små och medelstora
              företag. År 2 kommer vi att satsa 17 miljarder. Sedan ska man
              lägga till alla de övriga insatser som regeringen gör för att
              just stärka småföretagens situation.
            </seg>
            <seg>
              Jag delar uppfattningen att det är väldigt viktigt att de här
              små företagen får en kontakt med forskarvärlden, genom direkta
              forskningsinsatser men också genom olika traineesystem och annat
              som småföretagen har stor nytta av. Jag delar också uppfattningen
              att Forska och väx har varit ett bra program.
            </seg>
            <seg>
              Jag förstår att Thomas Östros har svårt att acceptera en förklaring
              som att det försvann i den snabba budgetprocess som den nya regeringen
              hade, men det är faktiskt sanningen. Sedan får man tycka vad man
              vill om det. Men jag tror att det är bättre att politiker erkänner
              misstag än att man låtsas som om det är någonting annat. Thomas
              Östros får välja att tro på det eller inte.
            </seg>
            <seg>
              Vi har haft dialoger med Vinnova. Jag har också sett en utvärdering
              som de har gjort som vi är nöjda med. Vi har kommit överens om
              att vi ska kunna fortsätta den här satsningen. Vi kommer att återkomma
              i budgetarbete kring den finansieringen, men vi är helt klara
              över att detta ska fortsätta. Vinnova har också påbörjat utdelningen
              av pengar till den kölista som finns när det gäller de små och
              medelstora företagen.
            </seg>
            <seg>
              Vinnova får ju ett plus under den här budgetperioden fram till
              2008 med 575 miljoner kronor. Det är en rejäl satsning som går
              just till Vinnova för att regeringen har en ambition att stärka
              den företagsnära forskningen. Vinnova är mycket nöjda med de satsningar
              som regeringen gör. Vi ska i dialog med Vinnova utvärdera det
              de gör men också ge tydliga signaler om vad de ska göra framöver.
              Forska och väx är en del av detta, men jag vill också påpeka att
              det finns många andra forskningsprogram som näringslivet är ytterst
              intresserat av.
            </seg>
            <seg>
              Marie Engström talar om skattemässigt avdrag för FoU i företag.
              Jag har en inställning som är ungefär så här: Låt oss pröva alla
              goda idéer! Jag tror att vi behöver hjälpas åt för att stärka
              småföretagens position i Sverige. Jag är beredd att pröva alla
              idéer förutsättningslöst för att se hur man kan komma fram.
            </seg>
            <seg>
              Vi i regeringen har sagt att vi vill stimulera flera donationer
              när det gäller forskning, vilket också kan komma företagen till
              del. Vi ska se över om vi kan göra donationerna avdragsgilla,
              allt för att öka möjligheterna till forskning i vårt land. Det
              finns många som är beredda att ge dessa donationer. I de länder
              där man har det här systemet har det varit framgångsrikt. Det
              har också mottagits väldigt väl av dem som i dag behöver forskningsanslag.
            </seg>
            <seg>
              Så sammanfattningsvis är det rejäla satsningar på småföretagen,
              rejäla satsningar på forskning och rejäla satsningar på forskning
              till små och medelstora företag.
            </seg>
          </u>
          <note type="speaker">
            Anf. 5 THOMAS ÖSTROS (s):
          </note>
          <u who="thomas_ostros_b7069a" xml:id="i-d2de3a903f37fd60">
            <seg>
              Herr talman! Vad gäller misstagsteorin är det ju mänskligt, men
              varför har då inte regeringen på något vis rättat till det? Det
              är snart flera månader sedan regeringen gjorde sitt misstag. Det
              enda som har hänt i näringsutskottet är att budgeten för näringspolitik
              har minskat med ytterligare 40 miljoner kronor. Så om det vore
              ett genuint misstag skulle regeringen naturligtvis, eftersom man
              har majoritet här i kammaren, se till att det tillkommer 100 miljoner
              kronor till näringsutskottets förfogande att lägga på Forska och
              väx. För regeringen säger att det är så viktigt. Men resultatet
              är att det inte kom några pengar. Svaret från Maud Olofsson i
              den här interpellationsdebatten är precis detsamma. Det kommer
              inga pengar för att rädda Forska och väx.
            </seg>
            <seg>
              Vinnova är den myndighet som vi i den socialdemokratiska regeringen
              skapade för att få en kraftfull myndighet som samverkar med företagen.
              När vi lade fram forskningspropositionen för ett par år sedan
              lade vi ut en mycket kraftfull satsning på Vinnova för att de
              ska ha en möjlighet att i armkrok med näringslivet, stora och
              små företag, kunna utveckla forskningen så att Sverige stärker
              sin konkurrenskraft. De 575 miljoner kronorna som Vinnova nu ökar
              med är de pengar som den socialdemokratiska regeringen tillförde
              under de kommande åren för att stärka näringspolitikens forskningsverktyg.
              Men de pengarna ligger ju inte och skvalpar. Det är pengar som
              Vinnova tänker använda för spännande, viktiga forskningsprojekt.
            </seg>
            <seg>
              Maud Olofsson säger som näringsminister: Nu när vi har dragit
              ned med 100 miljoner kronor från Vinnova får ni ta pengar från
              något annat forskningsprojekt för att Forska och väx ska hanka
              sig fram. Statssekreteraren berättade i dag att det inte ens blir
              i den omfattning det har i dag under nästa år, utan man får skrapa
              ihop de resurser man hittar och prioritera bort annat.
            </seg>
            <seg>
              Jag tycker att det är skamligt dåligt när vi har infört ett system
              som mött en sådan positiv respons från företagen. Varför kan inte
              Maud Olofsson rakt av säga att man nu tillför 100 miljoner kronor,
              ändrar utskottets budget och ser till att man kan göra handling
              av de ord som har kommit under hösten om att Forska och väx, forskning
              för de minsta företagen, ska värnas och utvecklas? Men så blev
              det inte.
            </seg>
            <seg>
              Varför är det så bra med Forska och väx? Jo, det ger småföretagen
              själva makten och inflytandet över forskningen. Småföretagen kan
              ofta känna att det är långt till universitetet, till forskningsinstitutet,
              och man vet inte riktigt hur man ska få samarbetet och kontakten.
              Men i och med Forska och väx, detta framgångsrika program, får
              företaget självt makten över detta. För man får resurser, hälften
              själv, hälften från Vinnova, och sedan tar man kontakt med forskarvärlden
              och så gör man ett gemensamt projekt. Så utvecklar man sitt projekt,
              får in mer kunskap, stärker konkurrenskraften, kan sälja bättre,
              kommer ut på exportmarknaderna och anställer flera.
            </seg>
            <seg>
              Regeringen gjorde bedömningen: Regeringen bedömer härmed att
              denna satsning bör utgå. Det ramlade inte mellan stolarna. Det
              finns en tjänsteman som bevakar varje anslag i budgeten. Det var
              den bedömningen regeringen gjorde tills protesterna kom in. Misstaget
              som sägs vara ett misstag orsakar ingen handling från regeringen.
              Utan det här får man ta i den budget som man har.
            </seg>
            <seg>
              Det är dålig näringspolitik, det är dålig forskningsinriktad
              näringspolitik, och det är att sätta Vinnova i en situation där
              man måste prioritera bort annan angelägen forskning som kommer
              företagen till del. Det kan handla om miljöteknik, det kan vara
              bioteknik, det kan vara underleverantörer i fordonsindustrin som
              nu ska betala för det som Maud Olofsson säger är ett misstag.
              Återkom till riksdagen med ökade anslag till Forska och väx!
            </seg>
          </u>
          <note type="speaker">
            Anf. 6 MARIE ENGSTRÖM (v):
          </note>
          <u who="marie_engstrom_e6a38f" xml:id="i-e5568e49a1213b6d">
            <seg>
              Herr talman! Jag kan instämma i allt det positiva som Thomas
              Östros sade om Vinnova och dess verksamhet. Det är väldigt positivt
              att man med utgångspunkt i de medel man har ändå kan göra så mycket
              som man gör. Det är bara att beklaga att vi i och med att Vinnova
              inte får de anslag man säger sig behöva helt enkelt kommer att
              tappa tempo när det gäller miljö, energi och kanske även forskning
              kring bioteknik. Det är bara att beklaga.
            </seg>
            <seg>
              Jag fick till vissa delar svar på min fråga om satsningarna på
              Vinnova tas från andra anslag. Uppenbarligen är det på det sättet.
              Jag sitter inte i näringsutskottet så jag har kanske inte haft
              tillgång till den informationen, men jag vill verkligen beklaga
              att det är på det sättet.
            </seg>
            <seg>
              När det sedan gäller att stödja forskning via skattesubventioner
              vill jag uppmana Maud Olofsson att titta i någon skrivbordslåda
              eller någonting uppe på Näringsdepartementet. Jag har nämligen
              för mig att det ska finnas ett utkast eller en promemoria kring
              hur ett sådant system skulle kunna se ut. Maud Olofsson behöver
              alltså inte uppfinna hjulet en gång till, utan hon kanske kan
              läsa där och se. Sedan kan vi ta en förnyad diskussion i kammaren
              så småningom.
            </seg>
            <seg>
              Vi skulle kanske också kunna ta en diskussion om hur vi i stället
              för att skattesubventionera hushållstjänster, som regeringen förslår,
              skulle kunna skattesubventionera forskningsinsatser. Det tror
              jag skulle ha en bra mycket större betydelse för sysselsättningen
              och för framgång för Sverige.
            </seg>
          </u>
          <note type="speaker">
            Anf. 7 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-7b5164215c4b84c1">
            <seg>
              Herr talman! Vi har rättat till den här delen. Vi är helt överens
              med Vinnova om hur vi ska hantera den här frågan. Vinnova har
              redan börjat dela ut, och det är som med allt annat budgetarbete:
              Det tas naturligtvis från andra anslag. Så är det alltid i ett
              budgetarbete, och det är ingenting konstigt med det. Men kom ihåg:
              En budgetförstärkning på ytterligare 575 miljoner kommer till
              Vinnova. Utöver det förstärker vi forskningsanslagen med 900 miljoner
              kronor under den här mandatperioden. Det är en rejäl satsning
              nästan 1 miljard i ökade anslag till forskningen. Det är väl väldigt
              bra om vi kan få stöd för den satsningen när förslaget kommer
              hit till riksdagen, om intresset är så stort när det gäller satsning
              på forskningsdelarna.
            </seg>
            <seg>
              Det är sant att företagen är väldigt intresserade av detta, och
              vi behöver ha både grundforskningen och instituten för att kunna
              stödja den här forskningen. Det är också därför regeringen prioriterar
              detta område. Vi har heller inte hört några rapporter från Vinnova
              om att man skulle tappa tempo, utan vi är helt överens om hur
              vi ska hantera den här situationen. Ni kan alltså vara alldeles
              lugna när det gäller vad som ska hända framöver.
            </seg>
            <seg>
              Utöver satsning på forskning på det här området satsar vi också
              på forskning när det gäller kvinnors företagande och hjälper till
              på det sättet. Det är ett stort forskningsområde där Sverige tack
              vare den förra borgerliga regeringen har en framskjuten position
              och där vi också får ökade kunskaper kring kvinnors företagande,
              vilket i stor utsträckning handlar om just småföretag. Femprogrammet
              har varit väldigt uppskattat runtom i världen tack vare de satsningar
              som vi gjorde tidigare. Där har den förra regeringen inte gjort
              något.
            </seg>
            <seg>
              Om det finns förslag om skattesubventionering av donationer på
              departementet är det intressant att de finns just i byrålådan.
              Hade det funnits ett rejält intresse hos Socialdemokraterna, Vänsterpartiet
              och Miljöpartiet hade man väl lyft fram det till ett beslut. Men
              finns förslaget färdigberett i byrålådan är vi beredda att titta
              på det. Jag kan väl prata med mina tjänstemän om vad ni har gömt
              undan i byrålådorna på departementet.
            </seg>
            <seg>
              När det gäller att ställa forskning mot hushållsnära tjänster
              tycker jag att det är viktigt att satsa på mer än bara forskning.
              Forskningen är en del av småföretagsutvecklingen, men vi behöver
              också utveckla tjänstesektorn. Den här regeringen ställer inte
              dessa åtgärder mot varandra utan tycker faktiskt att man behöver
              göra bådeoch. Jag tror att vi kommer att se en ökad tjänstesektor
              och en ökad tjänstemarknad, och det är något som inte minst gynnar
              kvinnor och ger dem möjlighet att starta och driva företag. Det
              är väldigt positivt i det stycket.
            </seg>
            <seg>
              Till sist ska jag säga att den satsning som vi gör när det gäller
              ungdomsjobben, det vill säga nystartsjobb och borttagande av sociala
              avgifter för ungdomar, också är ett sätt att stödja småföretagen
              när det gäller forskningsinsatser. Många av de ungdomar som i
              dag är arbetslösa är också högskoleutbildade, och som jag sade
              tidigare ser jag traineeverksamhet som en viktig del. Vår satsning
              kommer att öka möjligheterna för små företag att anställa högskoleutbildad
              arbetskraft vilket kommer att stärka ungdomarnas situation på
              arbetsmarknaden men också företagen som behöver deras kunskap.
            </seg>
          </u>
          <note type="speaker">
            Anf. 8 THOMAS ÖSTROS (s):
          </note>
          <u who="thomas_ostros_b7069a" xml:id="i-985204537e081feb">
            <seg>
              Herr talman! Det är någonting märkligt med näringsministerns
              sätt att beskriva näringspolitiken. Man skulle kunna tro att det
              den 1 januari väntar kraftigt sänkta arbetsgivaravgifter. I själva
              verket är det kraftigt höjda arbetsgivaravgifter. Efter statssekreterarens
              besök i utskottet i dag skulle man kunna tro att det kommer stora
              satsningar på att hjälpa småföretagen med export. I själva verket
              halverar man de pengar som ska gå till att hjälpa företag med
              export. Efter att ha hört näringsministerns inlägg här blir man
              övertygad om att det kommer en stor satsning på småföretagens
              forskning. I själva verket har man strukit den posten i budgeten.
              Det programmet avvecklas; det uttrycks mycket tydligt i budgeten.
            </seg>
            <seg>
              Under hösten har man lovat att detta ska rättas till. Det har
              inte rättats till. När ministern kommer till riksdagen för att
              diskutera frågan blir det väldigt tydligt: Det finns inga mer
              pengar till detta. Men, säger Maud Olofsson, vi har kommit överens
              med Vinnova. Det är klart att regeringen kan komma överens med
              sin myndighet, men regeringen säger ju: Ni har en summa pengar
              till ert förfogande. Använd nu den på ett sådant sätt att ni prioriterar
              bort det ni har tänkt göra och rädda oss från den här prekära
              situationen där vi har strukit Forska och väx!
            </seg>
            <seg>
              Det är klart att det i den meningen inte är någon svårighet att
              komma överens. Det är ju regeringen som bestämmer och som skriver
              regleringsbrev. Men det innebär ju mindre forskning riktad mot
              bioteknikföretag, underleverantörer till fordonsindustrin, mikroelektronikföretag
              eller företag inom något annat spännande område där Vinnova använder
              sina pengar. Denna förmåga att komma överens är jag kanske inte
              helt imponerad av.
            </seg>
            <seg>
              Dessutom säger statsrådet att Vinnova får mer pengar. Ja, det
              var den socialdemokratiska regeringen som lade fram den planen
              för Vinnova och som tog fram de resurserna. Näringsministern har
              dock inte på något sätt rättat till det misstag som man säger
              sig ha gjort, väl beskrivet i budgetpropositionen. Det innebär
              att en av våra mest framgångsrika insatser för företags utveckling
              nu blir av med sina resurser. Jag tycker att det är urdåligt.
            </seg>
          </u>
          <note type="speaker">
            Anf. 9 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-c3ccf455ef5aa033">
            <seg>
              Herr talman! Jag vet inte vad man ska säga är märkligt. Jag bara
              räknar: 5 miljarder är mindre än 14 miljarder. År 2 är det 17
              miljarder kronor. Utöver det lägger vi 585 miljoner på just Vinnova.
              Vi lägger 900 miljoner kronor på forskning varav en stor del är
              tillämpad forskning.
            </seg>
            <seg>
              Var och en som lyssnar till den här debatten kan ju räkna själv:
              Vad väger tyngre, 14 miljarder eller 5 miljarder, om vi ska ta
              arbetsgivaravgiften? Vad väger tyngre, 575 miljoner, som den socialdemokratiska
              regeringen påstod att man skulle satsa i sin budget, eller 900
              miljoner ytterligare? Jag tror att var och en förstår att vi satsar
              mer pengar än vad den socialdemokratiska regeringen hade tänkt.
            </seg>
            <seg>
              Sedan kan man förstås i dag i sin oppositionsroll vilja försöka
              lägga fram ytterligare förslag, som om man hade gjort mer ifall
              man hade haft regeringsmakten, men så är det faktiskt inte. Ni
              satsade de här 575 miljonerna, påstår ni, men ni satsade inte
              de 14 miljarder som vi satsar.
            </seg>
            <seg>
              Jag tror att småföretagen kommer att vara väldigt nöjda när alla
              de här förslagen genomförs. Utöver detta gör vi de kraftfulla
              satsningar som jag nämnde på nystartsjobb, på sänkta kostnader
              för dem som anställer och kvinnors företagande. Vi lägger fram
              förslag om hur man ska kunna bygga upp riskkapital i bolag och
              så vidare. Det finns alltså en rad åtgärder som är till just för
              att stödja småföretagen.
            </seg>
            <seg>
              Men om nu Socialdemokraterna och även Vänsterpartiet är så angelägna
              om småföretagen, låt oss göra armkrok! Om vi skulle göra dessa
              kraftfulla satsningar tillsammans, om vi skulle anstränga oss
              till det yttersta för att göra småföretagen till de riktigt stora
              hjältarna, ja, då kanske vi kunde ge jobb till alla som i dag
              står utanför arbetsmarknaden, de över en miljon människor som
              ni har lämnat utanför efter er period vid regeringsmakten.
            </seg>
            <seg>
              Jag tror att det är precis det vi behöver göra. De stora företagen
              säger upp och rationaliserar, men de små företagen måste få växa
              och kunna nyanställa. Är Socialdemokraterna och Vänsterpartiet
              beredda att bidra till det är vi glada.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2006/07:56 om vd-bonus i statliga
            bolag
          </note>
          <note type="speaker">
            Anf. 10 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-a767293e122bd83a">
            <seg>
              Herr talman! Thomas Östros har ställt två frågor till mig med
              anledning av en intervju Dagens Nyheter gjorde med mig och som
              publicerades den 27 oktober i år. Artikeln rubriksattes som Maud
              Olofsson öppnar för statlig vd-bonus.
            </seg>
            <seg>
              Frågorna som Thomas Östros ställt lyder som följer:
            </seg>
            <seg>
              Avser statsrådet att utveckla riktlinjerna för ersättningar till
              vd och andra ledande befattningshavare i de statliga företagen
              och följa upp hur styrelsen tillämpar riktlinjerna i praktiken,
              i stället för att förorda bonusprogram?
            </seg>
            <seg>
              Vilka är skälen till statsrådets ställningstagande att ägaren
              inte längre ska avgöra principerna för ersättningarna till ledande
              befattningshavare i de statliga bolagen?
            </seg>
            <seg>
              Jag skulle vilja börja med att ge min syn på riktlinjerna för
              anställningsvillkor för ledande befattningshavare som den förra
              regeringen beslutade 2003. Det är min uppfattning att riktlinjerna
              är för detaljerade och går in på frågor som borde beslutas av
              bolagets styrelse och ledning. På journalistens fråga om exempel
              på frågor som jag anser vara en fråga för bolaget nämnde jag bonusfrågan.
            </seg>
            <seg>
              De statligt ägda företagen ska följa den svenska koden för bolagsstyrning.
              I koden fastslås att principerna för ersättning och andra anställningsvillkor
              för bolagsledningen ska godkännas av stämman. Det innebär att
              ägaren är den som slutligen godkänner de av styrelsen föreslagna
              principerna.
            </seg>
            <seg>
              Regeringen kommer att utveckla riktlinjerna för ledande befattningshavare
              i de statligt ägda bolagen. De kommer naturligtvis också att följas
              upp.
            </seg>
          </u>
          <note type="speaker">
            Anf. 11 THOMAS ÖSTROS (s):
          </note>
          <u who="thomas_ostros_b7069a" xml:id="i-9d14ba12a6294a90">
            <seg>
              Herr talman! Staten har 55 företag. 41 av de företagen ägs helt
              och hållet av staten, 14 delägs med andra. Det är nästan 200 000
              anställda som på ett eller annat sätt arbetar i den statliga företagssfären.
              Värdet är mycket stort. Den senaste officiella uppskattningen
              visade på 675 miljarder kronor. Många menar att det är underskattat.
              Svenska staten är också största ägare på Helsingforssbörsen.
            </seg>
            <seg>
              Det innebär att det är ett mycket stort ansvar att förvalta dessa
              bolag och vara ansvarig minister för dem. Ägarförvaltningen måste
              vara långsiktig och professionell, det övergripande målet att
              skapa värde och se till att vi har väl skötta bolag som uppfyller
              sitt syfte.
            </seg>
            <seg>
              Maud Olofsson tycker att när man pratar om bonus är det ett sätt
              att peta i bolagen. Jag menar att ägarna till företag har ett
              mycket stort ansvar för att ta ställning till de ersättningssystem
              och de principer som ska gälla i de företag som man äger. Det
              är inte bara det. Det har ju också förtroendekommissionen pekat
              på och i stället stärkt ägarnas inflytande över principerna för
              ersättning.
            </seg>
            <seg>
              Men det är inte bara det. När man är en sådan viktig aktör som
              staten är har näringsministern ett särskilt ansvar också för det
              övriga näringslivet. Näringsministern är med och sätter de normer
              som sprids i övriga näringslivet. Därför blev jag väldigt orolig
              och mycket bekymrad när budskapet kom från näringsministern i
              den här intervjun. Det tolkas som fritt fram för bonus. Och jag
              kan försäkra näringsministern att det är väldigt många som med
              stor glädje tar emot budskapet att staten nu kovänder i den frågan.
            </seg>
            <seg>
              Vi har en avtalsrörelse som precis har inletts. Ett par miljoner
              löntagares löner ska avgöras under det kommande året. Samtidigt
              ser vi en bonusrullning i näringslivet som går mot rekordnivåer.
              Dagens Industri rapporterade att det var runt hundra nya bonusprogram
              som lanserats i börsföretagen de senaste åren. En fördubbling,
              bedömer de det som. I det läget säger Maud Olofsson att det inte
              är ägarens sak att peta i om det är bonusprogram eller inte.
            </seg>
            <seg>
              Varför inte bonus? Varför har den tidigare socialdemokratiska
              regeringen haft så strikta regler när det gäller bonushanteringen?
              Jag tycker att Bengt Rydén, tidigare chef för Helsingforss fondbörs,
              på Dagens Nyheters debattsida har formulerat det väldigt väl.
              Det är mycket svårt att mäta ledningens prestationer och sedan
              belöna med bonus. Höjda oljepriser, allmän ökning på kapitalmarknaden,
              förändrat ränteläge det kan vara omvärldsfaktorer som driver ett
              företag och det blir mycket svårt att fånga in den enskilda ledningens
              påverkan. Än värre är att det riskerar att driva upp en kortsiktighet.
              Resultatet maximeras för att få tillgång till bonusen, men långsiktigheten
              sätts åt sidan.
            </seg>
            <seg>
              Det jag skulle vilja tillföra när det gäller de statliga bolagen,
              men också när det gäller de privata bolagen, är förtroende bland
              aktieägare och bland allmänhet. Vi har nio miljoner ägare till
              de statliga företagen. En bonusrullning i statliga företag kommer
              att sänka förtroendet för de statliga företagen och därmed innebära
              problem för deras utveckling.
            </seg>
            <seg>
              Näringsministern bör ta sitt ägaransvar, inte säga att det här
              är att peta i bolagen. Var tydlig i budskapet: Vi accepterar inte
              bonussystem i de statliga bolagen. Säg nej till detta och utveckla
              riktlinjer som gör att bolagsledningarna, styrelserna och de anställda
              vet vad ägarens uppfattning är.
            </seg>
            <seg>
              Det är djupt olyckligt att Maud Olofsson började sin näringsministerkarriär
              på detta sätt. Jag har mött många starka reaktioner mot detta.
              Nu har näringsministern möjlighet att ändra kurs igen, för nu
              kommer kritiken. Det här kan sätta en boll i rullning och sluta
              med förskräckelse.
            </seg>
          </u>
          <note type="speaker">
            Anf. 12 ULLA ANDERSSON (v):
          </note>
          <u who="ulla_andersson_2195fb" xml:id="i-f73db8587fb25af3">
            <seg>
              Herr talman! Inkomstklyftorna och förmögenhetsklyftorna i det
              svenska samhället har ökat. Orsakerna är komplexa och sammanhänger
              med samhälleliga maktförhållanden. Att den offentliga sektorn,
              dit resursfördelningen sker med demokratiska beslut och där behov
              snarare än marknadsmakt får vara styrande, har minskat de senaste
              åren kan anses vara en av förklaringarna till de ökande klyftorna.
            </seg>
            <seg>
              De högst avlönade grupperna i samhället, verkställande direktörer
              och verkschefer, har fått de största lönelyften under de senaste
              åren. De strukturella förskjutningarna manifesteras dock konkret
              på olika sätt och kan faktiskt också påverkas konkret. En tydlig
              åtgärd är att göra något åt fantasilönerna för chefer och ledande
              befattningshavare i både privat och offentlig sektor.
            </seg>
            <seg>
              Problemen med de höga ersättningarna har inte med den enskildes
              privatmoral att göra, och målet för Vänsterpartiets problematisering
              är inte heller att ifrågasätta den enskildes duglighet. Det är
              en fråga om systemfel som behöver rättas till.
            </seg>
            <seg>
              Det var därför med viss bestörtning jag tog del av nyheten från
              den nya näringsministern. Att tillåta bonussystem var ett sätt
              att utveckla företagen, skulle jag kunna tolka det uttalandet.
              Om vi betänker att det är medborgarna som är ägare anser vi från
              Vänsterpartiet att det borde vara den samhällsmoralen som de som
              ägare står för som också borde speglas i lönepolitiken för vd:ar.
              Den lönepolitiken bör skapa legitimitet för verksamheten och ett
              bra samhällsklimat.
            </seg>
            <seg>
              Maud Olofsson påstår att det är detaljer att prata om bonussystem.
              För oss är det en oerhört avgörande och viktig fråga vilken sorts
              politik som ska styra våra företag. Anser vi att det är kvartalskapitalism
              som ska styra även här, eller anser näringsministern kanske, som
              Vänsterpartiet, att offentlig sektor har ett ansvar och ska vara
              ledande också i den moraliska normen?
            </seg>
            <seg>
              Jag har roat mig med att titta i några årsredovisningar från
              de statliga bolagen och kan se att det finns en hel del att säga.
              Det är lönenivåer mellan 3 ½ miljoner och 7 miljoner. Det finns
              fria luncher. Det är bilavtal och jag vet inte allt vad som ingår.
              Till och med bostadsförmåner för två personer kan man läsa om.
              De här redovisningarna är rätt intressanta. De borde leda till
              en mycket större diskussion än de bonusavtal som vi diskuterar
              just nu och som jag får tacka Thomas Östros för att han har lyft
              fram.
            </seg>
            <seg>
              Vänsterpartiet har under allmänna motionstiden väckt en motion
              där vi anser att statsministerns lön borde vara löneledande för
              de anställda inom statlig sektor och därmed även i de statliga
              bolagen.
            </seg>
            <seg>
              En annan fråga jag har till näringsministern handlar om att vissa,
              enligt er politik i alliansen, behöver piska. Det är de arbetslösa,
              för att de effektivare ska söka jobb. Vd:ar däremot behöver tydligen
              bonusar, alltså morötter, för att kunna prestera. Vad är skillnaden
              mellan arbetslösa och vd:ar?
            </seg>
            <seg>
              Jag hoppas att näringsministern kan ge en bättre förklaring än
              hon har gjort i det interpellationssvar hon har gett till Thomas
              Östros och också kan svara på mina två frågor.
            </seg>
            <seg>
              Anser du att offentlig sektor har ett ansvar som moralisk norm
              i stället för den kvartalskapitalism som är rådande? Anser du
              att vissa behöver piskas och andra behöver morötter?
            </seg>
          </u>
          <note type="speaker">
            Anf. 13 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-6b3bc942874422a8">
            <seg>
              Herr talman! Jag har med intresse läst näringsministerns svar
              angående vd-bonusar i statliga bolag. Men jag måste erkänna att
              jag inte har förstått statsrådets svar.
            </seg>
            <seg>
              Å ena sidan menar näringsministern att man inte ska peta i bolagen.
              Å andra sidan skriver näringsministern i sitt svar att regeringen
              kommer att utveckla riktlinjer för ledande befattningshavare i
              de statligt ägda företagen. Vad står det här egentligen för?
            </seg>
            <seg>
              Om Maud Olofsson egentligen vill överlåta de här frågorna, som
              bonus, till bolagsstyrelserna, undrar jag om hon är medveten om
              att vd:s villkor ofta påverkar även styrelsens ersättningar och
              villkor. För mig är det uppenbart att den politik som den borgerliga
              regeringen vill genomföra, med massiva utförsäljningar av statliga
              bolag, ska påskyndas genom möjliggörande av bonussystem för vd:ar
              och höga chefer. Dessa bonussystem har ingen som helst förankring
              hos det svenska folket. Snarare är det tvärtom.
            </seg>
            <seg>
              Tror näringsministern verkligen att hon har ett mandat från väljarna
              att återigen öppna upp för generösa bonussystem för redan högavlönade
              chefer samtidigt som hon sänker ersättningen för de arbetslösa?
            </seg>
          </u>
          <note type="speaker">
            Anf. 14 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-28ef55356122c93f">
            <seg>
              Herr talman! Jag är den första att kritisera många av de bonusavtal
              som har funnits på marknaden, både offentligt och privat. Det
              man kan kritisera mest är möjligen det som Thomas Östros var ansvarig
              för, nämligen att statliga bolag hade både höga bonusar och höga
              löner. Det manar till eftertanke i många sammanhang.
            </seg>
            <seg>
              Om man ska ha incitamentsprogram både för anställda och för vd:ar
              måste de vara rätt utformade. Där delar jag Thomas Östros uppfattning
              att många av bonusprogrammen är helt fel utformade och bidrar
              inte till att öka insatsen från vd:ar och andra. Vi är helt överens
              om den uppfattningen.
            </seg>
            <seg>
              Jag svarade på frågan om hur staten ska styra bolagen. Jag sade
              att vi ska styra dem genom hur frågor om tillsättning av styrelser
              och utformning av ägardirektiv hanteras på bolagsstämmor. Däremellan
              ska inte statsråd vara inne och peta. Jag tog som exempel och
              det är det exemplet som har mynnat ut i denna debatt när Thomas
              Östros hux flux upptäckte att Martin Ivert på LKAB hade en mycket
              hög bonus. Han insåg naturligtvis att det regelverk som han hade
              satt upp för de statliga bolagen inte räckte till i den politiska
              debatten. Då var han inne och petade och hade åsikter. Så tycker
              jag inte att en ägare ska agera. Om man inte har tydliggjort i
              regleringar och annat till bolagen hur detta ska skötas ska inte
              statsråd vara inne och peta i reglerna. Då ska regelverket ändras
              eller styrelsen bytas ut. Det är på det sättet jag kommer att
              agera som ansvarig för bolagen.
            </seg>
            <seg>
              Det är viktigt att säga att incitamentsprogram kan omfatta både
              anställda och vd:ar och kan finnas i både privata bolag och offentliga
              bolag. Man ska inte glömma de anställdas möjligheter att finnas
              med. I de regler som finns i dag finns den öppningen, vilket jag
              tycker är positivt.
            </seg>
            <seg>
              Ulla Andersson diskuterar den offentliga sektorns ansvar. Det
              är klart att offentlig sektor har ett ansvar. Jag som ansvarig
              näringsminister har ett ansvar att driva bolagen på ett professionellt
              sätt. Jag måste göra det därför att skattebetalarna har rätt att
              få en bra avkastning på sitt kapital och har rätt att kräva att
              bolagen ska skötas på ett ansvarsfullt sätt. Det tycker jag är
              den absolut viktigaste delen i hur vi ska sköta bolagen.
            </seg>
            <seg>
              Sedan får man fundera över vad bolagen fyller för funktion. Vad
              är det som de bolagen gör som den normala marknaden inte sköter?
              Där kommer också regeringen att se över vilka bolag som är ute
              och agerar och konkurrerar på den privata marknaden. Den översynen
              kommer vi att återkomma till.
            </seg>
            <seg>
              Sedan var det frågan om piska och morötter. Den stora moroten
              för företag och anställda är nya jobb. Jag uppfattar inte det
              som ett hot mot dem som i dag är arbetslösa om vi har en regering
              som vill öka antalet jobb på marknaden. De en miljon människorna
              ni har lämnat efter er som inte har ett jobb att gå till varje
              dag önskar inget hellre än ett nytt jobb. Det är den morot vi
              ger till dem. Den morot vi ger till företagen är att öka möjligheterna
              för företagen att anställa och ge den trygghet som ett arbete
              innebär.
            </seg>
            <seg>
              Därför är mitt besked till alla arbetslösa att vi gör allt vad
              vi kan för att de ska känna den glädje som finns i att ha ett
              jobb, arbetskamrater och en lön som det går att leva på. Det är
              den bästa morot som en arbetslös eller en som befinner sig i ett
              utanförskap kan få på dagens arbetsmarknad.
            </seg>
          </u>
          <note type="speaker">
            Anf. 15 THOMAS ÖSTROS (s):
          </note>
          <u who="thomas_ostros_b7069a" xml:id="i-b3277ae6ba4c3149">
            <seg>
              Herr talman! Budskapet som kan skönjas är, trots allt, att Maud
              Olofsson står fast vid att bonussystem ska användas för statliga
              vd:ar. Det är ett väldigt brott i politiken. Vi har haft tydliga
              riktlinjer sedan 2003. Det är riktigt att det finns avtal ingångna
              före 2003 som inte har följt dessa riktlinjer. Där har styrelsen
              tagit upp avtalen till omförhandling. Men 2003 fattade regeringen
              beslut om riktlinjer som säger att det inte ska vara några bonusprogram
              till vd:ar. Det vill Maud Olofsson ändra på.
            </seg>
            <seg>
              Vi hade förr en stor överensstämmelse om detta mellan olika partier
              i kammaren. Moderaternas näringspolitiska talesman Per Bill sade
              den 8 juni i år i en interpellationsdebatt att han är glad över
              att vi är överens om att vi ska hålla oss till 100 % fast lön
              och att det ska vara öppet och transparent. Men den politiken
              är nu förändrad. Maud Olofsson går ut med budskapet att vd:ar
              i statliga företag bör ha bonus om styrelsen så finner. Allt annat
              är att peta i bolagen.
            </seg>
            <seg>
              Detta gör Maud Olofsson när vi står inför den kanske svåraste
              avtalsförhandling vi har sett på decennier i Sverige. På bredden
              handlar det om ett par miljoner löntagare. Det finns redan en
              bonusfest i gång med en fördubbling av antalet bonusar i börsföretag
              enligt Dagens Industri. Då väljer Maud Olofsson att sända ut denna
              signal. Det är ett mycket stort ansvar som Maud Olofsson tar på
              sig därmed.
            </seg>
            <seg>
              Dessutom flyr Maud Olofsson från sin ägarroll. Att vara ägare
              av statliga företag får inte innebära att man säger att man inte
              ger några budskap, signaler eller riktlinjer till företagen. Varför
              ska man då vara ägare? Det är kanske det som är själva syftet
              med att sedan komma fram till att man ska sälja ut stora delar
              av det statliga innehavet. Det är klart att ägaren har ett ansvar,
              en skyldighet och en rätt till att ha principer för hur ersättningarna
              till bolagens vd:ar ska se ut.
            </seg>
            <seg>
              Det finns tydliga riktlinjer på den punkten. Löner och övriga
              förmåner ska vara konkurrenskraftiga, men de statliga företagen
              ska inte vara löneledande i förhållande till jämförbara företag.
              Beträffande incitamentsprogram och bonusprogram klargörs att sådana
              bör undvikas i de statliga bolagen. I de fall ett företags styrelse
              trots allt anser det befogat att införa ett incitamentsprogram
              ska följande gälla. Programmet bör omfatta alla anställda i företaget
              men inte vd. Bonus kan maximalt uppgå till två månadslöner. En
              förutsättning för bonus är att bolaget redovisar ett positivt
              resultat.
            </seg>
            <seg>
              Det här vill nu Maud Olofsson dra ett streck över, med budskapet
              till styrelserna: Ja, ordna gärna ett bonusprogram åt era vd:ar.
              Maud Olofsson riskerar förtroendet för den statliga bolagssektorn.
              Maud Olofsson riskerar utvecklingen på arbetsmarknaden, och Maud
              Olofsson riskerar att sätta i gång ett gigantiskt incitamentsprogram
              på marknaden där flera kommer att säga att det är så skönt att
              regeringen också tycker att det ska vara bonusprogram. Det är
              mycket olyckligt.
            </seg>
            <seg>
              Jag vill återigen be näringsministern att hon ska inse det värde
              som näringsministern har som ansvarig för en så stor bolagssektor.
              Hon ska vara tydlig i budskapet till övriga näringslivet. Vi får
              inte hamna i en period av excesser med nya bonusprogram. Behåll
              de riktlinjer som regeringen har fattat beslut om. Dra inte ett
              streck över dem. Bortse från att du menar att det är att peta
              i bolagen; det här är en viktig ägarfråga som handlar om bolagens
              utveckling.
            </seg>
          </u>
          <note type="speaker">
            Anf. 16 ULLA ANDERSSON (v):
          </note>
          <u who="ulla_andersson_2195fb" xml:id="i-099c40316714e090">
            <seg>
              Herr talman! Maud säger att hon vill ha företag som ger bra avkastning.
              Det vill vi nog alla. Men det ska också vara en avkastning där
              man tar ett både socialt och miljömässigt ansvar, vilket jag hoppas
              att vi kan vara överens om.
            </seg>
            <seg>
              Du tycker att företagen ska skötas på ett ansvarsfullt sätt,
              och sedan säger du att man behöver se över regelverket. Jag vet
              inte om jag ska tolka det som att regelverket är för detaljerat
              eller om det ska ses över av någon annan anledning. Det har jag
              fortfarande inte lyckats få svar på.
            </seg>
            <seg>
              Jag har tolkat det så att i regelverket ska det enligt din uppfattning
              inte ingå någon reglering av bonussystem. Om man inför bonussystem
              i statliga företag blir det fråga om förtroende. Medborgarna som
              äger dessa företag ifrågasätter starkt sådana system medan du
              tycker att det ändå är okej att vi ägarnas förlängda arm inte
              ska ta vårt ansvar.
            </seg>
            <seg>
              Bonussystem är också förutom att bonussystem blomstrar upp var
              som helst, de är starkare än maskrosor går det att utläsa i alla
              tidningar en demokratifråga. Vi kunde nyligen läsa i en av morgontidningarna
              de otaliga konstruktioner som finns av dessa bonussystem och hur
              svårt det är för aktieägarna och ägarna att utläsa vad som faktiskt
              ingår i dessa bonussystem. Ändå tycker tydligen du att det är
              ett sätt vi ska jobba vidare med.
            </seg>
            <seg>
              Sedan undrar jag: Är ni i alliansen eniga om det här? Kristdemokraterna
              har ju vid ett antal tillfällen varit ute och sagt att alla bonussystem
              ska avskaffas och att man vill ha lönetak även i offentlig sektor.
            </seg>
            <seg>
              Till sist är det detta med att den största moroten är nya jobb.
              Jag möter människor som har varit arbetslösa till och från i tolv
              år. På vilket sätt får de lättare ett jobb genom sänkta ersättningsnivåer?
              På vilket sätt hör det ihop med morötter till vd:ar? Varför presterar
              vd:ar så mycket bättre och ska ha höga ersättningsnivåer, medan
              arbetslösa tydligen inte alls kan prestera någonting om de har
              ersättningsnivåer på 80 %?
            </seg>
          </u>
          <note type="speaker">
            Anf. 17 EVA-LENA JANSSON (s):
          </note>
          <u who="eva-lena_jansson_b8d91d" xml:id="i-fc4b2d6a3af46b32">
            <seg>
              Herr talman! Nej, jag upplevde inte att jag fick något riktigt
              svar från dig, Maud Olofsson, om du har ett mandat från väljarna
              att återigen öppna upp för generösa bonussystem samtidigt som
              du sänker ersättningen för de arbetslösa. Varifrån kom det mandatet?
              Jag har inte sett det.
            </seg>
            <seg>
              Vad är det som gör att en vd i Posten eller SJ som tjänar närmare
              en halv miljon i månaden måste ha en bonus för att kunna prestera
              ett bra arbete, medan en nyanställd postarbetare går in på 14
              100 kr och förväntas kunna sitt arbete på en gång?
            </seg>
            <seg>
              Var ligger det rimliga i att en arbetslös får 10 000 kr i ersättning
              för att hitta ett jobb, medan en vd ska ha bonus utöver sin halva
              miljon i månaden? Varifrån kommer det mandatet?
            </seg>
            <seg>
              Hur har du tänkt att det här ska regleras? Är det bolagsstyrelserna
              som ska införa det här och samtidigt se till att höja sin egen
              ersättning?
            </seg>
            <seg>
              Jag vill gärna ha ett svar på frågan om du har det här mandatet
              från väljarna att öppna upp för det generösa bonussystemet.
            </seg>
          </u>
          <note type="speaker">
            Anf. 18 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-5e6c06950e69adf0">
            <seg>
              Herr talman! Det är nästan så att man förväntar sig att få höra
              här att nya bonusprogram ger nya jobb, med den retorik som förs
              här i kammaren.
            </seg>
            <seg>
              Vi ska ha klart för oss att när vi pratar om bonusprogram, eller
              incitamentsprogram, som det heter, pratar vi om politisk dynamit.
              Vi vet att det skräller till i landet när man öppnar upp för det,
              precis som Thomas Östros beskriver.
            </seg>
            <seg>
              Vi har väldigt ansvarsfulla fackföreningar i det här landet som
              under många år har klarat av att göra lönerörelser på ett bra
              sätt, vilket har gjort att vi också klarat konkurrensen med omvärlden.
              Nu ska näringsministern tillsammans med övriga regeringen ändra
              vissa saker som har stark beröring med fackföreningarna, och det
              är a-kassan. Den kommande konstruktionen, som väntar runt hörnet,
              är att man ska förändra villkoren i a-kassan så att den i sin
              tur ska disciplinera fackföreningarna så att de inte kräver och
              tar ut för höga lönepåslag jämfört med i våra konkurrentländer.
            </seg>
            <seg>
              Där ligger det en piska. Pratar man morötter brukar det ligga
              en piska någonstans också.
            </seg>
            <seg>
              Samtidigt med detta kan vi läsa i Dagens Nyheter att näringsministern
              öppnar upp en diskussion om att man kan släppa loss bonusprogram
              i statliga företag.
            </seg>
            <seg>
              Alla löner och alla ersättningar ska krävas med förstånd och
              varsamhet, näringsministern. När det handlar om det stora kollektivet
              och disciplineringen av lönekraven från de fackliga organisationerna
              är det solklart. Men när det handlar om ersättningar till personer
              i ledande befattningar i våra statliga bolag ska vi inte gå in
              och peta i detaljer.
            </seg>
            <seg>
              För mig betyder det här att det finns en klar linje i det hela.
              Tänket blir synligt.
            </seg>
            <seg>
              Signalsystemen ska vi verkligen vara försiktiga med. Nu signalerar
              näringsministern och den borgerliga regeringen att incitamentsprogram
              kan öppnas upp på ett annat sätt. Men precis som Thomas Östros
              har sagt är det ett signalsystem från ägaren.
            </seg>
            <seg>
              Vi kan i alla fall från Socialdemokraterna lova att när detta
              sker, när näringsministern inte går in och petar i detaljer utan
              öppnar upp, kommer den här diskussionen bara att växa. Den kommer
              att växa jämsides med den stora, viktiga och avgörande avtalsrörelse
              som kommer att ske nu under vintern och våren.
            </seg>
            <seg>
              Till detta ska vi lägga det som har tagits upp av andra i den
              här debatten, att moroten för de arbetslösa är att de ska få jobb.
              Ja, självklart alla vill väl att de ska få jobb. Men de som inte
              får jobb, vad får de? Jo, det blir ingen morot utan det blir den
              niosvansade piskan, som kommer att rappa över ryggen när de får
              sina sänkta ersättningar, när de får sämre villkor att klara sig
              på. Där har vi alltså vickningen i politiken. Bonusprogram säger
              man kanske ja till, men de som har det sämre ställt piskar man
              på.
            </seg>
          </u>
          <note type="speaker">
            Anf. 19 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-8cae824cda419ef0">
            <seg>
              Herr talman! Jag måste nog göra det ännu tydligare. Jag gav exempel
              på hur statligt ägande inte ska fungera när jag nämnde Thomas
              Östros agerande. Han hade själv skrivit ägardirektiv. Han hade
              själv tillsatt styrelsen. Men när effekten av hans egna ägardirektiv
              och hans egen styrelsetillsättning blev höga vd-bonusar passade
              det att hoppa in i debatten. Så var historien. Det var det jag
              gav exempel på, hur statligt ägande inte ska gå till.
            </seg>
            <seg>
              Jag kommer att ge mycket tydliga ägardirektiv. Jag kommer att
              ge ett mycket tydligt ansvar till styrelserna i fråga om hur man
              ska sköta det här fögderiet. Men jag kommer inte att vara med
              och peta när jag väl har lämnat ifrån mig dessa ägardirektiv och
              när jag väl har tillsatt styrelserna. Om jag är missnöjd med styrelsen
              kommer jag att byta ut den. Om jag vill ha andra ägardirektiv
              kommer jag att skriva dem. Så kommer jag att hantera mitt ägande.
            </seg>
            <seg>
              Det andra jag vill säga är att jag inte har tagit ställning till
              bonusar över huvud taget. Jag gav det som ett exempel när journalisten
              frågade.
            </seg>
            <seg>
              Jag är den första att säga att jag tycker att det finns otroligt
              mycket bonussystem som är helt felaktiga och att felaktiga drivkrafter
              i dessa bonussystem har drivit upp höga löner till statliga vd:ar
              någonting som den förra regeringen bär ansvar för. Vi har sådana
              exempel, som också ligger kvar i dag. Det vore hedervärt om Thomas
              Östros tog ansvar för den felaktiga politiken.
            </seg>
            <seg>
              Det är också viktigt att säga att när vi ser över både ägardirektiv
              och olika direktiv som ska gå till styrelserna vill vi inte vara
              för detaljerade, därför att vi vill att styrelserna ska ta ett
              ansvar. Det är mer ett principiellt förhållningssätt som vi har
              från den nya regeringen. Vi kommer att ställa krav på att de ska
              ta ett ekonomiskt ansvar, att de ska sköta sina företag på ett
              effektivt och bra sätt och att de ska ta det sociala ansvaret.
              Naturligtvis måste man göra det när man har anställda det är ingenting
              konstigt i det.
            </seg>
            <seg>
              Jag noterar dock att i dessa riktlinjer finns det incitamentsprogram
              för de anställda, och det skulle vara rätt intressant att höra
              om ni tycker att det är bra. Det är i dag inskrivet i de riktlinjer
              som finns.
            </seg>
            <seg>
              När det gäller politisk dynamit: Ja, jag tror att det är väldigt
              viktigt att alla tar ansvar inför avtalsrörelsen. Jag tycker att
              vd:ar ska göra det. Jag tycker att privata bolag ska göra det.
              Jag tycker att statliga bolag ska göra det.
            </seg>
            <seg>
              Vad vi behöver nu är en politik där vi kan utveckla jobben på
              ett bra sätt. Det är de arbetslösa som vi gör alla dessa insatser
              för. Det är de som står utanför. Den förra regeringen förde ju
              en politik som har gjort att så många människor har slagits ut.
              Det de längtar efter är naturligtvis, som jag har sagt tidigare,
              ett nytt jobb.
            </seg>
            <seg>
              Vi ska se till att de statliga bolagen har ett ansvarsfullt ägande,
              så att de kan både ge avkastning och ha bra anställningsvillkor.
              Vi ska se till att de privata bolagen får goda villkor så att
              de kan börja anställa igen. Vi gör det här därför att vi tror
              att Sverige kan ha en mycket positiv framtid om man bara gör rätt
              saker i dag.
            </seg>
            <seg>
              Mitt besked till er är därför: Det kommer inte att bli några
              excesser i bonusar. Det finns ingen som är intresserad av det,
              varken regeringen eller oppositionen. Det vi ska göra är bara
              att se till att det är ett professionellt ägande och en professionell
              styrning av de bolag som vi ansvarar för. Som jag sade har skattebetalarna
              rätt att kräva det av oss. Styrelseledamöter, de som ansvarar
              och de som sitter i de här bolagen måste också känna att de bär
              ett ansvar för det de gör. Ställer vi inte de kraven på styrelserna,
              vad ska vi då ha styrelser till?
            </seg>
            <seg>
              Därför är jag väldigt noga med att skilja på vad som är min politiska
              roll som ägare och vad som är styrelsens ansvar. Sedan ska det
              utvärderas. Den dag vi är missnöjda byter vi ut styrelsen eller
              gör nya ägardirektiv.
            </seg>
          </u>
          <note type="speaker">
            Anf. 20 THOMAS ÖSTROS (s):
          </note>
          <u who="thomas_ostros_b7069a" xml:id="i-89a17ffa23062504">
            <seg>
              Herr talman! Ja, inte är det lätt att tolka Maud Olofssons synpunkt
              och ståndpunkt efter det här senaste inlägget. Men vad jag förstår
              är det fortfarande så att det inte ska vara riktlinjer till de
              statliga bolagen som förhindrar och sätter stopp för bonussystem
              för vd:ar. De riktlinjerna finns nu, och de gäller sedan 2003.
              Det pensionsavtal i LKAB som Maud Olofsson tog som exempel gjordes
              före 2003. Efter riktlinjernas genomförande har det följts upp
              och följts.
            </seg>
            <seg>
              Nu öppnar ju Maud Olofsson för just detta i DN-intervjun. Hon
              säger: Att ha så strikta riktlinjer är att peta i bolagen. Då
              vill hon ta bort stoppet för bonusarna. Det innebär ju, som Maud
              Olofsson sade i sitt första inlägg, att ibland ska det vara bonusar.
              Då tänder man den brasa som Raimo Pärssinen med flera pekar på.
              Det vet vi, att är det något som skadar förtroendet för de statliga
              bolagen är det om Maud Olofsson börjar införa bonussystem för
              vd:ar. Sedan har vi kopplingen till avtalsrörelsen. Det blir brännhett.
            </seg>
            <seg>
              Maud Olofsson kommer inte undan ställningstagandet, för till
              syvende och sist är det bolagsstämman som ska ta ställning. Därför
              vill jag nu fråga Maud Olofsson även om hon nu vill ta bort dessa
              riktlinjer som sätter stopp för bonusar: Kommer Maud Olofsson
              och Maud Olofssons representant att rösta ja till förslag om bonussystem
              för statliga vd:ar i de bolag där vi faktiskt bestämmer? Kommer
              Maud Olofsson att göra detta? Det är en skarp frågeställning som
              hon måste ta ställning till.
            </seg>
            <seg>
              De statliga bolagen är betydelsefulla för Sveriges utveckling.
              Här finns LKAB, här finns Vattenfall, här finns SJ och Posten.
              Det är rader av företag som spelar stor roll. Var rädd om förtroendet
              för de bolagen och förstå att näringsministern har en väldigt
              viktig normgivande funktion i samhället. I det ögonblick du släpper
              upp för bonusavtal börjar bonusfesten.
            </seg>
          </u>
          <note type="speaker">
            Anf. 21 RAIMO PÄRSSINEN (s):
          </note>
          <u who="raimo_parssinen_2d2dc6" xml:id="i-a9d3dd3cd3a302ee">
            <seg>
              Herr talman! Vi har en vädjan till näringsministern också, och
              den går egentligen ut på att vi ska hålla ihop Sverige. Det tror
              jag är viktigt. I tider då man lägger en sådan budget som regeringen
              har gjort, som i sig betyder att inkomstklyftorna kommer att öka
              i detta land, är det väldigt farligt att gå ut och säga att vi
              ska se över de statliga bolagen och kanske öppna upp för bonusprogram
              för dem som leder de företagen, som redan har goda villkor och
              så vidare. De som har det lite sämre får det däremot ännu sämre
              i Sverige. Det betyder att klyftorna ökar i landet.
            </seg>
            <seg>
              Men det kommer att leda till jobb, säger näringsministern. Än
              har ni inte kunnat tala om på vilket sätt. Retoriken från den
              borgerliga regeringen är att allt de talar om kommer att leda
              till jobb, men vad vi vet är att det kommer att leda till större
              klyftor. Glöm inte bort den kommande avtalsrörelsen. Jag tror
              att den är viktig att följa för en näringsminister också. Glöm
              inte heller bort de signaler som sänds ut både från regeringen
              och från LO-håll om att klara konkurrensen och göra det på ett
              bra sätt som gör att vi kan vidmakthålla ökade reallöner.
            </seg>
            <seg>
              Maud Olofsson säger att vi gör det här för att jobben ska växa
              till. Vi vet alla i den här kammaren att jobben växer till nu,
              och det rejält. Det är utifrån den hittills förda politiken. Det
              finns ännu inte ett enda förslag som har genomförts från den borgerliga
              regeringen som har lett till flera jobb, utan det är antaganden.
              Men de här antagandena bygger i sin tur på att en del ska ha mer
              och andra mindre.
            </seg>
            <seg>
              Fortfarande är det så, näringsministern, att signalerna är tydliga:
              Att kanske öppna upp för bonusprogram för vd:ar i statliga företag
              medan de som är arbetslösa får betala mycket av kalaset.
            </seg>
          </u>
          <note type="speaker">
            Anf. 22 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-bf286977f8c542a2">
            <seg>
              Herr talman! Jag förstår om Thomas Östros inte vill kännas vid
              historien. Den är rätt pinsam, med höga bonusar och höga löner
              samtidigt. När det uppdagas blir det känsligt för statsrådet,
              och så måste man rycka ut. Det är så jag vill undvika att vara
              som ägare. Jag vill ha tydliga regler, tydliga riktlinjer, både
              vad gäller vad vi har för krav på avkastning och hur vi vill att
              de här bolagen ska styras. Det är så de här bolagen kommer att
              vara framgångsrika, och det är det som vi kommer att arbeta för
              i den här nya regeringen. Vi kommer inte att tillåta några excesser
              i löneutveckling eller i fråga om andra förmåner i de statliga
              bolagen, var så säker. Vi kommer att ha stora avkastningskrav
              eftersom vi vill att de ska vara framgångsrika, för det är skattebetalarnas
              bolag. Vi är väldigt måna om att värna deras rättigheter.
            </seg>
            <seg>
              Sedan tar Raimo upp inkomstklyftorna som kommer att öka och annat.
              Jag vill bara påminna om att under den regeringsperiod då Socialdemokraterna
              har haft ansvar har de regionala klyftorna ökat. De sociala klyftorna
              har ökat. Inkomstklyftorna har ökat. Kan man dra någon slutsats
              av den förda politiken utifrån de utgångspunkterna? Det är ju
              det som vi har sett, och det är det väljarna också har sett. De
              har sett att den politik som ni förde inte ledde till flera jobb.
              Den ledde till att många människor slogs ut: långtidssjuka, arbetslösa,
              förtidspensionerade. Det väljarna sade till oss var: Ändra på
              detta! Vi accepterar inte att så många slås ut.
            </seg>
            <seg>
              Sedan får vi väl utvärdera inför 2010 om vår politik har lett
              till flera jobb eller färre jobb jämfört med den förra regeringen,
              men vi har den fulla ambitionen att se till att flera kan komma
              ut på arbetsmarknaden. Då säger Raimo att vi inte har något program
              för det. Jo, det är precis det vi har. Det är ju det hela budgeten
              handlar om. Vi har satsningarna på småföretagen, satsningar på
              dem som har de lägsta inkomsterna, företrädesvis kvinnor. Vi har
              satsningarna på forskning och utveckling, satsningarna på en bättre
              skola. Listan kan göras väldigt lång. Det är det som är hela regeringens
              uppdrag: Flera jobb, flera jobb och flera jobb.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2006/07:69 om nedläggningen av Volvo
            Aero i Bromma
          </note>
          <note type="speaker">
            Anf. 23 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-cd128ce985921b95">
            <seg>
              Herr talman! Anders Ygeman har ställt ett antal frågor till mig
              med anledning av att Volvo Aero beslutat sig för att avveckla
              sin verksamhet i Bromma.
            </seg>
            <seg>
              Jag har i kontakter med Volvo fått redovisat skälen som ligger
              bakom detta svåra beslut. Skälet är främst att verksamheten gått
              med stora förluster under många år. Den verksamhet det handlar
              om gäller underhåll och service av flygmotorer som utnyttjas i
              linjetrafik av olika flygbolag. Min bild är att Volvo Aero tar
              detta beslut just för att säkerställa sin långsiktiga internationella
              konkurrenskraft och därmed företagets fortsatta tillväxt och utveckling.
            </seg>
            <seg>
              Jag har förståelse för de anställda som drabbas av nedläggningen
              och som därför står inför stora förändringar. Jag har förstått
              att bolaget ska försöka hitta arbetstillfällen i andra delar av
              Volvo Aero eller på andra företag inom Volvokoncernen.
            </seg>
            <seg>
              Regeringen är mycket väl medveten om betydelsen av den kunskapsintensiva
              industriproduktionen. Grunden för en framgångsrik svensk industri
              är bland annat tillgång till kvalificerad arbetskraft och långsiktiga
              satsningar på forskning och utveckling.
            </seg>
            <seg>
              Regeringen har därför i budgetpropositionen aviserat en stor
              forskningssatsning som fram till och med 2009 kommer att höja
              nivån på forskningsanslagen med 900 miljoner kronor. Tillsammans
              med industrins egna FoU-satsningar läggs därmed grunden för en
              fortsatt stark svensk industri.
            </seg>
            <seg>
              Regeringen avser att fortsätta föra en kontinuerlig dialog med
              de branscher och sektorer som är avgörande för Sveriges tillväxt
              och välfärd, där flygindustrin naturligtvis är en viktig aktör.
              Vi genomför nu en politik som ska göra Sverige till ett av världens
              bästa länder att starta och driva företag i. Denna politik inbegriper
              naturligtvis såväl stora industrier som små och medelstora företag.
            </seg>
          </u>
          <note type="speaker">
            Anf. 24 ANDERS YGEMAN (s):
          </note>
          <u who="anders_ygeman_6a8412" xml:id="i-7c90f90d61b8c5d8">
            <seg>
              Herr talman! Jag ska för formens skull tacka statsrådet för svaret.
              Men, herr talman, jag är ärligt talad chockad och bestört över
              det svar vi har fått höra här i kammaren. Helsingforss största
              verkstadsindustri läggs ned. 500 jobb försvinner. 500 jobb flyttar
              utomlands. Och vad gör näringsministern? Hur agerar hon för att
              rädda jobben? Flygtrafiken ökar. Marknaden växer. Runtom i Europa
              och i världen skapas nya verksamheter av samma slag. Men näringsministern
              möter nedläggningen av huvudstadens största verkstadsindustri
              med något som närmast är att betrakta som en axelryckning: Det
              var ett svårt beslut på Volvo. Vi går vidare med vår politik.
            </seg>
            <seg>
              Har du över huvud taget talat med de anställda på Volvo Aero
              i Bromma? Några av dem som hotas av arbetslöshet sitter här på
              läktaren. Se dem i ögonen och berätta vad du ska göra för att
              trygga deras jobb! Berätta för kammaren vad du ska göra för att
              trygga utvecklingen för Helsingforss näringsliv! Berätta för kammaren
              vad du ska göra för att ta deras unika kompetens till vara så
              att de kan fortsätta bidra till folkhushållet!
            </seg>
            <seg>
              I näringsministerns svar kan man läsa att Volvo Aero funderar
              över möjligheten att erbjuda några av dem som sägs upp jobb vid
              andra verksamheter i Volvo Aero. Då kan jag berätta för näringsministern
              att flera av dem som jobbar på Volvo Aero i Bromma redan har varit
              med om en nedläggning. De var nämligen med och fick se sin verksamhet
              nedlagd i Arboga. De flyttade med verksamheten till Helsingfors.
              Nu när de jobbar i Helsingfors läggs deras jobb ned och så säger
              man att några av er kanske kan få jobb i Trollhättan om ni för
              andra gången på tio år är beredda att flytta 10, 20, 30, 40 eller
              50 mil bort för en osäker tillvaro.
            </seg>
            <seg>
              Herr talman! Näringsministerns svar är lika kristallklart som
              ekande kallt. Näringsministern tänker inte vidta några åtgärder.
              Hon kan utlova sänkt a-kassa. Hon kan utlova böter för de arbetslösa.
              Men när det blir skarpt läge när Helsingforss största verkstadsindustri
              läggs ned möts det med en axelryckning och inga åtgärder.
            </seg>
            <seg>
              Det är det enda besked näringsministern har att ge stockholmarna
              och de 500 anställda som hotas av uppsägning i Bromma.
            </seg>
          </u>
          <note type="speaker">
            Anf. 25 LARS HJÄLMERED (m):
          </note>
          <u who="lars_hjalmered_274051" xml:id="i-c53cc5ddc07899d7">
            <seg>
              Herr talman! Jag tar utgångspunkt i den omstrukturering som det
              här handlar om i flygbranschen. Det är naturligtvis ett svårt
              beslut som kom på Volvo Aero i Bromma. Det hade kunnat komma på
              andra arbetsplatser. Jag hoppas att Volvo som vid andra nedläggningar
              har tagit sitt ansvar gör det även vid det här tillfället.
            </seg>
            <seg>
              Jag vill också ta utgångspunkt i Anders Ygemans interpellation
              som ställer relevanta frågor. Jag ska ge dig rätt när det gäller
              att se vilka möjligheter som finns att fånga upp detta i Helsingforssregionen
              samt vilka satsningar man gör på flyg- och rymdindustrin.
            </seg>
            <seg>
              Det är två saker som är viktiga att poängtera. Anders Ygeman
              skriver att han undrar vart vallöftena om jobben tog vägen. Jag
              tror inte att detta är politiska effekter. Skulle det ha varit
              det skulle man snarare kunna skylla på den tidigare s-regeringen
              än på Maud Olofsson och alliansen. Det är nog rätt viktigt att
              tänka på.
            </seg>
            <seg>
              Detta handlar ju om en omstrukturering. Volvo Aero har kämpat
              i tio års tid, tror jag, med förluster och med en ökad konkurrens
              på världsmarknaden när det gäller stora flygmotorer och underhåll.
              Jag tror att det är jättesvårt att nå en lönsamhet med den konkurrensbild
              vi har.
            </seg>
            <seg>
              Man kanske mer ska diskutera de allmänna näringspolitiska förutsättningarna.
            </seg>
            <seg>
              I interpellationen tar Anders Ygeman upp de branschvisa samtal
              som tidigare har skett inom bland annat flygindustrin. De har
              i stora stycken varit väldigt bra, men de har varit inriktade
              på industriproduktion och teknisk utveckling, inte på underhållsverksamhet.
              Det är möjligt att man kan göra den invändningen.
            </seg>
            <seg>
              Jag vill bara poängtera och få fört till protokollet att den
              kopplingen egentligen inte finns. De satsningar som varit där
              med en strategi och en handlingsplan med olika åtgärder tror jag
              är alldeles nödvändiga för den branschen. Det är ju en kunskapsintensiv
              och exportintensiv bransch. De satsningar som tidigare har gjorts
              av s-regeringen och som förhoppningsvis fortsätts av alliansregeringen
              hade inte kunnat rädda jobben i Bromma.
            </seg>
            <seg>
              Jag vill runda av inlägget med att rikta två frågor till Maud
              Olofsson.
            </seg>
            <seg>
              Vad är din syn på möjligheten i Helsingforssregionen att fånga
              upp de här 450 personerna som riskerar att bli arbetslösa? Vad
              bör man göra för att ha en mångsidighet i näringslivet så att
              man inte är beroende av en stor industriarbetsgivare i Helsingforssområdet
              utan kan få flera? Det är ju egentligen det som borde vara målet.
            </seg>
            <seg>
              När det gäller flyg- och rymdområdet görs det ju stora forskningssatsningar
              i budgetpropositionen. Vad är din bild av de branschvisa samtalen
              och den handlingsplan som har tagits fram när det gäller kopplingen
              till små och medelstora företag i det här området för att kunna
              bygga en kunskap och konkurrenskraft gentemot omvärlden?
            </seg>
          </u>
          <note type="speaker">
            Anf. 26 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-ff2423b4ea7010ad">
            <seg>
              Herr talman! Anders Ygeman och jag har uppenbarligen en sak gemensamt,
              nämligen att vi är chockade. Vi är chockade över olika regeringars
              sätt att hantera en situation.
            </seg>
            <seg>
              Regeringens åtgärdsprogram i samband med förändringar i näringslivet
              kan alltid diskuteras. Vi måste ha klart för oss att huvudansvaret
              har alltid det företag som gör förändringarna. När regeringen
              går in ska det ske på ett ansvarsfullt sätt med betoning på etik
              och moral.
            </seg>
            <seg>
              För 15 år sedan diskuterades situationen vid Lintaverken och
              vid Volvo Aerotech i Arboga. Man hade gemensam verksamhet. Man
              hade underhållet av RM-8-motorn som fanns i Viggen inom flygvapnet.
              Samma motor fanns inom trafikflyget.
            </seg>
            <seg>
              Ett samgående diskuterades då. Det innebar att man 1996, alltså
              för precis tio år sedan, lade ned Volvo Aero i Arboga. Det innebar
              att 650 direkta jobb försvann plus 250 legojobb. Kommunen har
              ännu inte hämtat sig från den smällen. Närmare 900 jobb försvann
              alltså i en kommun med 15 000 invånare, alltså mer än dubbelt
              så många arbetstillfällen som vi nu diskuterar.
            </seg>
            <seg>
              Likheten med Lintaverken och Arboga är att det är högkvalificerade
              arbeten i en mycket smal nisch och att det inte är produktion
              utan underhåll. Det gör situationen ännu svårare. Det som var
              så påtagligt vid nedläggningen av Volvo Aerotech i Arboga var
              att den dåvarande industriministern Thage G. Peterson satsade
              drygt 500 miljoner jag har för mig att det var exakt 512 miljoner
              för att Volvo skulle flytta från kommunen.
            </seg>
            <seg>
              När det blev offentligt blev det ett ramaskri och naturligtvis
              en svår situation för den sittande s-regeringen. Löftena var många,
              men få har infriats. Man startade tillsammans med Volvo Aerotech
              Arbustum, ett investeringsbolag som skulle satsa på nya jobb i
              Arboga. Samtidigt lade man avkastningskravet på insatt kapital
              så högt att inte ett enda arbetstillfälle har skapats i Arboga.
            </seg>
            <seg>
              Förra året, alltså för exakt ett år sedan, lade man ned Arbustum
              på grund av att man hade misslyckats totalt.
            </seg>
            <seg>
              Hur ska då en regering agera? Man kan konstatera att s-regeringen
              hanterade den här frågan tämligen valhänt, helt i avsaknad av
              ansvar, etik och moral. Hur den nuvarande regeringen än agerar
              kan det inte bli sämre. Det kan vi ändå konstatera.
            </seg>
            <seg>
              En regering får ju ärva vissa surdegar, som de krav som Arboga
              har. Nu finns det en möjlighet att uppfylla de krav som den dåvarande
              regeringen lovade. Försvaret ser i dag över sin verksamhet och
              ska centralisera ett förråd till en plats i landet. När försvarsintressen
              och regionalpolitiska intressen sammanfaller anser jag att man
              måste göra en sammanvägning och ta sitt regionalpolitiska ansvar.
            </seg>
            <seg>
              Jag vill skicka med ministern att se över den diskussion som
              nu sker från försvarets sida där man begär in anbud, och använd
              möjligheten att uppfylla de löften som den dåvarande regeringen
              gav till Arboga. Se till att man inte kör ett ensidigt anbudsförfarande
              utan verkligen tar sitt ansvar.
            </seg>
            <seg>
              Det är svårt att hitta de kompletteringsjobb och högkvalificerade
              nischjobb som fanns i Arboga och som finns i Bromma. Om man uppfyller
              det här löftet till Arboga anser jag att man också har fört dem
              som står i kö för åtgärder från regeringens sida ett steg längre
              fram i kön.
            </seg>
          </u>
          <note type="speaker">
            Anf. 27 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-e27f6f2d668e1f8d">
            <seg>
              Herr talman! Jag tycker att det är väldigt allvarligt att 500
              jobb försvinner. Jag har sagt att alla jobb som vi kan ha kvar
              i Sverige ska vi ha kvar här. Vi ska ha ett företagsklimat i världsklass
              så att företagen kan vara här.
            </seg>
            <seg>
              Låt oss konstatera att Volvo har haft förlust i den här verksamheten
              i tio års tid. När Leif Johansson och jag pratades vid beskrev
              han den här verkligheten. Var och en förstår att det inte går
              att år efter år bedriva verksamhet med förlust utan att vidta
              åtgärder. Man har verkligen försökt. Det tycker jag att man ska
              ge Volvo heder för.
            </seg>
            <seg>
              Volvo tänker ta ett ansvar. Många av de anställda har en bra
              kompetens som också kan komma den övriga Volvokoncernen till del.
              Man kan konstatera att vi de här tio åren har haft en socialdemokratisk
              regering. Företagen hyllar inte den socialdemokratiska företagspolitiken.
            </seg>
            <seg>
              Nu ska det bli ändring på det. Då kommer företagen att se helt
              andra möjligheter att starta och växa i Sverige som företagare.
            </seg>
            <seg>
              Vad gör då regeringen?
            </seg>
            <seg>
              Jag har tidigare i interpellationsdebatter beskrivit hela den
              åtgärdskatalog som vi riktar mot företagandet i Sverige. Vi har
              lyssnat på företagen när de har sagt: Vad behöver vi för att jobben
              ska stanna här? Mitt löfte till de anställda är ju att jag ska
              se till att det finns en politik som gör att de kan få chans till
              andra jobb. Om man måste lägga ned den här verksamheten därför
              att den går med förlust måste vi tänka nytt och hitta andra verksamheter.
            </seg>
            <seg>
              Helsingforssregionen är inte i det stycket den mest utsatta regionen.
              Jag tror att det finns mycket stora möjligheter att utveckla nya
              jobb.
            </seg>
            <seg>
              När det gäller rymdverksamheten satsar regeringen ytterligare
              50 miljoner kronor från en ganska hög nivå.
            </seg>
            <seg>
              Vi satsar 575 ytterligare på Vinnova. Vi satsar 900 miljoner
              ytterligare på forskning under denna period.
            </seg>
            <seg>
              Det är klart att det kommer att komma fram nya jobb och nya verksamheter
              som också kräver kvalificerad arbetskraft. Det är dit vi vill
              komma, och det är också det som har varit regeringens politik.
            </seg>
            <seg>
              När det gäller Lars Hjälmereds fråga tror jag att Helsingfors
              har en bra position. Och jag vill att Helsingfors och Mälardalen
              ska ha en stark roll i svensk utveckling. Jag tror att Mälardalen
              är en region som kan vara med och dra när det gäller att utveckla
              Sveriges ekonomi. Här finns många kunskapsintensiva företag, och
              här finns också ett intressant näringsklimat som gör att en del
              företag utifrån kan lockas till denna region.
            </seg>
            <seg>
              Om vi har en kombination av en bra politik när det gäller företagande
              och tillväxt, ett starkt innovationsklimat där vi försöker koppla
              ihop forskning och utveckling, en bra politik som gör att företagen
              vågar och vill anställa mer, men också ser till att stimulera
              enskilda människor att jobba mer, då tror jag att denna region
              kommer att bidra med någonting väldigt viktigt.
            </seg>
            <seg>
              När jag ser på den regionala utvecklingen, varav Helsingforssregionen
              är en region, vill jag ha en ordning där alla är med och bidrar.
              Alla ska vara med och dra. Det är därför som vi också jobbar med
              mer generella åtgärder. Olika regioner har nämligen olika förutsättningar.
              Om vi kan nyttja dessa olika förutsättningar på ett positivt och
              bra sätt kommer hela Sverige att tjäna på det.
            </seg>
            <seg>
              Och det är inte bara Arboga som har drabbats av den förra regeringens
              politik på detta sätt. Det är ett antal orter som nu drabbas av
              försvarsnedläggningar och som känner igen detta. Det handlar om
              stora löften i valtal och på första maj, men när det kommer till
              kritan och man ska förverkliga detta så visar det sig att det
              inte är så mycket bevänt med dessa löften.
            </seg>
            <seg>
              Budskapet till er är: Vi ska göra allt vad vi kan för att få
              tillväxt och utveckling i hela landet. Och låt oss se över det
              som händer på det område som Jörgen Johansson nämnde.
            </seg>
          </u>
          <note type="speaker">
            Anf. 28 ANDERS YGEMAN (s):
          </note>
          <u who="anders_ygeman_6a8412" xml:id="i-0d88d4dd08b071ab">
            <seg>
              Herr talman! Jag kan konstatera att vi har fått en vältalig näringsminister.
              Men det vore klädsamt om något av den vältaligheten också kunde
              komma till uttryck i handling.
            </seg>
            <seg>
              Jag ställde tre frågor i min interpellation och en fråga i mitt
              anförande.
            </seg>
            <seg>
              Vilka kontakter har näringsministern tagit med anledning av Volvo
              Aeros beslut? En fikastund med Leif Johansson verkar vara svaret.
            </seg>
            <seg>
              Vilka kontakter planerar näringsministern med anledning av Volvo
              Aeros beslut? Inga kontakter planerar näringsministern att ta
              med anledning av Volvo Aeros beslut.
            </seg>
            <seg>
              Vilka åtgärder planerar näringsministern att vidta med anledning
              av Volvo Aeros beslut? Det var ett kristallklart svar här också.
              Ingen åtgärd planerar hon att vidta.
            </seg>
            <seg>
              Sedan frågade jag i mitt anförande: Har du pratat med de anställda?
              Har du varit i kontakt med fackklubben? Eller var det fikastunden
              med Leif Johansson som fick vara vägledande? Och svaret är kristallklart.
              Nej, du har inte varit i kontakt med de anställda. 500 personer
              hotas av uppsägning. Det bästa de får är en vink av näringsministern
              i kammaren, men inga åtgärder och inga ytterligare kontakter.
              Svaret kunde inte vara klarare än så.
            </seg>
          </u>
          <note type="speaker">
            Anf. 29 LARS HJÄLMERED (m):
          </note>
          <u who="lars_hjalmered_274051" xml:id="i-2cb0b3c549ea1407">
            <seg>
              Herr talman! Jag kan börja med att konstatera att jag delar mycket
              av den syn som Maud Olofsson har framfört när det gäller Helsingforssregionen.
              Jag är göteborgare, vilket kanske ska påpekas i sammanhanget,
              även om jag engagerar mig i en Helsingforssfråga i detta fall.
              I Göteborg är problematiken snarare den omvända, att vi nästan
              har lite för mycket industriproduktion, om ni missförstår mig
              rätt, och snarare för få andra ben att stå på. Men i Helsingfors
              gäller det omvända. Så detta kan vara en utmaning framåt för aktörer
              i Helsingforssregionen att se hur man kan bygga en större industriproduktion
              i Helsingfors så att man inte är så beroende av en i grund och
              botten bra verksamhet som den i Volvo Aero i Bromma är.
            </seg>
            <seg>
              Jag saknade ett svar i en annan bra dragning. Jag tycker att
              det föreslås många bra satsningar i budgeten inom forskning, högre
              utbildning och liknande.
            </seg>
            <seg>
              Jag kom in på de branschsamtal som tidigare har förts. Det har
              handlat lite mer specifikt om industriproduktion och teknikutveckling.
              Det handlar om ett flertal företag. Det är inte bara Volvo Aero,
              utan vi talar också om Saab, Rymdbolaget och andra. De är mycket
              kunskapsintensiva och har försvarskopplingar. Det finns synergier
              mellan användning av kunskap inom rymdområdet, försvarsområdet
              och det civila området som jag tror har en mycket stor potential
              för att generera arbetstillfällen, exportintäkter etcetera.
            </seg>
            <seg>
              Jag undrar därför: Vilken fortsättning kan vi se inom detta område?
              Vilka kontakter och samtal kan du eller andra tänka er att ta,
              och vilka uttryck skulle de kunna ta?
            </seg>
          </u>
          <note type="speaker">
            Anf. 30 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-49472e7073eb868c">
            <seg>
              Herr talman! Jag delar ministerns syn att det inte bara är Arboga
              som har drabbats hårt av försvarsnedläggningar och liknande. Vad
              som är uppseendeväckande i just Arbogafallet är att staten aktivt
              gick in och betalade ett privat företag för att flytta bort verksamheten
              från kommunen. Det är rätt uppseendeväckande i sig.
            </seg>
            <seg>
              När det gäller en etablering av försvarets förråd som nu diskuteras,
              och där anbudstiden går ut den 8 december för att vara mycket
              tydlig, är det en handfull kommuner som man diskuterar, varav
              alla kommuner utom just Arboga är tillväxtorter. Det är därför
              som jag hävdar att det regionalpolitiska perspektivet borde kunna
              väga tungt i den diskussion som man ska föra inom regeringen i
              denna fråga.
            </seg>
          </u>
          <note type="speaker">
            Anf. 31 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-f413f0d46b752866">
            <seg>
              Herr talman! Jag förstår om Anders Ygeman inte vill lyssna på
              de åtgärder som regeringen har föreslagit. Förklaringen till det
              är naturligtvis att Anders Ygeman inte tycker att dessa åtgärder
              är riktiga.
            </seg>
            <seg>
              Väljarna har sagt att de inte vill ha en socialdemokratisk näringspolitik,
              utan de vill ha alliansens näringspolitik. Det är också det som
              kommer att ge förutsättningar för nya jobb. Jag har räknat upp
              en lång rad åtgärder som kommer att vara till nytta för de 500
              som nu förlorar jobben men också för många andra runtom i Sverige
              som har mist jobben. Och vi ska inte glömma bort att det efter
              tolv års regerande med Socialdemokraterna är över en miljon människor
              som inte går till jobbet varje dag. Och antalet har bara ökat.
              Det är därför som väljarna i detta val sade: Låt oss byta politik
              och få en politik för företagsamhet, tillväxt och innovation.
              Det är det som väljarna har sagt, och det är det som de förväntar
              sig av regeringen.
            </seg>
            <seg>
              Volvo är berett att ta ett stort ansvar. Det är precis det som
              jag har försäkrat mig om. I detta företag finns det otroligt mycket
              kompetens och kunskap. Och Volvo är angeläget om att kunna nyttja
              denna kunskap. Jag känner mig trygg med denna försäkran, i kombination
              med alla de åtgärder som regeringen vidtar för att stödja den
              arbetsmarknad som i dag ska utvecklas.
            </seg>
            <seg>
              När det gäller branschsamtalen kommer vi att utvärdera dessa
              branschåtgärder. I huvudsak tycker vi att det är bra saker. Men
              de kan behöva utvecklas. En del av det kan behöva handla om att
              vi korsvis gör en del kopplingar mellan olika branscher. Det är
              också det som har framkommit när vi har haft diskussioner med
              industrin.
            </seg>
            <seg>
              Det andra som vi kan behöva göra är att se över forskningsinsatserna.
              På vilka områden behöver vi göra det?
            </seg>
            <seg>
              Det tredje som vi kan behöva göra är att ta reda på om det finns
              ytterligare områden där det finns möjligheter.
            </seg>
            <seg>
              Jag brukar nämna ett område som är ett starkt område för svensk
              ekonomi och som kommer, och det är miljöområdet. Jag vet inte
              hur många frågor som jag får på just det området och där Sverige
              skulle kunna spela en avgörande roll när det gäller tillväxten
              och tillkomsten av nya företag och nya jobb. Men denna diskussion
              tillsammans med industrin fortsätter. Och vi har för avsikt att
              stödja detta.
            </seg>
            <seg>
              I detta arbete har vi också lagt ytterligare resurser. Och vi
              ska föra diskussioner om hur dessa satsningar ska göras.
            </seg>
            <seg>
              Jag kan bara konstatera att de företag som jag nu för samtal
              med är otroligt glada över att vi har fått en regering som satsar
              på jobben och som tycker att det är viktigt och som ser att alla
              delar av Sverige måste bidra för att vi ska få en ekonomisk utveckling.
            </seg>
            <seg>
              Jag tror att det är alldeles rätt när det sägs att sårbarheten
              måste minska. Det är därför som vi också måste ha ett så kallat
              diversifierat näringsliv i alla våra regioner, i Helsingforssregionen,
              i Norrlandsregionen, i Västra Götaland och så vidare. Och vi ska
              försöka bidra till att det blir så.
            </seg>
            <seg>
              Jag känner en jättestor sympati för det som Jörgen Johansson
              säger. Och jag förstår också den upprördhet som naturligtvis finns
              i Arboga. Man har nämligen inte skött detta på ett bra sätt. Men
              jag måste också be att få återkomma därför att detta inte är ett
              ansvarsområde som jag har som näringsminister, utan det är ett
              ansvarsområde som ligger på försvarsministern. Men jag tar med
              mig den frågan till diskussion och ser om vi kan återkomma i just
              den frågan.
            </seg>
            <seg>
              Sammanfattningsvis tackar jag för det intresse som finns på näringsområdet.
              Man hade kunnat önska att samma intresse hade funnits före valet
              från alla som har ställt frågor i denna debatt. Då kanske vi hade
              kunnat undvika den utslagning som har skett av svensk arbetskraft
              under så lång tid. Men jag tycker att det är väldigt bra att det
              finns ett uppvaknande intresse för näringslivsfrågor och för att
              vi ska kunna skapa flera jobb i vårt land.
            </seg>
          </u>
          <note type="speaker">
            Anf. 32 ANDERS YGEMAN (s):
          </note>
          <u who="anders_ygeman_6a8412" xml:id="i-616061857bca9cb3">
            <seg>
              Herr talman! Jag förstår att Maud Olofsson hellre pratar om den
              socialdemokratiska politiken än om regeringens brist på politik.
            </seg>
            <seg>
              Maud Olofsson säger att hon känner sig trygg med de åtgärder
              som Volvo har sagt sig vilja vidta. Jag känner mig inte trygg.
              Jag känner mig livrädd.
            </seg>
            <seg>
              500 människor mister jobbet. Några av dem som redan har flyttat
              från Arboga till Helsingfors kan kanske få ett erbjudande om att
              flytta från Helsingfors till Trollhättan en handfull personer,
              kanske ett tiotal personer. 490 andra personer går ut i öppen
              arbetslöshet. Deras kompetens har varit viktig för det här landet
              och skulle kunna vara viktig för landet i en växande bransch.
              Runtom i Europa startas ju sådana här verksamheter upp. Varför
              skulle inte vi inte konkurrera med dem? Varför skulle inte vi
              kunna bidra från staten med kunnande och kompetens för att utveckla
              den här branschen?
            </seg>
            <seg>
              Jag måste säga att jag känner en stor oro över Mauds trygghet.
              I interpellationssvaret saknas åtgärder för att rädda jobben i
              Bromma. 500 jobb försvinner alltså från Helsingforssregionen.
              Risken finns att det här inte är slutet utan snarare början på
              jobbnedläggelser i Helsingfors. Jag beklagar verkligen att näringsministern
              inte har tagit sig tid till att sätta sig in i Volvo Aero och
              att hon inte har tagit kontakt med de anställda eller med den
              löntagarkonsult som finns där. Hade hon det skulle hon ha kunnat
              vara med och bidra till en fungerande flygnäring även i Helsingforssregionen.
            </seg>
          </u>
          <note type="speaker">
            Anf. 33 Näringsminister MAUD OLOFSSON (c):
          </note>
          <u who="maud_olofsson_d26899" xml:id="i-241eb99f856e334e">
            <seg>
              Herr talman! Anders Ygeman säger att det startas upp liknande
              verksamheter runtom i Europa. Ja, det är möjligt. Men den enhet
              som funnits i Bromma har gått med förlust i tio år. Det är klart
              att det en lång tid som Volvo har försökt att få den här verksamheten
              att gå med plus. I det här skedet kan jag förstå varför nedläggningen
              sker.
            </seg>
            <seg>
              Vad Volvo sagt till mig och som gör att jag upplever att de känner
              ett ansvar för de anställda och att de vill anstränga sig är att
              det här gäller en kompetens som kommer att vara till nytta för
              Volvokoncernen och att de kommer att anstränga sig allt de kan
              för att man ska kunna få jobb inom andra verksamheter inom Volvo.
            </seg>
            <seg>
              Sedan gäller det övriga insatser. Ja, jag förstår om Anders Ygeman
              inte tycker om de här insatserna, för hade ni tyckt om dem hade
              ni väl genomfört dem under den förra regeringen.
            </seg>
            <seg>
              Sanningen är den att under den socialdemokratiska regeringens
              tidsperiod, tolv år, har arbetslösheten ökat, ökat, ökat, ökat.
              Utslagningen har ökat, ökat, ökat, ökat. Det har lett till att
              över en miljon människor en vanlig dag inte går till jobbet.
            </seg>
            <seg>
              Vi accepterar inte detta. Man har rätt att få ett jobb. Man har
              rätt att få en lön. Man har rätt att få arbetskamrater. Men då
              måste vi också se till att det vid den rationalisering som sker
              naturligt i en del av företagen samtidigt blir en tillväxt av
              nya företag som kan anställa, som kan växa och som kan bli lika
              framgångsrika som en del av våra storföretag i dag är i Sverige.
              Det är ju det som varit brister under en mycket lång tid som gör
              att så många människor i dag står utanför.
            </seg>
            <seg>
              Jag känner mig otroligt trygg med den politik som vi har föreslagit.
              Jag känner mig otroligt trygg när jag pratar med företagen och
              de säger: Nu tror vi på det här. Nu kommer vi att kunna göra satsningar.
              Nu vågar vi göra investeringar.
            </seg>
            <seg>
              Helsingforssregionen har goda förutsättningar, kanske bättre
              än många andra regioner, att växa och bidra till Sveriges tillväxt.
              Vi i den här regeringen ska göra allt vi kan för att uppmuntra
              Helsingforssregionen att ta ansvar för att utveckla svensk ekonomi
              tillsammans med alla de andra regionerna runtom i Sverige.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2006/07:79 om förebyggande av fallolyckor
          </note>
          <note type="speaker">
            Anf. 34 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-4e7f0297698cc182">
            <seg>
              Herr talman! Ylva Johansson har frågat mig vilka åtgärder jag
              kommer att vidta för att det förebyggande arbete som utförs med
              hjälp av fixartjänster och som erbjuds äldre i syfte att underlätta
              deras vardag och förebygga fallolyckor inte avskaffas när regeringen
              avskaffar plusjobben samt vilka åtgärder jag kommer att vidta
              för att förhindra att tiotusentals pensionärer varje år skadas
              allvarligt i sina bostäder på grund av fallolyckor.
            </seg>
            <seg>
              Jag är överens med Ylva Johansson om att fallolyckor är ett stort
              problem, framför allt för de äldre som drabbas av skador och lidande
              men även för samhället. För den äldre kan skador leda till ökad
              isolering och större beroende av andra och i en förlängning innebära
              att personen tvingas flytta till ett särskilt boende. Även anhöriga
              drabbas då de ofta får ett större ansvar för att hjälpa och stödja
              den äldre. För kommuner och landsting beräknas kostnaderna på
              grund av fallolyckor årligen uppgå till drygt 4,7 miljarder kronor,
              och kostnaderna beräknas öka till närmare 8 miljarder år 2035.
              Om inte trenden bryts kommer vårdkostnaderna för fallolyckor att
              nästan fördubblas för landsting och kommuner inom några decennier.
            </seg>
            <seg>
              Det finns i många, kanske de flesta, av Sveriges kommuner olika
              former av servicetjänster, Fixar-Malte. Dessa tjänster har på
              de flesta håll funnits i flera år och är inte ett resultat av
              plusjobben, som Ylva Johansson vill hävda. Regeringen menar att
              plusjobben främst var ett sätt att frisera siffrorna och dölja
              den reella arbetslösheten. Precis som Ylva Johansson anser även
              jag att servicetjänster är bra för att förebygga olyckor. Eftersom
              dessa tjänster i sig, förutom att de förbättrar livskvaliteten
              för äldre, är kostnadsbesparande för kommunerna och landstingen
              bör man även ha råd att anställa personal till ordinarie arbeten
              och inte utnyttja konstlade och tidsbegränsade åtgärder. Detta
              synsätt är i längden bra såväl för de äldre som för den personal
              som ska utföra uppgifterna.
            </seg>
            <seg>
              Från och med nästa år kommer det även att vara avdragsgillt att
              nyttja så kallade hushållsnära tjänster, vilket kommer att underlätta
              för många att få hjälp med till exempel storstädning eller fönsterputsning
              även om man inte bedöms ha behov enligt socialtjänstlagen. Regeringens
              politik för flera i arbete kommer även att underlätta för företag
              att nyanställa, och i och med jobbavdraget kommer det att bli
              mer lönsamt för den enskilde att arbeta.
            </seg>
            <seg>
              Jag avser alltså inte i nuläget att vidta några särskilda ytterligare
              åtgärder med anledning av plusjobbens avskaffande.
            </seg>
            <seg>
              Det är i första hand kommunerna och landstingen som ska avgöra
              hur de vill arbeta med att förebygga fallolyckor. Både kommuner
              och landsting är ålagda ett ansvar enligt socialtjänstlagen och
              hälso- och sjukvårdslagen för att arbeta med att förebygga ohälsa.
            </seg>
            <seg>
              I budgeten för nästa år har regeringen ökat anslaget för äldreomsorgen
              med ca 1,9 miljarder kronor jämfört med föregående år. Den största
              delen av dessa medel kommer att gå till kommunerna och landstingen
              och kommer bland annat att kunna användas för förebyggande åtgärder,
              till exempel förebyggande hembesök. Det finns omfattande svensk
              och internationell forskning som visar att fall och frakturer
              kan förhindras. Att förebygga fallolyckor på ett effektivt sätt
              kräver både individuella och generella åtgärder. Det är viktigt
              att identifiera individer med hög risk att falla och åtgärder
              riktade både till individen och till hennes eller hans närmiljö.
              Räddningsverket och Socialstyrelsen arbetar med att ta fram en
              handbok, som riktar sig till både pensionärer och personal inom
              vården och omsorgen, om hur man kan förebygga fallolyckor. Den
              ska fungera som ett värdefullt underlag för kommunerna och landstingen
              när de ska utveckla sitt förebyggande arbete.
            </seg>
            <seg>
              Detta är några av alla de åtgärder som pågår eller planeras för
              att i framtiden bättre förebygga fallolyckor.
            </seg>
          </u>
          <note type="speaker">
            Anf. 35 YLVA JOHANSSON (s):
          </note>
          <u who="ylva_johansson_611fd6" xml:id="i-df3a430eb81f4ad6">
            <seg>
              Herr talman! Låt mig först gratulera Maria Larsson till ett viktigt
              och roligt uppdrag som statsråd i Socialdepartementet och också
              tacka för svaret.
            </seg>
            <seg>
              Den kommande helgen är det hög risk för många pensionärer. Det
              är förmodligen den enskilda helg på året då allra flest pensionärer
              kommer att skadas och behöva åka in till våra akutmottagningar
              och, ofta, få vänta där.
            </seg>
            <seg>
              Första advent innebär för många att man ska gå upp på vinden
              eller ned till källaren för att ta fram någon låda som varit undanstoppad
              långt bort eller högt upp. Man ska lyckas med det utan att tappa
              lådan och utan att falla eller halka. Sedan ska man ta fram till
              exempel en köksstol och klättra upp på den för att hänga upp adventsstjärnan.
              Det här sker i alla hem.
            </seg>
            <seg>
              Jag tror inte att vi människor fungerar så att vi vid något visst
              tillfälle bestämmer oss för att vi är för gamla för att själva
              hänga upp adventsstjärnan och väntar till om 14 dagar när dottern
              eller sonen kommer på besök, utan vi försöker. Så fungerar vi.
            </seg>
            <seg>
              Men risken för att falla är väldigt stor. Det är varje år över
              100 000 pensionärer som faller och skadar sig, 40 000 så illa
              att de måste vårdas på sjukhus.
            </seg>
            <seg>
              Precis som Maria Larsson säger leder det till oerhört stort lidande
              för väldigt många, och väldigt många kommer inte tillbaka till
              det liv de levde innan. Efter att man brutit lårbenet eller slagit
              sönder en höftkula kan det vara väldigt svårt, även om det är
              önskvärt, att komma tillbaka till det liv man levde innan. Det
              är stora kostnader för individen i form av lidande och beroende
              men också för samhället.
            </seg>
            <seg>
              Därför är det så viktigt att förebygga dessa fallolyckor. Vi
              vet att vi kan göra det. Samtidigt vet vi att väldigt mycket inte
              görs. Jag måste säga att det är bedrövligt att Maria Larsson i
              sitt svar egentligen inte har något konkret att föreslå om hur
              det här ska åtgärdas.
            </seg>
            <seg>
              Maria Larsson säger i sitt svar att kommuner och landsting är
              skyldiga att arbeta med att förebygga ohälsa. Jo, jag vet, och
              det har de varit länge enligt lag. Men det räcker uppenbarligen
              inte. Det är också så, vilket påpekas i svaret, att det här i
              första hand inte är en kostnadsfråga. Det finns mycket pengar
              både för kommuner och för landsting att spara med ett bättre förebyggande
              arbete. Det är nog inte i första hand där skon klämmer. Ändå blir
              det inte av i tillräcklig omfattning. De fixartjänster som har
              ökat markant sedan vi införde plusjobben har ändå inneburit ett
              viktigt steg att förebygga skador och hjälpa pensionärer med de
              uppgifter som riskerar att leda till fallolyckor. Det är självklart
              inte den enda åtgärden. Nu tas det bort, och någonting annat kommer
              inte i stället.
            </seg>
            <seg>
              Jag vill upprepa min fråga till Maria Larsson: Vad är regeringens
              åtgärder för att faktiskt förhindra att tiotusentals pensionärer
              nu på lördag och söndag och vid kommande många tillfällen faller
              illa, skadar sig så att de tvingas till sjukhusvård och till,
              i väldigt många fall, ett helt annat liv efteråt?
            </seg>
          </u>
          <note type="speaker">
            Anf. 36 BARBRO WESTERHOLM (fp):
          </note>
          <u who="barbro_westerholm_e2f212" xml:id="i-a421e8a2dfc49e05">
            <seg>
              Herr talman! Fallolyckor bland äldre är ett allvarligt problem.
              Därom är vi överens. Men Fixar-Malte löser bara en del av problemet.
              Det finns mycket mer att göra.
            </seg>
            <seg>
              Räddningsverket har tagit itu med frågan på ett föredömligt sätt.
              År 2003 kom man ut med en äldreskadeatlas som visar på hur olika
              distribution det är av fallskadorna över landet och som borde
              tända ett ljus hos kommuner och landsting att analysera varför
              olyckorna är flera i en kommun än i en annan om nu klimat och
              sådant är likartat. Analys och forskning kring dessa data men
              också användande av Socialstyrelsens individbaserade läkemedelsregister,
              där det går att koppla fallskadepatienterna till läkemedelsregistret
              och se om det är läkemedelsbehandling som ligger bakom, är något
              man kan göra. Sedan kan man använda sig av pensionärsorganisationernas
              försäkringsregister för att få information.
            </seg>
            <seg>
              Precis som Ylva Johansson säger kommer snart juletid. Rapporter
              om julgransolyckorna strömmar in till försäkringsbolagen i januari.
              Sedan kommer gardinbytesskador någon gång i april, maj tillsammans
              med fönsterputsskadorna. Sedan kommer vindskivor och takpannor
              och hängrännor som ligger bakom skador. Man kan använda den här
              informationen för att få kunskap om var de här olyckorna inträffar.
            </seg>
            <seg>
              Utredningen Senior 2005 tog allvarligt på den här frågan och
              föreslog därför inrättande av en äldresäkerhetsdelegation på samma
              sätt som finns inom barnsäkerhetsområdet. Ylva Johansson fick
              en fråga om inrättande av en sådan under sin ministertid, men
              jag kan inte se att det hände någonting med det förslaget, som
              jag tror hade varit värdefullt att förverkliga.
            </seg>
            <seg>
              Nu har visserligen Räddningsverket, Socialstyrelsen och pensionärsorganisationerna
              tagit saken i egna händer. Ganska nyligen hade man ett möte om
              hur man kan samarbeta. Pensionärsorganisationerna är beredda att
              föra ut information om vad man ska tänka på i hemmet och dess
              närmiljö för att undvika att skada sig själv. Ändå vore det av
              värde att skapa en sådan delegation därför att mycket av detta
              arbete nu sker rent ideellt, och man behöver lite då och då resurser
              för att komma vidare.
            </seg>
            <seg>
              OECD har ägnat den här frågan ett stort intresse. Fallskador
              är inte bara ett svenskt problem, utan de förekommer lite överallt.
              Här ser man Sverige som något av ett föregångsland. Vi har visat
              de här frågorna större intresse än många andra länder. Jag hoppas
              därför att vi ska komma fram till bra lösningar och kunna visa
              vilka åtgärder som är de mest effektiva både för den enskilde
              och för skattebetalarna.
            </seg>
            <seg>
              Det är några idéer att kanske nappa på här, och kanske får jag
              ett svar i dag eller senare.
            </seg>
          </u>
          <note type="speaker">
            Anf. 37 MARGARETA B KJELLIN (m):
          </note>
          <u who="margareta_kjellin_222b49" xml:id="i-12df38008595746f">
            <seg>
              Herr talman! Ylva Johansson har i en interpellation till statsrådet
              Maria Larsson ställt frågan vilka åtgärder som man ska vidta i
              regeringen för att förebygga fallolyckor. Då funderar jag: Har
              Ylva Johansson inte själv funderat över varför de har ökat under
              de senaste åren när den socialdemokratiska regeringen har haft
              ansvaret för utvecklingen inom äldreomsorgen?
            </seg>
            <seg>
              Jag kan tänka mig flera orsaker till att de har ökat. En är kvarboende
              i hemmet. Alltfler av de gamla lever ensamma hemma och får inte
              plats inom äldreomsorgen. Ändrade avgiftsregler är en annan. När
              man har skilt mellan omsorgstjänster och servicetjänster har många
              äldre upplevt att det har blivit för dyrt att ha servicetjänster.
              Man har nöjt sig med den omsorg man har fått, många gånger, gratis.
            </seg>
            <seg>
              Biståndsbedömningarna har också förändrats utifrån detta och
              visar att får man omsorgen får undersköterskorna inte utföra servicetjänsterna,
              trots att det många gånger ingår i deras utbildning att lära sig
              detta. Jag har till och med undervisat elever hur man gör för
              att byta glödlampor och skruva nya kontakter. Det ingår i utbildningen.
              Men undersköterskorna får inte göra det längre. Det är sådana
              vardagstjänster som vi själva gör.
            </seg>
            <seg>
              Det har blivit alltmer specialiserade tjänster att utföra i hemmet.
              Det får en annan konsekvens, och det är att det är många flera
              personalgrupper som kommer till de gamla. Där får vi brist i kontinuiteten.
              Det är för många yrkesgrupper som kommer, vilket också gör att
              de gamla väljer bort det.
            </seg>
            <seg>
              I den här debatten har jag hört att Ylva Johansson återigen visar
              sin misstro mot kommunerna och deras ansvar. Det händer ingenting
              om regeringen inte trycker på. Jag skulle vilja säga att kommunerna
              har varit väldigt följsamma mot regeringen när det handlat om
              kvarboende i hemmet och vad man ska syssla med för någonting.
            </seg>
            <seg>
              Fixartjänsterna tror jag inte att man använder så länge man tror
              att man själv kan klättra på stolen. Det är först när de gamla
              har kommit in i socialtjänstens register som vi kan nå dessa.
              Det enda som kan hjälpa i det här fallet och som vi har som förslag
              från alliansen är att låta de äldre välja utförare så att de på
              ett bättre sätt kan påverka sin vardag fritt val, hemtjänstcheckar,
              boende efter vårdbehov och allt det som vi gick till val på och
              som vi nu vill sätta i sjön. Men först måste vi städa upp efter
              den gamla regeringen och se till att vi kommer att få ett stopp
              på de fallolyckor som sker på grund av att man har för lite servicetjänster
              i hemtjänsten.
            </seg>
            <seg>
              Jag tror att vi kan använda oss av hushållsnära tjänster för
              att nå de personer som ännu inte har kommit in i socialtjänstens
              register och för att förebygga fallolyckor. Jag anser att regeringen
              har många bra förslag för att vi ska kunna förebygga fallolyckor.
            </seg>
          </u>
          <note type="speaker">
            Anf. 38 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-b14b7144268410bb">
            <seg>
              Herr talman! Det är roligt att så många engagerar sig i denna
              debatt, tycker jag. Ämnet som sådant är oerhört viktigt. Fallskador
              utgör ett stort problem. Det tar vi i regeringen på största allvar.
            </seg>
            <seg>
              Frågan gällde dock speciellt varför plusjobben som har ägnats
              åt Fixar-Malte-tjänster inte kan få fortsätta. Mitt tydliga svar
              var att jag mycket väl tror att den typen av tjänster ska fortsätta
              men med mer varaktiga förhållanden än vad plusjobben utgör, som
              kan vara högst två år. De är mycket tillfälliga och tillkom dessutom
              inför ett val för att dölja den öppna arbetslösheten.
            </seg>
            <seg>
              Men låt mig gå tillbaka till ämnet fallskador därför att detta
              finns det verkligen skäl att diskutera. Här finns en stor förbättringspotential,
              och vi vill försöka medverka till att nedbringa antalet fallskador.
              Här har varit många beskrivningar av vad som kan komma att hända
              den kommande helgen, och kanske också eftertänksamhet inför det
              som kan hända. Låt oss få lite perspektiv på detta. Även om julgardiner
              och adventsstjärnor bidrar till att fallolyckorna ökar, är det
              nog i det hela perspektivet en liten del som Fixar-Malte hade
              kunnat förebygga därvidlag.
            </seg>
            <seg>
              40 % av höftfrakturerna inträffar i äldreboenden. 78 % av höftfrakturerna
              inträffar på sjukhus, där det inte finns någon Fixar-Malte i närheten,
              trots att det finns personal.
            </seg>
            <seg>
              När det gäller skadorna i hemmet är det många som i likhet med
              min pappa halkar i duschen, och det är många som faller på en
              mattkant, som min mamma gjorde och fick en höftfraktur dessa klassiska
              olyckor. Jag tror inte att Fixar-Malte hade kunnat fixa det. Isfläckar
              utomhus och sladdar på golven är den problematik som till stor
              del orsakar fallolyckorna i hemmet.
            </seg>
            <seg>
              Vad är då regeringens svar på detta? Fortsatt är det kommunerna
              och landstingen som har huvudansvaret, men vi vill på alla sätt
              vi kan bidra till att förbättra kommunernas möjlighet. Det gör
              vi genom den stora äldresatsningen under kommande år på 1,9 miljarder.
              Här kommer vi att duka upp ett smörgåsbord, för precis som Barbro
              Westerholm beskrev det ser situationen olika ut i olika kommuner.
              Men det är ett antal saker som man kan arbeta med för att förebygga
              fallolyckor.
            </seg>
            <seg>
              Flera läkemedelsgenomgångar skulle leda till att färre äldre
              personer känner yrsel och ramlar av den anledningen. Dessa genomgångar
              erbjuder vi inom ramen för de 1,9 miljarderna ute i de kommuner
              där så inte sker i dag. Vi vet att flera förebyggande hembesök
              har varit framgångsrikt där man har testat det. Låt mig berätta
              om Nordmalings kommun där alla över 75 år fick hembesök av två
              personer, en som var socialt inriktad och en som var medicinskt
              utbildad. Jag tycker att det är så fantastiskt att läsa hur de
              äldre själva berättar hur de upplevde sin situation efter de förebyggande
              hembesöken. De säger att de upplever sin hälsa som lite bättre
              efter hembesöken. De tycker att de har blivit lite snabbare, att
              de har lite mindre ont, att de rör på sig mer och att de sover
              bättre. De akuta läkarbesöken är bara hälften så vanliga som i
              en kontrollgrupp. De känner sig sedda, uppmärksammade och har
              fått en större känsla av trygghet. Men när försöket avbröts återgick
              det till hur det hade varit innan. Det är alltså viktigt att ha
              permanenta verksamheter. Och det är precis det som vi vill få
              i gång med 1,9-miljarderssatsningen, där möjligheten till förebyggande
              hembesök är en del som kommunerna kan välja.
            </seg>
          </u>
          <note type="speaker">
            Anf. 39 YLVA JOHANSSON (s):
          </note>
          <u who="ylva_johansson_611fd6" xml:id="i-010647c47938c474">
            <seg>
              Herr talman! Satsningen på 1,9 miljarder, Maria Larsson, innehåller
              i huvudsak det som den tidigare regeringen presenterade i den
              nationella utvecklingsplanen för vård och omsorg om äldre. Jag
              stöder naturligtvis den satsningen. Precis som vi sade behövs
              det pengar just för uppsökande hembesök, för det förebyggande
              arbetet. Det ska ske regelbundna läkemedelsgenomgångar för alla
              de äldre som har alldeles för många eller för dåligt genomgångna
              läkemedel och så vidare. På de här punkterna är vi överens.
            </seg>
            <seg>
              Men den borgerliga regeringen tar också bort några av de åtgärder
              som vi införde, som plusjobben. Det är säkert inte den enda åtgärden,
              men det är en av de få åtgärder som faktiskt fungerar i hemmen.
              En fixarperson som kommer hem går ofta igenom och tittar på mattkanter,
              sladdar och annat för att se om det går att förebygga olyckor.
              Man kan naturligtvis anställa de här personerna utan att det finns
              plusjobb, men jag befarar att när nu plusjobben avskaffas kommer
              det att bli färre sådana personer ute i kommunerna. Min fråga
              var: Tänker regeringen göra något för att kompensera detta, för
              att se till att detta blir av?
            </seg>
            <seg>
              Jag blir lite orolig när jag hör Maria Larsson säga i svaret
              att pengarna till förebyggande arbete bland annat kan användas
              till förebyggande åtgärder. Tänker regeringen öronmärka några
              resurser för det förebyggande arbetet? Vad tänker det ansvariga
              statsrådet göra för att se till att alla kommuner verkligen tar
              det förebyggande arbetet på allvar? Det är många människors lidande
              som kan undvikas.
            </seg>
            <seg>
              Naturligtvis sker inte alla skador i hemmen. Nu frågade jag specifikt
              om dem, men det sker också många skador på äldreboendena. Det
              var i Svenska Dagbladet i dag en rapport från Svenskt Näringsliv
              i Helsingfors, som hade undersökt fallskadorna i äldreboenden
              i kommunerna i Helsingforss län. Det var anmärkningsvärt stora
              skillnader, så stora skillnader att man kan gissa att kommunerna
              själva inte har koll på vilka skador som faktiskt sker i hemmen.
              Det visar att kommunerna i dag inte prioriterar de här frågorna.
              Jag tror säkert att kommunerna många gånger har kapacitet att
              göra det, men de har hittills inte gjort det tillräckligt mycket.
              Då kvarstår min fråga: Vilka är regeringens åtgärder för att se
              till att det blir på det sättet?
            </seg>
            <seg>
              Jag vill också kommentera några andra inlägg. Som jag sade när
              jag hade ansvaret som minister tycker jag att förslaget om en
              äldresäkerhetsdelegation är ett intressant förslag. Jag är inte
              säker på att det är det bästa sättet, men det är ett möjligt sätt
              att prioritera de här frågorna. Detta tycker jag att man ska ta
              under övervägande.
            </seg>
            <seg>
              Jag vill säga till Margareta B Kjellin att det inte är så att
              den socialdemokratiska regeringen någon gång har förespråkat en
              snålare bedömning när det gäller att erbjuda plats i särskilda
              boenden. Ändå har en sådan bedömning och förändring skett ute
              i kommunerna utan stöd i lagstiftning eller centrala regelverk.
              Av detta måste man dra slutsatsen att det inte räcker med fromma
              förhoppningar från en regering om hur pengar ska användas eller
              att tala om vilken utveckling man vill se, utan det krävs nog
              lite mer handlingskraft i de åtgärder som man vidtar för att verkligen
              få den önskade utvecklingen ute i kommunerna.
            </seg>
            <seg>
              Min fråga till Maria Larsson kvarstår: Vilka är de konkreta nya
              åtgärder som regeringen tänker vidta för att säkerställa att fixartjänster
              verkligen blir av ute i kommunerna, så att man verkligen kan genomföra
              förebyggande och uppsökande verksamhet i hemmen? På vilket sätt
              tänker regeringen se till att alla kommuner verkligen prioriterar
              det förebyggande arbetet bland äldre?
            </seg>
          </u>
          <note type="speaker">
            Anf. 40 BARBRO WESTERHOLM (fp):
          </note>
          <u who="barbro_westerholm_e2f212" xml:id="i-e611ff7485890eeb">
            <seg>
              Herr talman! Ansvaret för att förebygga fallskador ligger framför
              allt hos kommuner och landsting, men de behöver kunskaper om vad
              som är effektivt och inte minst kostnadseffektivt i våra dagar.
              Det är därför som jag tycker att idén om en äldresäkerhetsdelegation,
              som fanns i Senior 2005, är en möjlighet. Och Ylva Johansson säger
              inte nej till den. Ni övervägde att det kunde vara den instansen
              som ska samla kunskapen från olika håll och se till att den sprids,
              inte bara till kommuner och landsting utan också till pensionärsorganisationerna
              och till pensionärsgruppen som sådan.
            </seg>
            <seg>
              Det är en stor utmaning jag har fått att vara ordförande för
              Seniorboendedelegationen. Det är klart att i arbetet om äldres
              boende i framtiden kommer också boendemiljöfrågor, såsom en riskfri
              bostad, att ingå. Så, Ylva Johansson, du kan vara säker på att
              vi som sitter på allianssidan gör vad vi kan för att äldre människor
              inte ska råka illa ut. Jag kan tillägga att det som är bra för
              äldre också är bra för andra generationer och inte minst för barnfamiljer.
            </seg>
          </u>
          <note type="speaker">
            Anf. 41 MARGARETA B KJELLIN (m):
          </note>
          <u who="margareta_kjellin_222b49" xml:id="i-d8f09231f24ef659">
            <seg>
              Herr talman! Jag tycker att det är spännande att höra Ylva Johansson
              säga att plusjobben är det som skulle skydda gamla från fallskador.
              Är det en person som stått utanför arbetsmarknaden, som får ett
              jobb och som inte är berättigad till a-kassa, som ska ha ansvaret
              för att gamla inte faller? Det tycker jag låter märkligt. Ansvaret
              ligger på kommunerna och landstingen i de fall där personerna
              är registrerade för vård inom socialtjänsten. I övriga fall är
              det väldigt svårt för regering, kommun eller landsting att göra
              någonting för att förebygga fallolyckor mer än information, upplysning
              och annat sådant.
            </seg>
            <seg>
              Ylva Johansson verkar tro att kommunalpolitiker och tjänstemän
              tycker att det är helt okej att gamla ramlar om de inte får order
              från regeringen att de inte ska ramla. Det känns väldigt förvånande.
              Kvarboende i hemmet har lett till att man blivit i allt sämre
              skick när man kommer in på ett äldreboende. Det har påverkat fallolyckor
              i hemmet, men det påverkar också fallolyckor på äldreboendet.
              De är i så dåligt skick när de kommer dit att de inte lär sig
              att hitta rätt. De går fel, och det är lätt att snubbla.
            </seg>
            <seg>
              En stor del av de besparingar som har ägt rum i kommunerna beror
              på den ekonomiska politik som den förra regeringen har fört. Det
              har känts otryggt och osäkert, och man har gjort väldigt stora
              besparingar, framför allt i äldreomsorgen. Jag som har varit verksam
              i kommunpolitiken har jämfört detta och sett hur kostnaden per
              äldre som vårdas har sjunkit under åren. Alla socialdemokratiska
              kommunalråd i röda Gävleborg har slagit sig för bröstet och sagt:
              Vad bra vi är!
            </seg>
            <seg>
              Jag tror att vi kan komma åt detta med hushållsnära tjänster.
              Låt dessutom den personal som arbetar runt de gamla hjälpa dem
              till rätta. Ta inte in en ny personalkategori.
            </seg>
          </u>
          <note type="speaker">
            Anf. 42 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-97ad750aa07c03fb">
            <seg>
              Herr talman! Det här är en mycket intressant diskussion. Jag
              kan uppleva att det famlas en del här i talarstolen från många
              håll. Vi säger allihop att det ser olika ut i landet. Vilken kunskap
              har vi? Hur långt räcker vår kunskap? Barbro var inne på det när
              hon talade om vikten av en äldresäkerhetsdelegation. Jag lovar
              att ta med mig och fundera på det förslaget.
            </seg>
            <seg>
              Men den stora försummelsen som är orsak till vår okunskap i dag
              är att den socialdemokratiska regeringen inte har brytt sig om
              att följa upp och utvärdera vad som sker på kommunal nivå. Vi
              har en aning om att det ser väldigt olika ut, men riktigt hur
              det ser ut har vi inte kunskap om. Jag skulle vilja säga att det
              är den allra största försummelsen. Den kunskapsbristen har uppstått
              därför att den tidigare regeringen inte har förstått och förmått
              att sätta upp ett system för kvalitetsuppföljning och kvalitetsjämförelse
              mellan olika kommuners sätt att arbeta med det här. Hade vi haft
              ett sådant system på plats hade vi varit i ett helt annat skede
              i dag och kunnat tala med mycket större kunskap.
            </seg>
            <seg>
              Jag tänker försöka bidra till att så fort som möjligt rätta till
              detta. Det är en av mina absoluta målsättningar, men det är ett
              försummelsearbete som man inte rättar till bara på ett års tid.
              Jag tycker att detta är en väldigt viktig ingrediens för att komma
              någonvart både när det gäller kunskapsuppbyggnad och för att kunna
              sätta in rätt metoder, de som är mest effektiva.
            </seg>
            <seg>
              Av en del försök har vi sett att de förebyggande hembesöken fungerar
              bra. Vi har egentligen ingenting som säger att Fixar-Maltes preventiva
              funktion skulle vara oerhört framgångsrik. Vi kan ana att de gör
              nytta, men vi har egentligen inga belägg för det. Men när det
              gäller fallolyckor har vi flera dokumenterade kommuner där vi
              kan se att det har varit framgångsrikt. Det är därför vi har detta
              som en del i vår satsning, men vi har stor respekt för att läget
              är olika i olika kommuner. Vi har respekt för att kommunpolitikerna
              vet var de pengarna, de 1,9 miljarder kronor, som är mer än vad
              den förra regeringen hade avsett att satsa, ska användas på bästa
              sätt.
            </seg>
            <seg>
              Dessutom har vi hushållsnära tjänster, som någon pratade om här
              tidigare. Vi vill att hemtjänsten ska kunna användas på ett mer
              flexibelt sätt. Den har blivit alltmer fyrkantig och alltmer rutmönstrad
              och har inte längre brukarperspektivet. När hemtjänsten ändå kommer
              kan man be dem sätta upp adventsstjärnan. Det är fullständigt
              naturligt. Då ska inte hemtjänsten säga att det inte ingår i deras
              arbetsbeskrivning. Den flexibiliteten för brukaren måste vi bygga
              in i systemet.
            </seg>
            <seg>
              En av de allra viktigaste åtgärderna, som varit fullständigt
              försummad under tolv år, är att få till ett kvalitetsjämförelsesystem
              och en kvalitetsuppföljning för att se vad som händer i de olika
              kommunerna. Det ämnar vi påbörja. Vi ämnar försöka komma upp i
              en bra nivå så fort det bara går.
            </seg>
          </u>
          <note type="speaker">
            Anf. 43 YLVA JOHANSSON (s):
          </note>
          <u who="ylva_johansson_611fd6" xml:id="i-b8ea75a4b1dd76cd">
            <seg>
              Herr talman! Det är lite märkligt när Maria Larsson, som nu har
              regeringsansvaret för de här frågorna, hänvisar till att hon ska
              göra de saker som den socialdemokratiska regeringen redan satt
              i gång. I våras fattade vi beslut om att förändra statistikbasen
              inom äldreomsorgen så att vi också kan följa den individuellt
              för att just skapa förutsättningar för en bättre uppföljning.
              Vi gav i uppdrag till Socialstyrelsen att göra öppna kvalitetsindikatorer
              och skapa förutsättningar för öppna kvalitetsregister inom äldreomsorgen.
              Vi antog en lagstiftning som började gälla i somras om ökad flexibilitet
              inom hemtjänsten också för de tjänster som inte är behovsbedömda.
              De här åtgärderna är ju redan vidtagna. Och även om vi inte har
              sett resultaten av alla dem, är de ju redan beslutade av den tidigare
              regeringen. Vi avsatte också pengar, bland annat för det förebyggande
              arbetet ute i kommunerna. Skillnaden var att vi ville ha öronmärkta
              pengar till detta för att säkerställa att det verkligen blir en
              förändring i prioriteringarna ute i kommunerna.
            </seg>
            <seg>
              Nu är det här mitt sista inlägg. Jag delar uppfattningen att
              vi behöver mycket mer kunskap. Det var därför den tidigare regeringen
              vidtog de här åtgärderna som är viktiga. Jag är glad att Maria
              Larsson tänker fullfölja dem. Men vi vet redan i dag att fallolyckorna
              ökar, och de prognostiseras att öka mer än vad antalet äldre ökar.
              Detta är mycket allvarligt. Bara mot den bakgrunden måste man
              vara beredd att vidta åtgärder. Det är säkert så att det inte
              bara behövs en åtgärd utan flera olika åtgärder. Jag skulle vilja
              vädja till Maria Larsson att lyssna på de förslag som har kommit
              i den här debatten och se till att på olika sätt styra att de
              verkligen används i kommunerna på ett sätt som förebygger fallolyckor.
              Det räcker inte med den lagstiftning som finns. Den leder inte
              till att man prioriterar de här frågorna tillräckligt.
            </seg>
            <seg>
              Ha också ett samarbete med din kollega i Socialdepartementet,
              socialministern, om prioriteringar inom sjukvården! De äldre som
              skadas i fallolyckor skriker inte högst i vården. Många tror att
              det är oundvikligt att man kommer att bryta lårbenshalsen när
              man blir äldre, men vi vet via forskning att det går att förebygga.
              Vi kan skjuta upp det fallet väldigt många år med ett bra förebyggande
              arbete.
            </seg>
          </u>
          <note type="speaker">
            Anf. 44 Statsrådet MARIA LARSSON (kd):
          </note>
          <u who="maria_larsson_f0b7f8" xml:id="i-f6ea5b9fe50ea0be" next="cont">
            <seg>
              Herr talman! Tack för alla värdefulla synpunkter som jag självfallet
              tar med mig. Det är bra med konstruktiva debatter där många deltar
              och lämnar sina bidrag för vidare bearbetning. Självfallet är
              det så. Jag vill verkligen vara lyssnande och ta till vara det
              ni tycker.
            </seg>
            <seg>
              Jag måste dock säga att om Ylva Johanssons förslag hade fått
              fortsätta ligga fast som de låg när hon lämnade departementet
              hade vi med snigelhastighet möjligtvis kommit en centimeter framåt
              när det gäller kvalitetsjämförelser. Tyvärr behöver det snabbas
              upp betydligt om vi ska få något resultat inom överskådlig tid.
              Där tycker jag att det är väldigt angeläget att jobba. Jag tror
              att det kommer att ge oss väldigt mycket kunskap om fallolyckor,
              om äldres villkor över huvud taget och om hur vi kan medverka
              till att bygga hälsa långt upp i ålderdomen och att vi, när sjukdom
              kommer, också ser vikten och värdet av att rehabilitera tillbaka
              till hälsa och så mycket livsinnehåll som möjligt under de omständigheter
              som råder.
            </seg>
            <seg>
              Här finns det väldigt stora utmaningar. Kunskap behövs i större
              grad, men det behövs också ekonomiska satsningar. Det är därför
              som vi gör den här stora satsningen nu. Vi börjar också bygga
              upp äldrebostäder. 18 000 platser har lagts ned sedan 2001, många
              av dem också under Ylva Johanssons tid. Vår ambition är väldigt
              tydlig när det gäller äldreområdet. Vi kommer att försöka restaurera
              äldreomsorgen och motverka den nedrustning som har skett under
              ett flertal år.
            </seg>
            <seg>
              Jag är glad att Ylva Johansson har gett sitt bifall och stöd
              till de insatser som vi har pratat om i dag. Jag får säkert anledning
              att återkomma till kammaren flera gånger. Uppgiften för regeringen
              är att öka tryggheten hos de äldre inför åldrandet. Vi ska öka
              valmöjligheten när det gäller om man ska bo kvar hemma eller flytta
              till ett boende om man känner sig otrygg. Vi ska öka tilliten
              till systemen och ge ökade valmöjligheter till äldre. Det ser
              vi som vår primära uppgift, och det är på den vägen vi arbetar.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Anmälan om inkomna uppteckningar från EU-nämndssammanträden
          </note>
          <note>
            Talmannen anmälde att uppteckningar från följande EU-nämndssammanträden
            inkommit:
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            Kammaren biföll talmannens förslag att motioner fick väckas på
            dessa skrivelser.
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 24 november
          </note>
          <u who="maria_larsson_f0b7f8" prev="cont">
            <seg>
              Luciano Astudillo
            </seg>
            <seg>
              Luciano Astudillo
            </seg>
            <seg>
              Luciano Astudillo
            </seg>
            <seg>
              Holger Gustafsson
            </seg>
          </u>
          <note>
            Gunilla Wahlén
          </note>
          <note>
            Allan Widman
          </note>
          <note>
            Helene Petersson
          </note>
          <note>
            Eva Olofsson
          </note>
          <note>
            Sven Bergström
          </note>
          <note>
            Ulrica Messing
          </note>
          <note>
            Yvonne Andersson
          </note>
          <note>
            Thomas Bodström
          </note>
          <note>
            Anders Karlsson
          </note>
          <note>
            Ibrahim Baylan
          </note>
          <note>
            den 27 november
          </note>
          <note>
            Michael Hagberg
          </note>
          <note>
            Carina Adolfsson Elgestam
          </note>
          <note>
            Siw Wittgren-Ahl
          </note>
          <note>
            den 28 november
          </note>
          <note>
            Sven-Erik Österberg
          </note>
          <note>
            Jan Lindholm
          </note>
          <note>
            Bosse Ringholm
          </note>
          <note>
            Egon Frid
          </note>
          <note>
            Interpellationerna 8992 redovisas i bilaga som fogats till riksdagens
            snabbprotokoll tisdagen den 28 november.
          </note>
          <note>
            Interpellationerna 93106 redovisas i bilaga som fogats till riksdagens
            snabbprotokoll tisdagen den 5 december.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 24 november
          </note>
          <note>
            Birgitta Ohlsson
          </note>
          <note>
            Jan Ericson
          </note>
          <note>
            Jan R Andersson
          </note>
          <note>
            Jan R Andersson
          </note>
          <note>
            Gustav Blix
          </note>
          <note>
            Gustav Blix
          </note>
          <note>
            Carina Adolfsson Elgestam
          </note>
          <note>
            Marietta de Pourbaix-Lundin
          </note>
          <note>
            Lennart Axelsson
          </note>
          <note>
            Louise Malmström
          </note>
          <note>
            Birgitta Sellén
          </note>
          <note>
            Rosita Runegrund
          </note>
          <note>
            den 28 november
          </note>
          <note>
            Sinikka Bohlin
          </note>
          <note>
            Josefin Brink
          </note>
          <note>
            Josefin Brink
          </note>
          <note>
            Josefin Brink
          </note>
          <note>
            Josefin Brink
          </note>
          <note>
            Josefin Brink
          </note>
          <note>
            Hans Linde
          </note>
          <note>
            Josefin Brink
          </note>
          <note>
            Frågorna 214222 redovisas i bilaga som fogats till riksdagens
            snabbprotokoll tisdagen den 28 november.
          </note>
          <note>
            Frågorna 223234 redovisas i bilaga som fogats till riksdagens
            snabbprotokoll tisdagen den 5 december.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 23 november
          </note>
          <note>
            Kalle Larsson
          </note>
          <note>
            Kalle Larsson
          </note>
          <note>
            Kalle Larsson
          </note>
          <note>
            Kalle Larsson
          </note>
          <note>
            Kalle Larsson
          </note>
          <note>
            den 27 november
          </note>
          <note>
            Annelie Enochson
          </note>
          <note>
            Annelie Enochson
          </note>
          <note>
            Annelie Enochson
          </note>
          <note>
            den 28 november
          </note>
          <note>
            Marina Pettersson
          </note>
          <note>
            Svar som inkommit den 23 november redovisas i bilaga som fogats
            till riksdagens snabbprotokoll tisdagen den 28 november.
          </note>
          <note>
            Svar som inkommit den 27 och 28 november redovisas i bilaga som
            fogats till riksdagens snabbprotokoll tisdagen den 5 december.
          </note>
          <note>
            15 § Kammaren åtskildes kl. 15.40.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
