<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--83</head>
          <docDate when="2006-03-28">2006-03-28</docDate>
        </div>
      </front>
      <body>
        <div>
          <note xml:id="i-4577bcaa9e1f0981-0">
            ﻿
          </note>
          <note xml:id="i-d1bd57269fa89f5e-0">
            Riksdagens protokoll
          </note>
          <note xml:id="i-5ea36d5dce0125ca-0">
            2006/07:83
          </note>
          <note type="date" xml:id="i-28aaf2e1e1a07d42-0">
            Onsdagen den 28 mars
          </note>
          <note xml:id="i-dabdb8740395796b-0">
            Kl. 09:00 - 20:15
          </note>
          <note xml:id="i-ede4230cf6d43855-0">
            1 § Justering av protokoll
          </note>
          <note xml:id="i-43e652606606ed50-0">
            Justerades protokollet för den 22 mars.
          </note>
          <note xml:id="i-47cfc561aed14f13-0">
            2 § Meddelande om ändring i kammarens sammanträdesplan
          </note>
          <note xml:id="i-d60efb8ee8b0019d-0">
            Förste vice talmannen meddelade att torsdagen den 29 mars skulle
            votering äga rum efter debattens slut, dock senast kl. 17.00.
          </note>
          <note xml:id="i-26082702911d00aa-0">
            Voteringen kl. 12.00 skulle äga rum enligt tidigare planering.
          </note>
          <note xml:id="i-22408772c0c85101-0">
            3 § Anmälan om fördröjda svar på interpellationer
          </note>
          <note xml:id="i-8348c777d187b4b0-0">
            Till riksdagen hade inkommit följande skrivelser:
          </note>
          <note xml:id="i-ad0e53cf9ce74d15-0">
            Interpellation 2006/07:413
          </note>
          <note xml:id="i-004323e3448cb838-0">
            Interpellation 2006/07:413 Merkostnadsersättningen för plusjobb
          </note>
          <note xml:id="i-b0254a0035d14cb9-0">
            Interpellationen kommer att besvaras tisdagen den 10 april 2007.
          </note>
          <note xml:id="i-650f942b41b10f8d-0">
            Skälet till dröjsmålet är tjänsteresor.
          </note>
          <note xml:id="i-b892e90b038c32dc-0">
            Catharina Nordlander
          </note>
          <note xml:id="i-e5c8b550a3c52a33-0">
            Interpellation 2006/07:423
          </note>
          <note xml:id="i-f88ea393b389f6a8-0">
            Interpellation 2006/07:423 Skolan under den borgerliga regeringens
            tid
          </note>
          <note xml:id="i-a639ab7610c4b4ac-0">
            Interpellationen kommer att besvaras tisdagen den 17 april 2007.
          </note>
          <note xml:id="i-f65ff8eac8b76009-0">
            Skälet till dröjsmålet är att jag befinner mig utomlands.
          </note>
          <note xml:id="i-bcd4f4dd460a89db-0">
            Jan Björklund
          </note>
          <note xml:id="i-2d86d88b12b76f0e-0">
            Interpellation 2006/07:429
          </note>
          <note xml:id="i-2d8f6b7611ffe432-0">
            Interpellation 2006/07:429 Mer resurser till Samhall
          </note>
          <note xml:id="i-3046103694380822-0">
            Interpellationen kommer att besvaras fredagen den 20 april 2007.
          </note>
          <note xml:id="i-650f942b41b10f8d-1">
            Skälet till dröjsmålet är tjänsteresor.
          </note>
          <note xml:id="i-255f16992d3b4211-0">
            Karin Renman
          </note>
          <note xml:id="i-90f533d36ad24d97-0">
            Interpellation 2006/07:433
          </note>
          <note xml:id="i-0f2b22be7a675761-0">
            Interpellation 2006/07:433 Klassmorfar
          </note>
          <note xml:id="i-3046103694380822-1">
            Interpellationen kommer att besvaras fredagen den 20 april 2007.
          </note>
          <note xml:id="i-650f942b41b10f8d-2">
            Skälet till dröjsmålet är tjänsteresor.
          </note>
          <note xml:id="i-255f16992d3b4211-1">
            Karin Renman
          </note>
          <note xml:id="i-8ce5ece539afa031-0">
            Interpellation 2006/07:435
          </note>
          <note xml:id="i-0ec9ebde461cb7e9-0">
            Interpellation 2006/07:435 Föräldraledighet och lägre a-kassa
          </note>
          <note xml:id="i-3046103694380822-2">
            Interpellationen kommer att besvaras fredagen den 20 april 2007.
          </note>
          <note xml:id="i-650f942b41b10f8d-3">
            Skälet till dröjsmålet är tjänsteresor.
          </note>
          <note xml:id="i-255f16992d3b4211-2">
            Karin Renman
          </note>
          <note xml:id="i-ae8adbdd8a33eb64-0">
            4 § Hänvisning av ärenden till utskott
          </note>
          <note xml:id="i-58e758ecb5bf6f9f-0">
            Föredrogs och hänvisades
          </note>
          <note xml:id="i-a832a604c0ad9fd6-0">
            5 § Förnyad bordläggning
          </note>
          <note xml:id="i-dfdc7ee5f4662f4e-0">
            Föredrogs och bordlades åter
          </note>
          <note xml:id="i-9f285aa2e83db3c0-0">
            6 § Den svenska Kosovostyrkans deltagande i den EU-ledda insatsen
            i Bosnien och Hercegovina
          </note>
          <note xml:id="i-0275a68c5149408c-0">
            Föredrogs
          </note>
          <note type="speaker" xml:id="i-f2d45b31ecaaebe2-0">
            Anf. 1 CARINA HÄGG (s):
          </note>
          <u who="carina_hagg_cdfd56" xml:id="i-27cb10556e1e0153-0">
            <seg xml:id="i-52eae777041e34be-0">
              Herr talman! Det är viktigt att i dag få säga några ord i samband
              med svenska Kosovostyrkans deltagande i den EU-ledda insatsen
              i Bosnien och Hercegovina.
            </seg>
            <seg xml:id="i-68d8073ec6ad2cb6-0">
              Min kollega, Kerstin Engle, kommer att tala mer övergripande
              utifrån utskottets ställningstagande kring betänkandet, som jag
              självfallet också står bakom.
            </seg>
            <seg xml:id="i-4d57046d532d7d6e-0">
              I dag på morgonen såg jag en rubrik i TT: Sexköpare fast i kopplerihärva.
              Det är en kopplerihärva som man tror är en del av människohandeln,
              och det är en ganska stor härva för att vara i Sverige.
            </seg>
            <seg xml:id="i-c155cb808ee7046c-0">
              Men vi vet att detta är frågor som inte bara berör Sverige utan
              hela världen. Jag vet att det ska genomföras en global kampanj
              mot trafficking. Den inleddes i London den 27 denna månad.
            </seg>
            <seg xml:id="i-6dfaf2cb92ec31f8-0">
              Detta är en fråga som uppmärksammas på olika sätt och vi har
              inte minst kommit i kontakt med den i samband med de insatser
              och det samarbete som vi har på Balkan. Själv hade jag möjlighet
              att besöka regionen, och jag vet att det finns ett bra regelverk
              för den svenska militären. Alla har inte samma regelverk. Alla
              reser inte heller ut under militär flagg och omfattas kanske därför
              inte av några regler. Det är ett problem. När vi reser ut ska
              vi bidra till att skapa säkerhet, bygga rättssäkra miljöer och
              se till att det inte finns problematisk verksamhet som spiller
              över på andra länder. I arbetet med lagar och brottsbekämpning
              skulle en konvention vara värdefull.
            </seg>
            <seg xml:id="i-05eb9792c2afbbe0-0">
              Jag hade också nyligen möjlighet att företräda riksdagen under
              en session om kvinnokonventionen i FN och ha ett seminarium som
              handlade just om människohandel. Huvudtemat var hur vi får en
              konvention på plats så att vi får det redskap som behövs för att
              kunna bidra till att ytterligare stärka säkerheten, inte minst
              för kvinnor och barn i Bosnien och Hercegovina eller, som vi ibland
              talar om, i Kosovo.
            </seg>
            <seg xml:id="i-ba4474ec478e0597-0">
              Sverige har varit pådrivande i arbetet med att ta fram en konvention
              för Europarådets medlemsländer. Den är nu öppen även för länder
              utanför Europarådets område och EU kan ansluta sig till konventionen.
            </seg>
            <seg xml:id="i-4f6ca4170afe0162-0">
              Just i år pågår Europarådets kampanj mot våld i nära relationer.
              Vi vet att även sexuellt våld är våld i nära relationer. Det har
              i sin tur kopplingar till människohandel. Arbetet med att driva
              på för en konvention går även i vissa delar hand i hand med den
              kampanj som pågår i Europa och också i vårt land.
            </seg>
            <seg xml:id="i-4092edc14291a6ea-0">
              Vi vet att våld i nära relationer finns såväl i Bosnien och Hercegovina
              som i Sverige. Kvinnors rättigheter måste vi säkra tillsammans.
              Kvinnor säljs över gränserna och är det mer instabilt i ett område
              så kan den delen av Europa bli en tillflyktsort för dem som bedriver
              denna grova form av kriminalitet som kallas slavhandel och människohandel.
            </seg>
            <seg xml:id="i-699078cca8add182-0">
              Sverige undertecknade Europarådets konvention angående människohandel,
              Council of Europe Convention Against Trafficking in Human Beings,
              när konventionen öppnades för undertecknande. Det är i dag många
              fler länder än vårt, 35 stycken, som har undertecknat konventionen.
              Under förra sessionsveckan i Strasbourg var det fyra länder som
              hade ratificerat konventionen, men på hemsidan ser jag att det
              nu är sex länder. Det är Moldavien, Rumänien, Österrike, Albanien,
              Georgien och Slovakien. Det har visat vägen genom att ratificera
              konventionen. Men det krävs tio länder för att konventionen ska
              träda i kraft.
            </seg>
            <seg xml:id="i-38a22d2f775033ca-0">
              Den dåvarande regeringen beslutade att ge en utredare i uppdrag
              att utvärdera tillämpningen av skyddet mot människobrott och övriga
              förändringar i syfte att förstärka skyddet för denna grupp. Utredaren
              fick också i uppdrag att analysera frågan om svenskt tillträde
              till Europarådets konvention samt vilka lagändringar som i förekommande
              fall skulle behövas. Utredaren skulle också ge förslag på sådana
              lagändringar. Uppdraget skulle redovisas den 30 juni i år. Ratificeringsarbetet
              i Sverige har således pågått ett tag. Den dåvarande regeringen
              menade att andra skulle följa efter, och man ville ge en tydlig
              signal till de EU-medlemsstater som ännu inte hade påbörjat sitt
              arbete nationellt.
            </seg>
            <seg xml:id="i-7a49eb753e4816a1-0">
              Nu är det 2007 och utredningens slutdatum är framflyttat till
              den 31 oktober i år. Det ser inte ut som att vi kan ratificera
              innan vi själva tar över ordförandeskapet i Europarådet. Det är
              naturligtvis svårare i detta läge, då vi själva inte har gjort
              vår hemläxa, att med trovärdighet inför ordförandeskapet och som
              ordförande kräva fler steg av andra länder.
            </seg>
            <seg xml:id="i-abe40c370d3407ca-0">
              På denna punkt kan jag konstatera en nedprioritering av den nuvarande
              regeringens ambitioner. Man inser visserligen fortfarande vikten
              av konventionen, och man säger att det är positivt att alla undertecknar
              och ratificerar konventionen. Men man har ställt sig avvisande
              till att påverka och driva på konventionens ikraftträdande. Man
              har på samma sätt ställt sig avvisande till att driva på för att
              EU ska ansluta sig. Det är beklagligt.
            </seg>
            <seg xml:id="i-09f2278522199c50-0">
              Jag välkomnar däremot att utskottet enhälligt velat peka på problembilden
              som finns i Europa och i den region som vi debatterar i dag och
              att vi i vårt betänkande också lika enhälligt har pekat på vikten
              av konventionen. Vi har naturligtvis även berört frågan på andra
              sätt i andra sammanhang.
            </seg>
            <seg xml:id="i-45200c5b993ea45e-0">
              Jag hoppas att andra företrädare i utskottet än de socialdemokratiska
              vill påverka regeringen. Jag hade hoppats att vi skulle vara klara
              med utredningsarbetet och ratificeringen tidigare än vad som nu
              bli fallet och att regeringen skulle ha varit mer pådrivande.
              Jag beklagar denna reträtt.
            </seg>
            <seg xml:id="i-bb97752af4ebe402-0">
              Nu kommer vi inte heller att ingå i den första grupp av tio länder
              som har möjlighet att utveckla konventionen och på så sätt ha
              ett fadderskap och ett ansvar för det fortsatta arbetet och utvecklingen
              av konventionen.
            </seg>
            <seg xml:id="i-6b3e05d8d4dce0da-0">
              FN har uppskattat antalet offer till fyra miljoner årligen. De
              som säljs, transporteras, utnyttjas och förnedras är främst kvinnor
              och barn. En majoritet utnyttjas för sexuella ändamål. Siffror
              är ofta svårt på detta område. Vi vet fortfarande mycket lite.
              Men det är ändå ett tal som indikerar hur stort detta är.
            </seg>
            <seg xml:id="i-1f80d19abc569778-0">
              Vi behöver alltså mer samordning, norm, samverkan, rättssäkerhet
              i olika länder och samarbete inom rättsväsende. Men vi behöver
              också konventionen som ett redskap och stöd för dem som vi sänder
              ut för att tjänstgöra på olika sätt i andra länder, inte minst
              i militära sammanhang. Den är ett stöd för dem i deras verksamhet.
            </seg>
            <seg xml:id="i-0b3ef67900e2c247-0">
              Vi måste bekämpa orsakerna till människohandeln och då även inkludera
              efterfrågan på sexslavar och dem som på andra sätt har blivit
              offer för människohandel.
            </seg>
            <seg xml:id="i-120ec6c657824fa0-0">
              Sveriges Kommuner och Landsting har undertecknat Europarådets
              lokala och regionala organ CLRAE:s deklaration och därigenom förbundit
              sig att arbeta för dess genomförande. Det visar på den bredd som
              det här stödet har i vårt samhälle. Den här regionala organisationen
              finns också i andra länder. Det finns representation från Bosnien
              och Hercegovina. Det finns ett regionalt samarbete och ett lokalt
              samarbete. Det är ett mycket viktigt komplement. Sverige har en
              ambassadör mot människohandel.
            </seg>
            <seg xml:id="i-03d073fecc4008ef-0">
              Vi har en struktur, och vi har en ambition. Jag hoppas att vi
              får se att den här konventionen kommer på plats så snabbt som
              möjligt så att det är sista gången vi behöver skriva om det på
              det här sättet i ett arbete för att få en styrka på plats och
              en styrka som kan vara på plats utomlands.
            </seg>
            <seg xml:id="i-41d7719ce5873d27-0">
              Tack för möjligheten att uttrycka det här i dag.
            </seg>
          </u>
          <note type="speaker" xml:id="i-8a996521dae4bcdc-0">
            Anf. 2 KERSTIN ENGLE (s):
          </note>
          <u who="kerstin_engle_1bc363" xml:id="i-ef97a8c3edb0bc1c-0" next="cont">
            <seg xml:id="i-8aa1269b3b771e14-0">
              Herr talman! I dag behandlar vi frågan om att medge att den svenska
              Kfor-styrkan i Kosovo vid behov får delta i Eufor Althea i Bosnien
              och Hercegovina.
            </seg>
            <seg xml:id="i-348591c4b37d79d7-0">
              Det finns en tydlig folkrättslig grund för de båda insatserna
              genom säkerhetsrådets resolutioner 1244 och 1575.
            </seg>
            <seg xml:id="i-d6ca932617d92adf-0">
              Genom de omfattande oroligheter som utbröt i mars 2004 i Kosovo
              underströks behovet av att snabbt kunna förstärka en insats på
              Balkan. Därför slöts en överenskommelse mellan EU och Nato om
              att Eufor Althea och Kfor ömsesidigt skulle bistå varandra. För
              svensk del är det endast aktuellt för svensk Kfor-trupp att förstärka
              Eufor Althea.
            </seg>
            <seg xml:id="i-90ba4892bfbced4c-0">
              Sverige har sedan 1990-talet deltagit i internationella samfundets
              ansträngningar att få stopp på våldet och kränkningarna av mänskliga
              rättigheter i Bosnien och Hercegovina samt att bevara freden.
            </seg>
            <seg xml:id="i-fbdee7f66f2d419b-0">
              Kosovo är fortsatt ett av de känsligaste områdena på västra Balkan.
              Situationen påverkas för närvarande starkt av den politiska process
              som handlar om Kosovos framtida status. FN-chefens särskilda sändebud,
              Martti Ahtisaari, har lagt fram en rapport efter ett års förhandlingar.
              Rapporten beräknas bli behandlad i FN:s säkerhetsråd inom kort.
              Statusprocessen befinner sig således i ett mycket viktigt och
              känsligt skede. Ahtisaaris plan förväntas innebära delvis nya
              arbetsuppgifter för den Nato-ledda Kfor-insats som Sverige deltar
              i och som enligt planen ska finnas kvar som säkerhetsgaranti.
            </seg>
            <seg xml:id="i-9dac3a4f28c05470-0">
              Sverige har ställt om från invasions- till insatsförsvar och
              det är en viktig del i svensk försvars- och utrikespolitik att
              delta i olika fredsbevarande insatser.
            </seg>
            <seg xml:id="i-8205e21a794fb70f-0">
              Det är riksdagen som ger regeringen mandat att sända väpnad trupp
              utomlands. I många länder är det regeringen som sätter tak för
              insatsernas storlek och tid. Men i Sverige är det den svenska
              riksdagen som avgör både uppdragens numerär och tidsomfattning.
            </seg>
            <seg xml:id="i-f77c63570788c2b6-0">
              Herr talman! Det ska inte vara enkla beslutsprocesser att sända
              ut soldater. Det är många gånger svåra uppdrag och mycket svåra
              beslut att fatta. Vi är naturligtvis rädda om våra kvinnor och
              män som åker ut i världen, och vi får inte blunda för de risker
              som olika insatser kan innebära.
            </seg>
            <seg xml:id="i-d714da04acc4d2f3-0">
              Det är mycket fina insatser som våra soldater gör i olika internationella
              uppdrag. Vi har ett gott rykte internationellt, och svenska kvinnor
              och män har stor respekt. Själv har jag haft möjlighet att besöka
              våra soldater i Liberia när vi hade insatser där. Jag är full
              av beundran över deras arbete och såg många bevis på hur civilbefolkningen
              uppskattade deras närvaro.
            </seg>
          </u>
          <note xml:id="i-89e5f80cc9afb225-0">
            När regeringens proposition kom med förslag om den svenska Kosovostyrkans
            deltagande i den EU-ledda insatsen i Bosnien och Hercegovina motionerade
            vi socialdemokrater om tidsbegränsning av insatsen och begränsning
            av antalet personer som omfattas av mandatet.
          </note>
          <u who="kerstin_engle_1bc363" prev="cont" xml:id="i-2905486eaef217e3-0">
            <seg xml:id="i-fcc620b6d4b910bd-0">
              Ett enigt utskott står nu bakom uppmaningen till regeringen att
              återkomma till riksdagen med begränsningar i tid och antal personer
              senast i mars 2008. Alla övriga svenska väpnade styrkor som sänts
              utomlands har ett tidsbegränsat mandat. Det bör naturligtvis vara
              så även med Kfor-styrkan.
            </seg>
            <seg xml:id="i-73cd88886d50bf80-0">
              Med detta, herr talman, vill jag yrka bifall till förslaget i
              betänkandet.
            </seg>
            <seg xml:id="i-1560df3588099352-0">
              Herr talman! Det har nu gått många år sedan kriget i Balkan avslutades,
              men fortfarande är behovet av FN-styrkor för att bringa stabilitet
              i regionen stort. Är inte det ett misslyckande?
            </seg>
            <seg xml:id="i-ddef25e6df87931b-0">
              Det som FN-trupperna har lyckats med hittills är att få parterna
              att sluta använda våld mot varandra, men man kan inte säga att
              problemet är löst med det. Konflikten fortsätter att frodas och
              ligger och puttrar under ytan.
            </seg>
            <seg xml:id="i-d5cdb8b85addb25d-0">
              Det är pinsamt att det fortfarande behövs FN-trupper så lång
              tid efter det att konflikten avslutades på papperet. Det visar
              att man har totalt misslyckats med att skapa fred. Fred är inte
              bara när parterna har slutat använda våld mot varandra utan när
              förutsättningarna för en framtida konflikt har minimerats. Detta
              har man inte uppnått trots att man har lagt ned mycket resurser
              på att skapa så kallad fred.
            </seg>
            <seg xml:id="i-e7945ae374de4d56-0">
              I stället har man skapat en situation där hela samhället är beroende
              av FN-styrkor för att förhindra att det uppstår våld mellan olika
              folkgrupper. Det går inte att bygga fred på det sättet. Alla förstår
              att det inte är hållbart. Det visar vilket resursslöseri det blir
              när vi riktar insatser fel.
            </seg>
            <seg xml:id="i-647542f11b0128ca-0">
              FN och länder som Sverige lägger ned mycket resurser på att ha
              militära trupper i ett samhälle där grundförutsättningarna för
              frihet inte finns i stället för att lägga resurser på att överbrygga
              motsättningar mellan människor, skapa försoning och tillit människor
              emellan och på det sättet öka trygghetskänslan i samhället.
            </seg>
            <seg xml:id="i-ee36844a323346eb-0">
              Jag kan ge ett konkret exempel.
            </seg>
            <seg xml:id="i-50c500356207ed4c-0">
              I stället för att skicka soldater till Kosovo, varför inte skicka
              psykologer som hjälper människor att komma över sina trauman och
              försonas med det som har hänt, annars går de bara och bär inom
              sig mycket hat gentemot sina grannar och medmänniskor. Det är
              ett hat som senare kan komma till uttryck i våldshandlingar och
              eventuellt trappas upp till framtida konflikter.
            </seg>
            <seg xml:id="i-7c5750783ce492c3-0">
              Det är med sådana medmänskliga metoder man kan jobba långsiktigt
              för att människor inte ska börja kriga mot varandra.
            </seg>
            <seg xml:id="i-1f718007757297ab-0">
              Fred skapas inte genom ett eldupphör. Fred skapas när försoning
              börjar äga rum. Det har tyvärr inte skett i Balkan.
            </seg>
            <seg xml:id="i-44e864b24178443c-0">
              Jag kan förstå att man efter en konflikt behöver fredsbevarande
              trupper, men de ska bara finnas under kort tid i en inledande
              period.
            </seg>
            <seg xml:id="i-1fdf03ba46b4670e-0">
              Huvudfokus för fredsskapande bör inte ligga hos trupperna utan
              hos de organ som hjälper till att bygga upp det civila samhället
              och läka gamla sår. Man bör försöka lösa gamla konflikter som
              ledde till att det från första början uppstod krig eller väpnad
              konflikt. Där spelar biståndsorganisationerna en stor roll, och
              därför bör huvudfokus ligga hos dem. De bör även få mycket resurser
              för att klara av detta.
            </seg>
            <seg xml:id="i-818490bf7077f767-0">
              Visst kan vi i Miljöpartiet gå med på att skicka trupper till
              Kosovo, som vi har gjort nu. Men om vi inte jobbar mer för att
              skapa fred med hjälp av helhetssyn och långsiktighet är det som
              att slänga pengar i sjön. Jag tror att skattebetalarna kan få
              mer för pengarna på annat sätt.
            </seg>
          </u>
          <note xml:id="i-2ac21dbf45910b2c-0">
            Anf. 3 KARLA LÓPEZ (mp):
          </note>
          <note type="speaker" xml:id="i-500d6dcbabdab17f-0">
            Anf. 4 KERSTIN ENGLE (s) replik:
          </note>
          <u who="kerstin_engle_1bc363" xml:id="i-ef97a8c3edb0bc1c-1" next="cont">
            <seg xml:id="i-7b713e5c68cfd7a7-0">
              Herr talman! I den bästa av världar ska vi naturligtvis inte
              sända ut väpnad trupp. Men omständigheterna tvingade oss att göra
              det, nämligen genom att världssamfundet bad Sverige om hjälp.
            </seg>
            <seg xml:id="i-eb931927b360b442-0">
              Den svenska filosofin är ändå att också gå in med bistånd. Jag
              vill gärna rekommendera Karla López att läsa senaste numret av
              Sidas tidning Östlövet. Där står det om de många humanitära insatser
              som Sida gör för ungdomar, kvinnor och så vidare. Det är en del
              i fredsbyggandet. Vi måste dessvärre ha kombinationen.
            </seg>
          </u>
          <note xml:id="i-d87396facf4c3e3b-0">
            Anf. 5 KARLA LÓPEZ (mp) replik:
          </note>
          <u who="kerstin_engle_1bc363" prev="cont" xml:id="i-2905486eaef217e3-1">
            <seg xml:id="i-c0216bacded3a8a2-0">
              Herr talman! Jag vet att Sverige lägger ned mycket resurser på
              bistånd, men tydligen inte tillräckligt mycket. Man lägger så
              mycket mer resurser på trupper. Jag kan förstå behovet, som jag
              sade tidigare, men någonting har gått fel eftersom det har gått
              så många år och vi är fortfarande kvar i samma situation.
            </seg>
            <seg xml:id="i-0dade1e1dc0ace50-0">
              Nu funderar FN på att dra tillbaka sina trupper och vill att
              i stället EU ska gå in med trupper. På så sätt kan FN ha sina
              trupper i Afrika där de behövs mer. Då känns det som att något
              har gått fel eftersom ett helt samhälle har gjorts beroende av
              att det ska finnas utländska trupper så att det inte ska uppstå
              konflikter. Det har gått så lång tid. Det är där min kritik ligger.
            </seg>
          </u>
          <note type="speaker" xml:id="i-e3537c2cf11f66de-0">
            Anf. 6 KERSTIN ENGLE (s) replik:
          </note>
          <u who="kerstin_engle_1bc363" xml:id="i-ef97a8c3edb0bc1c-2" next="cont">
            <seg xml:id="i-682dc59bc7d176fa-0">
              Herr talman! Vi är säkert överens om mycket, men situationen
              på Balkan har varit komplicerad med denna utveckling. Många av
              oss hoppas att den rapport som Martti Ahtisaari nu lägger fram
              efter ett års förhandlande ska innebära denna positiva utveckling
              för människorna på Balkan. Vi är naturligtvis alla besjälade av
              att den ska fungera. Det känns som att det här är en av de sista
              chanserna. Vi är säkert helt överens om det.
            </seg>
          </u>
          <note xml:id="i-64a6353896adbf7a-0">
            Anf. 7 KARLA LÓPEZ (mp) replik:
          </note>
          <u who="kerstin_engle_1bc363" prev="cont" xml:id="i-2905486eaef217e3-2">
            <seg xml:id="i-fb24bcd78c815409-0">
              Herr talman! Jo, det är vi. Men jag tycker fortfarande att det
              finns en diskurs i det offentliga rummet och på den internationella
              arenan om att konflikten ska lösas genom att inte använda våld.
              Konflikten är mycket djupare än så, och det bör inte bara från
              Sverige utan från hela världen användas ännu mer resurser än i
              dag till försoning. Annars kommer vi att få denna situation om
              igen.
            </seg>
          </u>
          <note xml:id="i-f46c615226492768-0">
            Överläggningen var härmed avslutad.
          </note>
          <note xml:id="i-ddadcfff83223775-0">
            7 § Frihet att välja ett ökat inflytande för universitet och
            högskolor när styrelseledamöter utses
          </note>
          <note xml:id="i-0275a68c5149408c-1">
            Föredrogs
          </note>
          <note type="speaker" xml:id="i-5f6c4608b7c88e34-0">
            Anf. 8 MIKAEL DAMBERG (s):
          </note>
          <u who="mikael_damberg_567c84" xml:id="i-7b7e44cd5b66622e-0">
            <seg xml:id="i-b741b5e2a0e53470-0">
              Herr talman! Vi debatterar i dag den proposition om hur högskolors
              styrelser ska utses som regeringen har lagt på riksdagens bord,
              samtidigt som vi diskuterar högskolebetänkandet som bland annat
              behandlar alla de motioner som väcktes under den allmänna motionstiden.
            </seg>
            <seg xml:id="i-73c2ae1808eaab40-0">
              Jag vill i mitt inledningsanförande koncentrera mig på följande
              frågor. Först regeringens proposition om nya regler för val av
              högskolestyrelse, sedan den kommande utredningen om kårobligatoriet
              och sist, och viktigast, om behovet av fortsatta kvalitetssatsningar
              på högre utbildning och forskning samt intagningsreglerna till
              högre utbildning.
            </seg>
            <seg xml:id="i-a23feaa67b073eb7-0">
              Herr talman! Vi socialdemokrater anser att universitet och högskolor
              tjänar ett allmänt samhällsintresse. Staten måste kunna garantera
              en fri forskning och undervisning med hög kvalitet oberoende av
              externa intressen och finansiärer. Det är också anledningen till
              varför Sverige avsätter tiotals miljarder skattekronor varje år
              på grundläggande högskoleutbildning, forskning och forskarutbildning.
              Riksdag och regering fattar övergripande beslut om omfattningen
              och inriktningen på verksamheten. De enskilda lärosätena har sedan
              flera år tillbaka ansvaret att utforma till exempel utbildningsutbudet,
              högskoleutbildningens dimensionering och utbildningsinnehåll.
            </seg>
            <seg xml:id="i-b8eb5130d2e67eba-0">
              Vi socialdemokrater tycker därför att det är högst rimligt att
              regeringen ska utse vilka som ska ingå i lärosätenas styrelser.
              Staten måste ta ansvar för de viktiga samhällsfunktioner som universitet
              och högskolor svarar för.
            </seg>
            <seg xml:id="i-89b9505d50328d65-0">
              Vi socialdemokrater är övertygade om att det är viktigt att olika
              perspektiv, till exempel politik och näringsliv, finns representerade
              i universitets- och högskolestyrelserna. På senare år har vi sett
              vilken enorm betydelse högskolor och universitet har också för
              den regionala utvecklingen och sysselsättningen runt om i Sverige.
              De regionala högskolornas betydelse som ett tillväxtnav kan inte
              överskattas. Därför är Socialdemokraterna emot de förändringar
              som föreslås i propositionen Frihet att välja , där regeringen
              avsäger sig rätten att utse flertalet av styrelseledamöterna och
              dessutom ändrar reglerna för hur det ska gå till. Signalen från
              regeringen är tydlig: Högskolornas tredje uppgift, att samverka
              med samhället utanför, blir mindre viktig. Risken med det är att
              kvaliteten i utbildningen drabbas.
            </seg>
            <seg xml:id="i-08fd485aea6d2da5-0">
              Herr talman! Efter att ha läst de remissvar som har inkommit
              till Regeringskansliet kan man undra vem som egentligen efterfrågar
              de förändrade reglerna. Det mest uppseendeväckande förslaget i
              propositionen är ändå att den borgerliga regeringen nu vill att
              rektor också ska kunna vara styrelseordförande på samma gång detta
              trots att nästan samtliga högskolor vittnar om de positiva erfarenheterna
              av att ha en extern ordförande i högskolestyrelsen. Längst i kritiken
              av den borgerliga regeringens förslag går den oberoende Riksrevisionen,
              som i en artikel i Svenska Dagbladet skriver: Leijonborgs högskoleförslag
              är rena snurren. Riksrevisionen ställer i artikeln ett antal relevanta
              frågor som ännu inte har besvarats.
            </seg>
            <seg xml:id="i-3370be82f186b61e-0">
              Vad händer om det förekommer problem eller misshushållning på
              en högskola där rektor och styrelseordförande är samma person?
              Var ska ansvar utkrävas? Vem bär det yttersta ansvaret? Är det
              styrelsen med styrelseordföranden, det vill säga med rektorn i
              spetsen, som ska ställa rektorn, det vill säga han själv, till
              svars? Men om styrelsen misslyckas, ska rektorn, som också är
              styrelseordförande, föreslå en ny styrelse? Det blir rena snurren
              av det förslaget.
            </seg>
            <seg xml:id="i-f3e7f98ad2a244f3-0">
              I näringslivet skulle ingen i dag komma på tanken att låta vd:n
              vara styrelseordförande på samma gång. Ingen verksamhet vinner
              på att ansvarsfördelningen och styrningen blir oklar.
            </seg>
            <seg xml:id="i-2331cf5b595f1dad-0">
              Vi socialdemokrater tror att denna förändring kan skada kvalitetsutvecklingen
              vid högskolor och universitet om den skulle komma att genomföras.
              Men nu verkar det som att inte ens regeringen tror på sina egna
              förslag. Läser man på s. 8 i propositionen står där följande:
              Regeringen överväger att senare återkomma med ytterligare förslag
              i frågor kring organisation och ledning av universitet och högskolor.
              Då kan styrelsens sammansättning och formerna för utseendet av
              ledamöter i styrelserna återigen komma att tas upp.
            </seg>
            <seg xml:id="i-0bbcf52bd03050bc-0">
              Herr talman! Om Lars Leijonborg inte har tänkt färdigt, om utbildningsministern
              inte riktigt vet vad han vill, eller om de fyra partierna i regeringen
              inte kan komma överens i framtidsfrågorna, varför inte vänta med
              att föreslå en lagstiftning till dess att man har tänkt klart?
              Det skulle kännas mer seriöst.
            </seg>
            <seg xml:id="i-d5ec86eecd8f82c9-0">
              Herr talman! Utbildningsminister Lars Leijonborg har uppenbarligen
              inte fått med de andra borgerliga partierna i regeringen på Folkpartiets
              vallöften om miljardsatsningar på högskolor och universitet. Studenterna
              blev också blåsta på löftet om höjda studiemedel. Däremot fick
              utbildningsministern i uppdrag att återigen utreda frågan om att
              avskaffa kårobligatoriet. Det är inte första gången man vrider
              och vänder på frågan. Att studenter ska vara med i en studentkår
              är principiellt omdiskuterat men har varit en viktig grund för
              att Sveriges studenter ska ha en stark röst runt om på Sveriges
              lärosäten.
            </seg>
            <seg xml:id="i-507f9eac1a643719-0">
              Frågan om kårobligatoriets vara eller icke vara har inte bara
              splittrat de politiska partierna utan också varit en vattendelare
              inom partierna både till höger och till vänster.
            </seg>
            <seg xml:id="i-e773410d713aced2-0">
              Förra gången frågan diskuterades i denna kammare röstade en moderat
              och en folkpartist, båda från Uppsala, med Socialdemokraterna
              och Vänsterpartiet och bildade en majoritet för ett moderniserat
              kårobligatorium.
            </seg>
            <seg xml:id="i-5fee1f3e1a38c959-0">
              Den socialdemokratiska regeringen tillsatte en utredning som
              kom fram till en rad olika förslag för att reformera systemet
              i syfte att stärka de enskilda studenternas inflytande, rättssäkerhet
              och legitimitet hos studentkårerna och nationerna liksom de särskilda
              studentföreningarna. Jag vet inte om regeringen har läst utredningen;
              det verkar inte alltid vara så.
            </seg>
            <seg xml:id="i-7849f52384c5384c-0">
              Herr talman! Vi socialdemokrater motsäger inte en ny utredning
              om kårobligatoriet. Vi har inget ideologiskt intresse av att försvara
              ett obligatoriskt medlemskap i studentkårer. Men vi drivs av en
              benhård vilja att slå vakt om studentinflytandet och garantera
              det studiesociala arbetet vid universitet och högskolor.
            </seg>
            <seg xml:id="i-6985e176db37162b-0">
              Sverige har i dag inom ramen för vårt högskolesystem ett unikt
              studentinflytande på alla nivåer. Studenternas inflytande bidrar
              i stor utsträckning till att bevaka och utveckla kvaliteten i
              den högre utbildningen. Vi socialdemokrater kommer aldrig att
              medverka till en utveckling som leder till ett försvagat studentinflytande
              i högskolan.
            </seg>
            <seg xml:id="i-7a845ba4d3aac0e1-0">
              Jag vill passa på att rikta följande krav på de direktiv som
              Lars Leijonborg och regeringen nu filar på inför den utredning
              som enligt uppgift redan skulle ha varit tillsatt. Direktiven
              till den nya utredningen om kårobligatoriet måste slå fast följande:
            </seg>
            <seg xml:id="i-d03844a79846dff9-0">
              Många studentkårer känner i dag en stark oro eftersom de har
              noterat att utbildningsministern har sagt att det går att avskaffa
              kårobligatoriet utan att det kostar pengar. Jag hoppas att utbildningsministern
              tar sig tid att inför riksdagen förklara hur denna ekvation går
              ihop.
            </seg>
            <seg xml:id="i-4b8b35276fc07fd5-0">
              Kårobligatoriet ska slopas. Inga pengar ska skjutas till eller
              öronmärkas, men all viktig kårverksamhet ska bibehållas. Hur går
              det ihop?
            </seg>
            <seg xml:id="i-fba20c8888aca8d2-0">
              Jag vill också säga några ord om behovet av fortsatta kvalitetssatsningar
              på högre utbildning och om de kommande tillträdesreglerna.
            </seg>
            <seg xml:id="i-e0354f8ed728acaf-0">
              Vi socialdemokrater har bedrivit en målmedveten politik för att
              positionera Sverige i det nya globala kunskapssamhället. Fyra
              nya universitet har tillskapats, och över hundra tusen nya högskoleplatser
              har tillkommit. Vi har möjliggjort extra kvalitetspengar till
              högskolorna. Vi har gjort en kraftig forskningssatsning, och vi
              har en politik för att motverka snedrekrytering till högre utbildning.
            </seg>
            <seg xml:id="i-561c4443047b317d-0">
              Satsningarna på universitet och högskolor måste nu fortsätta.
              Jag välkomnar att den borgerliga regeringen fullföljer den socialdemokratiska
              kvalitetssatsningen också med riktade satsningar till hum-sam
              som innebär en större peng som gör det möjligt med mer lärarledd
              tid och mindre undervisningsgrupper. Detta är viktigt. Men kvalitetssatsningen
              måste utvecklas ytterligare med bättre arbetslivsanknytning, ökad
              internationalisering, ett nytt och reformerat resursfördelningssystem
              med mer av samverkan och profilering, en mer systematisk utvärdering
              av hur det går för studenterna efter högskolan och en fortsatt
              satsning på forskning och utveckling för att uppnå enprocentsmålet.
            </seg>
            <seg xml:id="i-6adfcdc364f59b88-0">
              En av de här viktiga kvalitetsfrågorna för den högre utbildningen
              och forskningen är också att minska den sociala snedrekryteringen
              till högre studier. Sverige slarvar fortfarande bort kunskap och
              talang hos stora grupper av unga människor som väljer bort eller
              inte uppmuntras att studera vidare. Jag blev därför glad över
              att regeringen drog tillbaka sin aviserade proposition om nya
              tillträdesregler för högskolan.
            </seg>
            <seg xml:id="i-04e18662e156aa5b-0">
              Kanske, kanske betyder det här att utbildningsministern är beredd
              att lyssna till den massiva kritik som har kommit mot förslagen.
              Förhoppningsvis kan en sådan tillnyktring också innebära att Leijonborg
              är beredd att backa från förslaget om att slopa 25:4:an som i
              dag ger vuxna med arbetslivserfarenhet en möjlighet till vidare
              studier.
            </seg>
            <seg xml:id="i-d4a44705b925624a-0">
              Som socialdemokrat tycker jag att det är viktigt att faktiskt
              öppna upp vägar till högskolan, att nå flera grupper som kan göra
              en utbildningskarriär och en utbildningsresa. Jag är tyvärr oroad
              över den borgerliga regeringens inriktning på detta område. Låt
              mig ge några exempel.
            </seg>
            <seg xml:id="i-167743334571e4b8-0">
              Två av tre utbildningsvägar i framtidens gymnasieskola ska inte
              ge högskolebehörighet. Vidare handlar det om tusentals färre utbildningsplatser
              vid universitet och högskolor, ett stoppat intag via 25:4:an för
              vuxna med arbetslivserfarenhet och kraftiga nedskärningar på komvux
              parat med sämre ekonomiska villkor för vuxna studenter.
            </seg>
            <seg xml:id="i-79f53a97a4cd17c5-0">
              Det är fyra konkreta förslag från den borgerliga regeringen som
              kommer att begränsa utbildningschanserna mest för dem som redan
              har minst.
            </seg>
          </u>
          <note xml:id="i-490ba247c8c20815-0">
            Herr talman! Avslutningsvis yrkar jag bifall till reservationen
            i betänkande UbU11.
          </note>
          <note type="speaker" xml:id="i-260b6e3bec99418f-0">
            Anf. 9 ROSSANA DINAMARCA (v):
          </note>
          <u who="rossana_dinamarca_0bda0d" xml:id="i-863d87b7c4ba62d4-0">
            <seg xml:id="i-3282c2d83e4d00ad-0">
              Herr talman! Jag vill börja med att yrka bifall till reservationen
              i betänkandet.
            </seg>
            <seg xml:id="i-93e6f57373ee5b80-0">
              Regeringen föreslår att högskolelagen ändras angående hur ledamöter
              utses till styrelser för universitet och högskolor. Lärosätena
              själva ska utse ett flertal av styrelseledamöterna, och rektor
              ska kunna vara ordförande i styrelsen. Avsikten med förändringarna
              är enligt regeringen att avpolitisera styrelserna och att värna
              den akademiska friheten.
            </seg>
            <seg xml:id="i-5136260c1486d983-0">
              Universitet och högskolor är statliga myndigheter som till största
              delen finansieras av offentliga medel. En grundläggande demokratisk
              princip vid skattefinansierad verksamhet är att skattebetalarna
              ska ha möjlighet till insyn. Den nuvarande ordningen där regeringen
              utser en majoritet av ledamöterna i universitets- och högskolestyrelserna
              innebär att allmänheten får en viss insyn i och ett visst inflytande
              över verksamheten. De flesta universitet och högskolor är också
              mycket nöjda med det arbete som dessa representanter för allmänintresset
              har uträttat.
            </seg>
            <seg xml:id="i-6977721d99f53916-0">
              Vänsterpartiet kan inte se att det nuvarande sättet att utse
              styrelseledamöter på något vis har hotat den akademiska friheten.
              För oss handlar akademisk frihet om att fritt få formulera problem,
              ställa frågor, publicera forskningsresultat, välja arbetsformer
              inom forskning och utbildning och så vidare.
            </seg>
            <seg xml:id="i-30c86f5f84ae8725-0">
              Med regeringens förslag finns däremot risken att endast personer
              som förespråkar samma intressen som lärosätet utses till ledamöter
              i styrelsen. Maktkoncentrationen inom lärosätet kommer då att
              öka, vilket kan begränsa friheten för studenter och anställda.
              Det är dessutom oklart vad som kommer att hända med student- och
              lärarrepresentationen i styrelserna eftersom det i propositionen
              aviseras ytterligare förändringar av styrelsernas sammansättning
              och av hur ledamöterna ska utses.
            </seg>
            <seg xml:id="i-aa876ea9df61167f-0">
              Här är frågor rörande resurstilldelning av väsentligt större
              betydelse för den akademiska friheten, som vi i Vänsterpartiet
              definierar den. Det pågår för närvarande en utredning om resursfördelningssystemet
              för forskning. Det hade varit lämpligt att invänta resultatet
              av den utredningen innan regeringen föreslog förändringar som
              sägs påverka den akademiska friheten.
            </seg>
            <seg xml:id="i-6726d3321248634b-0">
              Vänsterpartiet avvisar också förslaget om att ta bort det stycke
              i högskolelagen där det står att regeringen inte bör utse någon
              som är anställd vid en högskola till ordförande i samma högskolas
              styrelse. Det skulle innebära att rektor kan vara ordförande i
              styrelsen. Man frångår därigenom den allmänna principen i både
              offentlig och privat verksamhet att ha en tydlig rollfördelning
              mellan den verkställande ledningen och styrelsen. Det inte bara
              skapar en otydlighet vad gäller ansvarsfördelningen utan försvagar
              också styrelsens kontrollfunktion.
            </seg>
            <seg xml:id="i-8267b507b8d4e9e0-0">
              Regeringen lyckas inte klargöra varför högskolorna måste ha en
              annan organisation än övriga myndigheter. Det finns heller ingen
              tydlig motivering om varför förändringen måste genomföras så snabbt.
            </seg>
            <seg xml:id="i-bc4bc48048047752-0">
              Herr talman! Förra veckan beslutade regeringen att klyva lärarutbildningen
              detta samtidigt som man lägger fram förslag om betyg tidigare
              och flaggar för nationella prov i trean.
            </seg>
            <seg xml:id="i-174258c532036a58-0">
              Genom regeringens beslut har man slagit fast att de yngre barnens
              lärande är mindre viktigt än de äldres. En regering som har utgett
              sig för att vilja lägga krutet på grundskolan förbiser kvaliteten
              i skolan och elevernas bästa när den gör skillnad i läraruppdragets
              kvalitet. Då har jag inte ens nämnt yrkeslärarna och modersmålslärarna.
            </seg>
            <seg xml:id="i-e71922fd5154e4b3-0">
              Att det krävs ett större mått av ämnesinnehåll för att undervisa
              äldre elever är en sak, men nivåplacering handlar inte om det.
              Arbetet med yngre barn kräver lika stor självständighet och förmåga
              att utveckla verksamheten och yrket. Det är beklagligt att den
              borgerliga regeringen ignorerar det.
            </seg>
            <seg xml:id="i-80e579b4bd86c8db-0">
              Återigen tar regeringen beslut som saknar analys av konsekvenserna
              för utbildningen, för skolan och för eleverna.
            </seg>
            <seg xml:id="i-03be844f8cf3751e-0">
              Herr talman! Vi har skrivit en del motioner där vi vill att det
              i vissa högskoleutbildningar ska ingå kunskap om HBT-personer,
              genus, arbetsmiljö och sex och samlevnad. Det är ett smått förbluffande
              svar man får från majoriteten. När det gäller kunskap om HBT-personer
              inom läkar- och lärarutbildningarna anser utskottsmajoriteten
              att detta skulle vara att peka ut en viss grupp. Man hänvisar
              till att det är tillräckligt att det i skolans styrdokument står
              att skolan ska sträva efter att varje elev ska respektera andra
              människors egenvärde och ta avstånd från att människor utsätts
              för förtryck och kränkande behandling.
            </seg>
            <seg xml:id="i-cd17ec3dc481bf50-0">
              Verkligheten för de elever som söker sin könsidentitet eller
              redan har funnit den som homo-, bi- eller transsexuella är långt
              ifrån överensstämmande med de vackra ord som står i styrdokumenten.
              Skolverket kunde för inte så länge sedan konstatera att flera
              av skolans läroböcker beskriver HBT-personer som något utanför
              det normala, som något avvikande.
            </seg>
            <seg xml:id="i-20fd7f629a0ef4f0-0">
              Vi har också sett flera rapporter om elever som mår dåligt, och
              där återfinns en stor andel unga som är homosexuella eller bisexuella.
              Detta är inget som det talas om på lärarutbildningen. Ingenting!
            </seg>
            <seg xml:id="i-c8eb4f0dd4a7ec8f-0">
              Det är dags att lyfta näsorna från papperen och se verkligheten.
              Dessa ungdomar far illa på grund av er nonchalans.
            </seg>
            <seg xml:id="i-f36e47fa5cbc6b3f-0">
              Herr talman! Regeringens politik visar på punkt efter punkt att
              utbildning och kunskap inte ska vara för alla utan bara för några.
              I förra veckan debatterade vi frågan om studiestöd som är ett
              viktigt verktyg för att bredda rekryteringen. I dagens betänkande
              står 25:4-regeln på dagordningen. För att ytterligare beskära
              vägarna till högre utbildning har den borgerliga majoriteten beslutat
              att ta väck den regel som innebär att den som är 25 år och har
              arbetat i minst fem år får tillgodoräkna sig 0,5 poäng. Regeln
              är viktig för att öka mångfalden på högskola och universitet.
              Genom att ta bort den bygger borgarna fler hinder som förstärker
              den sociala och etniska snedrekryteringen.
            </seg>
            <seg xml:id="i-78100e4b00f3d8eb-0">
              Jag vill understryka att 25:4-regeln på intet sätt innebär att
              dörrarna står helt öppna. Man måste utöver detta ha grundläggande
              behörighet och i vissa fall även särskild behörighet. Sökande
              med enbart arbetslivserfarenhet måste alltså komplettera med antingen
              komvux eller högskoleprov för att kunna komma in på de flesta
              utbildningar.
            </seg>
            <seg xml:id="i-77e704b4739dc7ff-0">
              Sveriges förenade studentkårer, SFS, har också kritiserat förslaget
              utifrån ett rättssäkerhetsperspektiv. Att ersätta 25:4-regeln
              med bedömning av reell kompetens är både komplicerat och riskfyllt.
              Bedömningar av reell kompetens sker redan på flera lärosäten men
              inte utan problem. Dels är metoderna för sådana bedömningar väldigt
              olika på olika lärosäten, dels är de svåra att förstå för de sökande.
              Eftersom bedömningarna riskerar att bli subjektiva är det svårt
              att uppnå rättssäkerhet, och eftersom procedurerna är resurskrävande
              finns det risk för att vissa lärosäten försöker prioritera bort
              dem.
            </seg>
            <seg xml:id="i-80a6a75f677bcae7-0">
              Avslutningsvis vill jag ta upp frågan om kårobligatoriet. Det
              är en fråga där det ges en bild av att Vänsterpartiet skulle ha
              ändrat ståndpunkt. Vänsterpartiet har länge varit principiella
              motståndare till kårobligatoriet, men vi har också sett att det
              är en viktig förutsättning för att det studentfackliga arbetet
              ska fungera. Därför har vi inte kunnat se någon annan utväg än
              att obligatoriet kvarstår.
            </seg>
            <seg xml:id="i-fbbe551855005391-0">
              Om den kommande utredningen om kårobligatoriet kan komma med
              andra modeller för att det studiesociala arbetet och studentinflytandet
              ska garanteras och stärkas och delaktigheten ökas välkomnar vi
              detta. Vi räknar med att detta blir en parlamentarisk utredning
              för att nå en bred samstämmighet.
            </seg>
            <seg xml:id="i-a13159363e391537-0">
              Jag kan dock i förväg för Vänsterpartiets räkning meddela att
              vi aldrig kommer att ställa upp på förslag som innebär att inflytandet
              för studenterna urholkas. Vi kommer att slå vakt om att studentorganisationer
              även i framtiden ska kunna vara oberoende och fria i förhållande
              till högskolan. Utbildningsbevakningen för att utveckla kvaliteten
              i utbildningarna måste fortsätta. Enskilda studenter måste kunna
              få hjälp och stöd från en oberoende aktör.
            </seg>
          </u>
          <note type="speaker" xml:id="i-3e89452fb3a82b41-0">
            Anf. 10 PETER RÅDBERG (mp):
          </note>
          <u who="peter_radberg_980aa0" xml:id="i-a2e21accfffe94e8-0">
            <seg xml:id="i-6d6adc0e0bc8a60e-0">
              Herr talman! Regeringen lägger nu fram en proposition till riksdagen
              med syfte att bland annat höja kvaliteten på våra högskolor och
              universitet genom att förändra sammansättningen i styrelserna.
            </seg>
            <seg xml:id="i-80165ce3cc4b7aa6-0">
              Det normala i både statlig och privat verksamhet är att ha en
              tydlig rollfördelning mellan den beslutande och den exekutiva
              funktionen. Risken är att det skapas otydlighet vad gäller den
              interna styrningen och kontrollen om rektor även är ordförande.
            </seg>
            <seg xml:id="i-2e2da04bfe5e6a4e-0">
              Rektorn i en högskola bör ha en roll, medan styrelseordföranden
              bör ha en annan. För mig är det obegripligt att utbildningsminister
              Lars Leijonborg inte förstår att man inte kan sitta som rektor
              på en skola och samtidigt vara ordförande i styrelsen.
            </seg>
            <seg xml:id="i-54ed6d07e1fe4e7d-0">
              Lars Leijonborg skriver att syftet är att utveckla utbildningen
              och forskningen på högsta internationella nivå, och att det är
              regeringens mening att skapa förutsättningar för att utveckla
              och behålla starka akademiska lärosäten med stor integritet samt
              att universitet och högskolor i grunden har uppgiften att vara
              en självständig kraft i samhällsutvecklingen.
            </seg>
            <seg xml:id="i-11ee4d26ecea6f36-0">
              Vi är helt överens! Men menar Lars Leijonborg att man genom att
              tillsätta rektor som ordförande och ändra lite grann på styrelsens
              sammansättning uppnår detta mål?
            </seg>
            <seg xml:id="i-ab7de122a4db34c9-0">
              Om de svenska universiteten ska vara i världsklass, vilket säkert
              samtliga partier här inne ställer sig bakom, får du komma till
              riksdagen med helt andra förslag. Jag tror att vi är helt överens
              på den punkten.
            </seg>
            <seg xml:id="i-a16b0874f2a33d01-0">
              Det är fel väg att gå. Du löser inte problemet som jag talar
              om med just den här propositionen. I 2 kap. 4 § högskolelagen
              står det att regeringen ska utse ordförande i styrelsen, men det
              står också att den som utses till ordförande inte bör vara anställd
              på läroanstalten som uppdraget avser. Det betyder att regeringen
              har stora friheter att utse den ordförande som man finner mest
              lämplig för uppdraget. Regeringen har alltså alla möjligheter.
              Vad är egentligen själva grundproblemet?
            </seg>
            <seg xml:id="i-961370513fa722eb-0">
              Regeringen försöker förklara sitt ställningstagande med att säga
              att rektorn även tidigare satt i styrelsen, så det blir inget
              större problem om han eller hon nu råkar vara ordförande. Men
              det är en väsentlig skillnad mellan att vara styrelseledamot och
              att vara ordförande för ett universitet eller en högskola. Det
              är en väsentlig skillnad mellan de två uppdragen!
            </seg>
            <seg xml:id="i-48ef32ce5d6e23f6-0">
              Det finns naturligtvis en del remissvar som ser positivt på förslaget,
              men det finns minst lika många om inte fler som har en helt annan
              uppfattning. Rossana var inne på en del av dem, och jag kan nämna
              att Statskontoret anser att det är olämpligt att en rektor med
              ansvar för den dagliga driften av verksamheten ska vara mottagare
              av revisionsrapporten avseende lärosätets verksamhet i det fall
              han eller hon är ordförande. Riksrevisionen framför liknande synpunkter.
            </seg>
            <seg xml:id="i-a65513ba82d900c4-0">
              Lärosäten som Karlstads universitet, Högskolan Väst, Malmö högskola
              och Mälardalens högskola nämner också risken med otydlighet vad
              gäller intern styrning och kontroll om rektorn är ordförande.
              Kammarkollegiet anser också att ledningsformen för universitet
              och högskolor bör utvecklas i samklang med ledningsformerna för
              andra statliga myndigheter när det gäller ansvarsfördelningen
              mellan styrelsen och myndighetschefen samt med avseende på den
              interna kontrollen. Även Ekonomistyrningsverket anser att någon
              särreglering för universitet och högskolor inte är motiverad.
            </seg>
            <seg xml:id="i-d2987e38e76fbb0a-0">
              Är inte dessa åsikter viktiga för statsrådet? När man lägger
              fram ett sådant här förslag måste man ju ha en otroligt stor majoritet
              bakom sig, vilket ni inte har i detta fall. Många av dem som är
              kritiska ska jobba i denna verksamhet.
            </seg>
            <seg xml:id="i-64e089bea0214bef-0">
              Herr talman! Jag vill också säga några ord om tillträdesregler
              till högskolan. Miljöpartiet vill även fortsättningsvis ge människor
              en andra chans i livet, och det är det som 25:4-regeln ger.
            </seg>
            <seg xml:id="i-2fedd768a146245c-0">
              Vi människor är olika. Vi mognar olika fort. Den borgerliga regeringen
              har nu som förslag att man ska kunna börja årskurs 1 vid olika
              tidpunkter. En del kan börja på hösten, och en del kan börja vid
              jultid. Vi vuxna är inte annorlunda än barn. En del kanske inte
              var mogna och motiverade när de gick i gymnasiet. Man kanske kommer
              på efter några år att man vill studera på äldre dagar. Det är
              någonting som de borgerliga partierna skulle kunna kalla för en
              frihetsreform. Nu vill ni ta bort möjligheten att ge en andra
              chans till människor som har fyllt 25 år och arbetat fyra år ute
              i samhället. Miljöpartiet vill att den möjligheten ska finnas
              kvar just för att vi är olika och just för att alla inte kan utbildas
              vid samma tidpunkt i livet.
            </seg>
          </u>
          <note xml:id="i-ea57494e4159461d-0">
            Herr talman! Jag yrkar bifall till reservationen i UbU11.
          </note>
          <note type="speaker" xml:id="i-b95b3b5cbfa60c1a-0">
            Anf. 11 OSKAR ÖHOLM (m):
          </note>
          <u xml:id="i-7212895043abd3f5-0" next="cont" who="unknown">
            <seg xml:id="i-6c28417914abde12-0">
              Herr talman! Politik handlar väldigt ofta om att måla upp en
              vision, berätta vad man vill för någonting och peka ut vägen framåt.
              Det handlar om nya tankar och nya funderingar.
            </seg>
            <seg xml:id="i-7fd2e6727a3d49d3-0">
              Vi har ju utbildningsministern sittande här i kammaren i dag,
              och han är uppsatt på talarlistan. Jag tycker att han ofta brukar
              göra detta på ett föredömligt sätt när det gäller just utbildningsfrågorna.
              Jag tänker framför allt på när utbildningsministern brukar resonera
              om hur trevligt och bra det skulle vara om några av de Nobelpris
              som delas ut några kilometer härifrån någon gång stannade kvar
              i Sverige och vad det i så fall skulle krävas i form av högre
              utbildning och forskning i det här landet för att det ska bli
              så. Jag tycker att det är ett väldigt bra sätt att närma sig de
              här frågorna som vi ska diskutera i dag. Det handlar om att måla
              upp bilden att vi ska bli bäst i världen. Vi ska ha en högre utbildning
              som håller världsklass och en forskning som är så spännande och
              så nydanande att den blir internationellt uppmärksammad och kanske
              till och med belönad. Det är, herr talman, inga dåliga visioner.
            </seg>
            <seg xml:id="i-396412c8a69ed7a3-0">
              Jag tycker att när vi diskuterar högre utbildning i allmänhet
              finns det alltid två lika viktiga sätt att närma sig frågan på.
              Det ena är just det som alliansens utbildningsminister brukar
              göra, nämligen att beskriva hur Sverige som nation ska lyckas
              att nå framgång, att beskriva hur Sverige som land kan växa om
              vi gör rätt prioriteringar och om vi fattar rätt beslut som just
              leder oss i den riktningen och kanske hela vägen mot ett eller
              ett par svenska Nobelpris.
            </seg>
            <seg xml:id="i-f4bed4952ede2393-0">
              Det andra sättet handlar såklart om hur människor som vill skaffa
              sig en högre utbildning känner att man får möjlighet att förverkliga
              sig själv och sina drömmar genom att den högre utbildningen står
              öppen för alla. Att som politiker få vara med i det perspektivet
              och bidra till att människor får förverkliga sina idéer är naturligtvis
              inte fy skam det heller. Jag skulle vilja påstå att båda dessa
              perspektiv, både det samhälleliga och det kanske mer individuella,
              är lika viktiga när vi diskuterar frågor som rör högskolan.
            </seg>
            <seg xml:id="i-0ddd4bb916ed4a91-0">
              Herr talman! Så här långt tror jag också att vi är ganska överens
              över partigränserna här i kammaren. Det här är ett politikområde
              som i väldigt hög grad präglas av höga ambitioner och goda intentioner.
              Men vi är uppenbarligen inte helt överens om hur man sedan går
              framåt, särskilt inte i ett läge där fler och fler menar att vi
              kanske också halkar efter.
            </seg>
            <seg xml:id="i-2fe979ebe761ff87-0">
              Vi kan till exempel ta den proposition som vi i dag har på bordet
              och som gäller sammansättningen av högskolornas styrelser. Här
              ser vi en del av lösningen för att nå fram till en högskola som
              lever upp till den självständighet och akademiska frihet som vi
              oftast bara hör talas om i de fina högtidstalen. Här ligger också
              en del av lösningen för att komma bort från känslan av att högskolan
              ibland präglas mer av partipolitiska hänsyn än av akademiska och
              vetenskapliga.
            </seg>
            <seg xml:id="i-27528c944f2063fd-0">
              Vi har i dag ett system där ledamöter av högskolornas styrelser
              ibland utses på mandat som i praktiken är just partipolitiska.
              De förändringar som vi i dag ska besluta om handlar naturligtvis
              om att minska den politiska styrningen av högskolan, men de ska
              naturligtvis också ses som ett led i regeringens generella reformering
              av utnämningsmakten.
            </seg>
            <seg xml:id="i-05bb1dc5a6f33ebf-0">
              Herr talman! Vi har tyvärr en situation i Sverige där allt fler
              frågar sig om utnämningsmakten verkligen lever upp till de där
              vackra formuleringarna i regeringsformen. Ni vet det där där man
              säger att vid tillsättning av statlig tjänst ska avseende fästas
              endast vid sakliga grunder såsom förtjänst och skicklighet. Det
              finns dessutom en mängd granskningar som bekräftar just den här
              bilden och den här känslan som människor har. Det gäller alltifrån
              hur generaldirektörer med partipolitisk bakgrund har ökat de senaste
              30 åren till utnämningar av andra toppositioner i staten.
            </seg>
            <seg xml:id="i-17b25851de405129-0">
              På högskolans område gick det till och med så långt att riksdagen
              efter en granskning i konstitutionsutskottet gett regeringen i
              uppdrag att se över öppenheten vid tillsättningen av ledamöter
              i högskolornas och universitetens styrelser. Det säger en del
              om hur långt vi har diskuterat den här frågan och vad bakgrunden
              är.
            </seg>
            <seg xml:id="i-a944a855fccab9ed-0">
              I högskolans värld är det särskilt angeläget att komma till rätta
              med de här problemen och minska politiseringen av styrelserna.
              Visst kan det ibland finnas förtjänstfulla politiker som kan bidra
              i en styrelse, men att på allvar hävda att man bara för att man
              är politiker per automatik skulle ha något slags företräde rimmar
              ganska illa med hur vi brukar diskutera frågor om akademisk frihet
              och självständighet. Det rimmar dessutom ganska illa med just
              de här honnörsorden om att bara ta hänsyn till förtjänst och skicklighet.
            </seg>
            <seg xml:id="i-b5d451c1cd1dd7c9-0">
              De förändringar som vi nu ska besluta om bidrar på ett högst
              påtagligt sätt till att faktiskt öka högskolornas självständighet.
              Genom det här beslutet ger vi också större möjligheter till lokalt
              anpassade lösningar där det inte behöver se exakt likadant ut
              överallt. Det nämndes tidigare här att högskolorna runt om i Sverige
              har olika uppfattningar om hur det bör fungera. Det är utmärkt.
              Vill man även fortsättningsvis arbeta med en styrelse där ordföranden
              är extern får man lokalt möjlighet att bestämma att det ska vara
              på det sättet. Ser man däremot på andra ställen att det skulle
              vara till gagn för dem och nyttigt om den som är ansvarig också
              är den som är ordförande får man möjlighet att arbeta på det sättet.
              Det är på samma sätt när vi diskuterar övriga styrelseledamöter.
              Nu får man möjlighet att själv föreslå lämpliga personer. Det
              kan säkerligen finnas en och annan person med partipolitisk erfarenhet
              och bakgrund bland dem. Men utgångspunkten blir att hitta de personer
              som man tror har den kompetens och den erfarenhet som behövs.
            </seg>
            <seg xml:id="i-04ef619b90571a5a-0">
              Avpolitiseringen av styrelserna bidrar i sig till att öka självständigheten,
              och det är angeläget. Men den viktiga poängen, herr talman, är
              naturligtvis att styrelsen också får en stark förankring i den
              lokala verksamheten och därmed också i samhället runt omkring.
              Det tror jag att alla tjänar på.
            </seg>
            <seg xml:id="i-cf42cd7b2324fff9-0">
              Det är i sammanhanget, tycker jag, också viktigt att understryka
              att de förändringar som nu sker inte på något sätt innebär att
              staten eller i förlängningen skattebetalarna avsäger sig inflytandet
              över högskolan. Man ökar måttet av självbestämmande, men det finns
              fortfarande regleringsbrev. Det finns fortfarande instruktioner
              och förordningar. Det finns fortfarande beslut om anslag. Beslutet
              att utse styrelserna är i det här sammanhanget bara en del av
              den styrningen.
            </seg>
            <seg xml:id="i-7f2bdfcff7378842-0">
              Herr talman! Utöver beslut om förändrade rutiner för att utse
              högskolornas styrelser ska vi i dag också fatta beslut om utbildningsutskottets
              betänkande nr 4 om högskolan. I det här betänkandet återfinns
              precis alla de goda intentioner och höga ambitioner som jag nämnde
              inledningsvis. Motionsyrkandena rör stort och smått, men de har
              nästan den här goda viljan gemensamt allihop.
            </seg>
            <seg xml:id="i-0e6dea602359f3bf-0">
              Jag är glad över att Sverige har fått en ny regering som har
              en sammanhållen politik för hur man vill gå vidare och utveckla
              högskolan. En del i det arbetet handlar om att stärka högskolans
              status i det uppdrag man har. Mot bakgrund av detta ser jag till
              exempel också fram emot propositionen om nya tillträdesregler
              där till exempel krav på minst Godkänd i matematik, svenska och
              engelska är ett bra sätt att ge människor rimliga förutsättningar
              att klara av den högre utbildningen. Samma sak gäller extra meritpoäng
              som ett incitament för att inse värdet av att faktiskt studera
              från början och fördjupa sig redan på gymnasiet och därmed också
              förbereda sig för de, med rätta, höga krav som ska ställas.
            </seg>
            <seg xml:id="i-656dbaa2d5616e8b-0">
              Det är naturligtvis också glädjande att vi äntligen närmar oss
              ett avskaffande av kårobligatoriet. Jag tycker att även den här
              frågan anknyter ganska väl till detta med självständighet och
              frihet även om det blir det på ett väldigt påtagligt sätt för
              många människor. Det är, som en av de moderata motionärerna påpekar,
              ingen tillfällighet att föreningsfriheten är en av de mest grundläggande
              fri- och rättigheterna i en demokrati.
            </seg>
            <seg xml:id="i-687d02e33d52ccf3-0">
              Vi rör oss nu i riktning mot en högskola där samhället fortsätter
              att lägga stora resurser på högskolan men där kvalitet får gå
              före kvantitet. De resurserna finns avsatta i budgeten. Resurserna
              för grundutbildningen ökar med nästan 150 miljoner och resurserna
              för forskning med 200 miljoner, och det fortsätter på det sättet.
              Jag tycker att det finns en röd tråd, eller möjligtvis en orange
              tråd, i alliansregeringens politik kring detta. Det är en satsning
              på kvalitet, och det syftar till en högskola med stora mått av
              självständighet och frihet.
            </seg>
            <seg xml:id="i-822a659af35bc626-0">
              Herr talman! Med detta vill jag yrka bifall till förslaget i
              betänkandet.
            </seg>
          </u>
          <note xml:id="i-76fde3d1b4bf981a-0">
            Anf. 12 ULRIKA CARLSSON i Skövde (c):
          </note>
          <u prev="cont" who="unknown" xml:id="i-bc42e4089fdb7c8d-0">
            <seg xml:id="i-ebf33cc29baa415e-0">
              Herr talman! Det går bra för Sverige. Det går bra för svensk
              ekonomi. Fler människor har ett arbete, vilket ger självkänsla
              och större frihet att forma sitt eget liv. Trots det finns det
              alltför många människor som är kvar i ett utanförskap som leder
              till isolering och motsatsen. Det samhällsbygge som vi deltar
              i här måste utgå från ett helhetsperspektiv på hållbar utveckling
              både vad gäller ekonomi, miljö och sociala aspekter. Det gäller
              också vår syn på hållbar utbildning. Den måste utgå från en helhetssyn
              på individen satt i sitt sammanhang, nämligen vad det omgivande
              samhället har behov av för att utvecklas till ett land som ligger
              i framkant på många sätt och hur den enskilda människan kan bli
              en del av detta utifrån kunskap och kompetens.
            </seg>
            <seg xml:id="i-30de63a8c5bcd74f-0">
              I en tid när kunskap är vår viktigaste konkurrensfördel måste
              vi vara med och utveckla hela utbildningssystemet och stärka dess
              kvalitet. Det gäller på alla nivåer och på många olika sätt. Vi
              måste som politiker våga vara med och prioritera, våga ta bort
              en del saker, våga tänka nytt och komma med starka förslag.
            </seg>
            <seg xml:id="i-ecf9da502bede673-0">
              Centerpartiet har varit med och byggt ut den högre utbildningen
              så att det nu finns högskolor i hela Sverige. Varför har det då
              varit så viktigt? Vi tror på att hela Sverige ska leva, och då
              bör det finnas tillgång till kunskapsbildning för den enskilda
              människan men också för det omgivande samhället, i hela landet.
            </seg>
            <seg xml:id="i-80e8f184c0774444-0">
              Denna utbyggnad till fler högskoleorter men också distansutbildningarna
              har varit viktiga insatser för att också social utjämning ska
              ske. I ett samhälle där kunskaper är den viktigaste grunden för
              ekonomisk utveckling är lika tillgång till utbildning en avgörande
              rättvisefråga. För oss i Centerpartiet är det viktigt att utbildningen
              finns tillgänglig i hela landet. Det är också viktigt för utbildningens
              kvalitet att varje högskola bedriver forskning och att högskolan
              samspelar med det omgivande samhället.
            </seg>
            <seg xml:id="i-49247fcdcceb59da-0">
              Herr talman! Vi ser nu behov av att också stärka kvaliteten i
              utbildningen för att kunna konkurrera på en global arena med kompetens,
              nytänkande och smarta idéer. Det är med oro som vi har sett hur
              en del utbildningar har mycket låg lärartäthet. Senast i går framfördes
              kritik på detta område. I budgetpropositionen för 2007 tillfördes
              därför flera hundra miljoner för att stärka grundutbildningen.
              Vi går nu vidare med denna satsning men ser också över resursfördelningssystemet
              för att hitta indikatorer för att också här stärka kvaliteten.
              Andra åtgärder för att ta till vara kunskap och kompetens är en
              översyn av effektiviteten i den validering som görs i dag av utländska
              examina vad gäller både kvalitet och effektivitet.
            </seg>
            <seg xml:id="i-4f52d4c467d2f249-0">
              Har högskolor och universitet varit drivande när det gäller den
              tredje uppgiften, och har det i så fall lett till ökad regional
              utveckling? Ja, jag är övertygad om att det har haft betydelse,
              men det kunde ha hänt betydligt mer. Vi har alla en roll att spela
              i det samhällsbygge vi kallar Sverige, och det gäller politiken,
              näringslivet, akademin, den sociala ekonomin och den enskilda
              människan.
            </seg>
            <seg xml:id="i-2f41e7d24b15aad3-0">
              När det gäller den tredje uppgiften finns det goda exempel på
              den så kallade trippelhelix, där akademi, näringsliv och det offentliga
              arbetar tillsammans för regional utveckling. Men det går för trögt
              och det finns ibland en tendens till att det också kan uppfattas
              som frivilligt.
            </seg>
            <seg xml:id="i-a8a9241cecdc634a-0">
              Herr talman! Vi diskuterar nu ett betänkande som heter Frihet
              att välja ett ökat inflytande för universitet och högskolor när
              styrelseledamöter utses . Det är ett sätt att öka friheten. Det
              öppnar upp för att det kan bli samma sammansättning av en del
              styrelser som i dag, men det kan också se ut på andra sätt. Vi
              vill inte likriktning utan mångfald. Regeringens verktyg är att
              styra med mål och inte onödiga regleringar som kringgärdar möjligheten
              vid styrelsesammansättningar. Det finns fortsatt goda möjligheter
              för regeringen att ge de riktlinjer för verksamheten som kan vara
              rimliga utifrån samhällsintresset och att säkerställa insyn och
              kontroll vad gäller hur man använder de offentliga medlen. Vi
              är inte rädda för att styrelsesammansättningen ska påverkas i
              negativ riktning och att högskolestyrelserna skulle sluta sig,
              utan tror att de skulle fortsätta att spegla kompetens- och utvecklingskraft
              i än högre grad.
            </seg>
            <seg xml:id="i-7a3cf809b231ce84-0">
              Vi diskuterar nu också en del av de motioner som finns i nästa
              betänkande. Föregående talare har varit inne på en hel del av
              dem vad gäller kårobligatoriet, den studiesociala utredningen
              och så vidare. Vad jag vill säga är att vi från Centerpartiets
              sida fäster oerhört stor vikt vid att stärka studenternas inflytande,
              att öka delaktigheten, men att också våga ta bort en del gamla
              strukturer.
            </seg>
          </u>
          <note xml:id="i-b86919941dba158d-0">
            Centerpartiet yrkar bifall till utskottets förslag till beslut
            i utbildningsutskottets betänkande UbU11.
          </note>
          <note type="speaker" xml:id="i-38e3d023cc3a6642-0">
            Anf. 13 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-01e5e6e7e4469d05-0" next="cont">
            <seg xml:id="i-72a9e0b6e64b0976-0">
              Herr talman! Ulrika Carlsson sade i sitt anförande att lika tillgång
              till utbildning är en viktig rättvisefråga för Centerpartiet.
              Det säger hon i samband med att hon talar om att man har varit
              med och ökat antalet högskolor. Men det är inte tillräckligt att
              man ska kunna se en högskola från sitt fönster, utan det handlar
              också om att kunna ha vägarna in till högskolan. I det sammanhanget
              är bland annat studiemedlen som vi diskuterade förra veckan en
              viktig fråga. Det handlar också om nedskärningarna på komvux,
              som minskar möjligheterna att komma in på en högre utbildning
              och vidareutbilda sig, och det som vi har uppe här i dag, 25:4-regeln,
              som ni har varit med och tagit bort. På vilket sätt, Ulrika Carlsson,
              tycker du att man ska ha lika tillgång till utbildning?
            </seg>
          </u>
          <note xml:id="i-b017eea14d38e46a-0">
            Anf. 14 ULRIKA CARLSSON i Skövde (c) replik:
          </note>
          <u who="rossana_dinamarca_0bda0d" prev="cont" xml:id="i-494c590e46a904ee-0">
            <seg xml:id="i-9f2b152480361908-0">
              Herr talman! Som jag nämnde i mitt anförande är det viktigt att
              högskolor finns i hela landet, men självklart har du en poäng
              i att vägen in till högskolan är oerhört viktig, likaså vägen
              ut, som en del i samhällsbygget som jag nämnde.
            </seg>
            <seg xml:id="i-e5bf110835622e5a-0">
              När det gäller 25:4-regeln står det i betänkandet att regeringen
              överväger att ersätta den med en bedömning av den reella kompetensen.
              En individuell bedömning ska ske av den sökandes kompetens och
              faktiska meriter. Vi tar inte ställning till om den ska avskaffas
              eller inte i dagens betänkande, utan vi vill se om vi kan våga
              använda nya sätt att göra en större individuell prövning för att
              man ska få tillgång till en högre utbildning.
            </seg>
          </u>
          <note type="speaker" xml:id="i-d42e2df13137cf5f-0">
            Anf. 15 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-01e5e6e7e4469d05-1" next="cont">
            <seg xml:id="i-487521c3cae8fb71-0">
              Herr talman! Jag nämnde i mitt anförande den kritik som bland
              SFS, Sveriges Förenade Studentkårer, har anfört angående att bedömningarna
              av den reella kompetensen inte är tillräckligt rättssäkra och
              att de ser väldigt olika ut där man i dag redan gör dessa bedömningar.
              På vilket sätt vill ni göra det här mer rättssäkert? Och på vilka
              sätt ska ni bredda vägarna in till högskolan?
            </seg>
            <seg xml:id="i-51c99216c3edd28e-0">
              Det vi ser i majoritetens förslag och i majoritetens texter är
              att ni hela tiden bygger upp fler och fler hinder. Ni skär ned
              på komvux och minskar därmed möjligheterna för människor att vidareutbilda
              sig för att kunna komma in på en högskoleutbildning. Vi pratar
              om rekryteringsbidraget, vi pratar om studiemedlen, och nu är
              det 25:4-regeln. Det handlar inte alltid om kompetens enbart från
              ett yrkesområde. Om man till exempel ska arbeta som lärare kan
              det vara viktigt att ha erfarenheter av andra arbeten, inte nödvändigtvis
              bara som lärare. Att ta bort 25:4-regeln är ett sätt att sätta
              upp ytterligare ett hinder för människor att ta vägen in till
              högskolan.
            </seg>
          </u>
          <note xml:id="i-ba28cada2b7fe9b3-0">
            Anf. 16 ULRIKA CARLSSON i Skövde (c) replik:
          </note>
          <u who="rossana_dinamarca_0bda0d" prev="cont" xml:id="i-494c590e46a904ee-1">
            <seg xml:id="i-edc0b97b0d6c19ee-0">
              Herr talman! Vägen in till högskolan handlar om att ha ett bra
              skolsystem hela vägen upp till högskolan. En bra kvalitet i grundskolan
              och en bra kvalitet i gymnasieskolan rustar människor på olika
              sätt och ger dem kompetens att välja en inriktning mot högskoleutbildning.
              Vi har fört fram många olika inslag i den nya politiken för mer
              kunskap, därför att vi ser att det redan i dag är alltför många
              som stängs ute till exempel av att de i dagens gymnasieskola inte
              i tillräcklig grad får tillgång till den kunskap som behövs.
            </seg>
            <seg xml:id="i-bc384dfe5a35b99a-0">
              Jag återkommer till att det i dagens betänkande står att regeringen
              överväger att ersätta 25:4-regeln med en individuell bedömning.
              Du frågar hur vi ska kunna garantera att det finns en rättssäkerhet.
              Det blir på olika sätt. När vi tittar på ett nytt system finns
              givetvis frågan med på vilket sätt vi kan garantera att det utifrån
              objektiva kriterier görs en individuell bedömning av den kunskap
              som man faktiskt har.
            </seg>
            <seg xml:id="i-1ea6ef5c1666b7af-0">
              Jag instämmer med dig, Rossana, att det är viktigt att lärare
              har annan erfarenhet än enbart som lärare. Men vid en individuell
              bedömning finns det ju möjlighet att tillgodoräkna sig det.
            </seg>
          </u>
          <note type="speaker" xml:id="i-c8dbf14d5ef11bef-0">
            Anf. 17 ULF NILSSON (fp):
          </note>
          <u who="ulf_nilsson_15fa88" xml:id="i-4d099d8e9d339031-0">
            <seg xml:id="i-896c1b2011bf2fa6-0">
              Herr talman! Universitet och högskolor har genom historien haft
              en unik roll i samhället. Vi kan konstatera att det är just fria
              och obundna universitet som har visat sig vara helt överlägsna
              de universitet som har varit politiskt eller religiöst styrda.
            </seg>
            <seg xml:id="i-185e7bbacf476899-0">
              För mig är det självklart att universitet och högskolor ska fungera
              som en samhällets självkritiska spegel och vara fria och ställa
              de frågor de vill inom forskningen och så vidare. Därför ska varken
              utbildningen eller forskningen vara beroende av olika politiska
              trender, och därför ska regeringen inte heller kunna använda högskolestyrelserna
              som sin förlängda arm.
            </seg>
            <seg xml:id="i-0d0e16acfb372fa8-0">
              Den gamla socialdemokratiska regeringen förde under många år
              en politik i rakt motsatt riktning. Den införde systemet med att
              regeringen utser majoriteten i styrelserna och också ordföranden.
              Det finns alltid en risk för att politiska utnämningar gynnar
              personer som har samma ideologiska kopplingar som makthavarna.
              Undersökningar som gjordes för några år sedan visade att 90 procent
              av ordföranden med politisk bakgrund var socialdemokrater. Det
              var någon enstaka folkpartist, vänsterpartist och moderat, men
              annars var det socialdemokrater. Jag ska vara ärlig och säga att
              jag tror att det finns en risk att det blir så här oavsett vilken
              regering vi har.
            </seg>
            <seg xml:id="i-f71782c501e384e6-0">
              Jag vill inte att någon regering, oavsett politisk färg, ska
              ha den här möjligheten att styra utnämningarna. Därför välkomnar
              jag regeringens proposition om att flytta själva nomineringsprocessen
              från regeringen till de olika lärosätena. Förslagen ska nu komma
              från lärosätena, och regeringen ska i normalfallet utse dem som
              har föreslagits.
            </seg>
            <seg xml:id="i-ab454e53a0505154-0">
              Jag har varit på flera högskolor, herr talman, och jag har uppfattat
              att man nu när man har börjat förbereda sig för detta har haft
              en väldigt öppen diskussion. Studenter, lärare och personal har
              varit med, och det har blivit en öppenhet i nomineringsprocessen
              som inte har förekommit tidigare. En riksdagsmajoritet har också
              förra året efter konstitutionsutskottets granskning gett ett tillkännagivande
              till regeringen där man påpekar att det behövs en större öppenhet
              när det gäller styrelserna i högskolorna.
            </seg>
            <seg xml:id="i-85981a4e32d7ce8f-0">
              Herr talman! Som liberal har jag alltid tyckt att det är en väldigt
              viktig fråga att värna om universitetens självständighet och den
              tradition som vi har med framgångsrika universitet. Det är en
              självständighet som började växa fram i Europa redan under medeltiden,
              under renässansen, och den stärktes under upplysningstiden. På
              många håll i Europa i dag är universitetens autonomi säkrad i
              lag. I USA, som är världsledande inom forskning, är det direkta
              politiska inflytandet minimalt.
            </seg>
            <seg xml:id="i-de81de4beea46449-0">
              Därför tycker jag att det är väldigt positivt att regeringen,
              förutom dagens förslag, har deklarerat att man ska gå vidare och
              pröva hur högskolornas självständighet kan stärkas på fler sätt
              än bara när det gäller styrelserna. Jag är övertygad om att det
              höjer kvaliteten i utbildning och forskning.
            </seg>
            <seg xml:id="i-24fa3c73eb54572d-0">
              Herr talman! När det gäller högskolan i allmänhet får man väldigt
              olika bilder när man pratar med studenter. Det är väldigt många
              som tycker att det är stimulerande och roligt att studera och
              är nöjda med utbildningen. Men det är också väldigt många som
              är missnöjda med att det är lite undervisning en humanist har
              i snitt tre fyra timmars undervisning i veckan att det är grupptentor,
              hemtentor, dåliga examinationer och så vidare.
            </seg>
            <seg xml:id="i-72363cf2dbae65ab-0">
              När vi nu diskuterar högskolan är det viktigt att komma ihåg
              hur verkligheten ser ut för många studenter, som faktiskt satsar
              rätt mycket med några år med dålig privatekonomi på en högre utbildning.
              Det är ändå en stor risk att låna så mycket pengar som man gör
              för en oviss framtida arbetsmarknad. Därför är studenten verkligen
              värd den allra bästa undervisningen. I realiteten har våra högskolor
              de senaste åren kämpat i en mycket hård verklighet. Antalet studenter
              har ökat explosionsartat, men med den gamla regeringens politik
              har resurserna tyvärr inte ökat explosionsartat utan tvärtom urholkats.
              Samtidigt har också de fasta resurserna till forskning tunnats
              ut. Vi ser hur universitetslärarna har fått slitas mellan att
              antingen dra ned på forskningen eller dra ned på undervisningen.
            </seg>
            <seg xml:id="i-613b77fb923f3711-0">
              Naturligtvis har mycket i utbyggnaden varit positivt, men det
              har varit väldigt negativt att det har skett på bekostnad av kvaliteten.
              Förra året konstaterade Högskoleverket i sin årsrapport: I reala
              termer har kostnaden per student minskat under de senaste åren.
              Man konstaterade också att antalet studenter per lärare ökat kraftigt
              under de senare åren.
            </seg>
            <seg xml:id="i-234b3d783b291a07-0">
              Socialdemokraterna hade ett mål om att 50 procent av en årskull
              skulle gå på högskolan. Jag tycker att det var feltänkt att ställa
              upp ett sådant kvantitativt mål. Det är klart att alla som har
              intresse och fallenhet ska kunna studera vid högskolan. Det är
              verkligen inget självändamål att just 50 procent ska göra det,
              framför allt inte om det sker till priset av en lägre kvalitet
              och sänkta förkunskapskrav.
            </seg>
            <seg xml:id="i-844b76625e29eb4c-0">
              Den nya regeringen gör nu en kursändring och har sagt nej till
              den fortsatta utbyggnaden så länge man inte kan garantera resurser
              och säkra kvaliteten. I stället sätts kvalitet före kvantitet.
              Därför har regeringen inlett en process för att resurserna per
              student ska höjas, den så kallade prislappen, så att det blir
              möjlighet till mera undervisning, mera handledning och färre grupptentor.
              Samtidigt måste vi också, när vi talar om högskolans utbyggnad,
              vara medvetna om att alla inte vill bli akademiker. Det är dags
              att få ordentliga eftergymnasiala yrkesutbildningar, något som
              den gamla regeringen har försummat.
            </seg>
            <seg xml:id="i-7d3e0bf78c426f36-0">
              Herr talman! Kvaliteten i högskolan och förkunskaperna hos dem
              som kommer in på högskolan har bevisligen sjunkit bara på fem
              sex år. Vi konstaterar att det inte är bra när gymnasiet grundskolifieras,
              när högskolan gymnasifieras och när högskolan behöver anordna
              ett antal repetitionskurser i gymnasieordning.
            </seg>
            <seg xml:id="i-df0663ec764d1506-0">
              Regeringen förbereder nu ett förslag till nya tillträdesregler.
              Mikael Damberg sade felaktigt att den propositionen hade dragits
              tillbaka, men vi kan förvänta oss den inom kort. Där kommer man
              att föreslå extra meriter för dem som har valt svåra långa kurser
              i språk och som har valt kvalificerade kurser i matematik. Det
              blir ett tydligt budskap till de gymnasieelever som börjar gymnasiet
              i höst att man ska satsa på viktiga ämnen om man planerar att
              plugga på högskolan.
            </seg>
            <seg xml:id="i-db294436ca54b839-0">
              Samtidigt avskaffas, i varje fall enligt remissförslaget, 25:4-regeln
              och ersätts av att ge högskolorna en större möjlighet att själva
              besluta om urvalskriterier, och de får i uppdrag att stärka valideringen.
              Jag tycker inte att detta är en kontroversiell fråga. Jag tycker
              att det är mycket märkligt att man har en generell regel att favorisera
              dem som har råkat fylla 25 år och råkat arbeta med vad som helst
              i fyra år. Det kan vara en merit om det är ett arbete som har
              betydelse för utbildningen, men det behöver inte alls vara en
              merit. Så 25:4-regeln har enligt mitt sätt att se varit orättvis
              och gett fel budskap till dem som går ut gymnasiet i 20-årsåldern.
            </seg>
            <seg xml:id="i-2a2def959b046aa8-0">
              Herr talman! Vi diskuterar också kårobligatoriet, skyldigheten
              att betala avgift och vara medlem i en studentkår. Det har känts
              som ett föråldrat inslag i en högskola där alla annars slår vakt
              om att den ska vara avgiftsfri för i alla fall alla svenska medborgare.
              Samtidigt är vi principiellt överens om att rätten att inte tillhöra
              en intressesammanslutning är grundläggande i vårt samhälle. För
              mig har det länge varit självklart att även studenter ska få välja
              vilka föreningar de vill vara medlemmar i. Därför borde kårobligatoriet
              avskaffas.
            </seg>
            <seg xml:id="i-6d88adf4fec402fe-0">
              Nu ställer, oavsett vad som sägs i kammaren, ett enat utbildningsutskott
              upp på den här tanken. Det finns ingen reservation i betänkandet
              när det gäller att avskaffa kårobligatoriet. Samtidigt är jag
              och vi alla i alliansen naturligtvis väl medvetna om att studentkårerna
              gör ett väldigt viktigt arbete och att studentinflytandet är betydelsefullt.
              Jag bor själv i Lund och känner väl till studentnationernas arbete
              i Lund och Uppsala, som är unikt. Det finns ingen i alliansen
              som på något sätt vill förstöra den här verksamheten hos kårer
              och nationer. Därför är det viktigt att den utredning som regeringen
              aviserat och som redan tillsatts ska belysa ett antal viktiga
              frågor om studenternas inflytande, om representation i olika organ
              inom högskolan, om fortsatt bra utbildningsbevakning, bevakning
              av studenternas rättigheter och naturligtvis även de ekonomiska
              förutsättningarna för kårer och nationer samt inte minst den viktiga
              studiesociala verksamhet som väldigt många av kårer och nationer
              bedriver. Allt detta förväntar vi oss ska belysas grundligt i
              utredningen.
            </seg>
            <seg xml:id="i-8251e57af03b04f8-0">
              Avslutningsvis, herr talman, fortsätter nu arbetet med att utveckla
              en högskola med kvalitet, och som sagt: Den som satsar några år
              på en utbildning ska ha rätt att förvänta sig en undervisning
              och en utbildning på hög nivå med forskningsanknytning. Den studenten
              har rätt att förvänta sig att träffa lärare och att få bra handledning.
            </seg>
            <seg xml:id="i-023393ff2a5ce332-0">
              Nu, med den nya utbildningspolitiken, talar vi inte bara om hur
              många som kommer in på högskolan, utan vi talar mera om hur många
              som går ur högskolan med bra kunskaper och avklarad examen.
            </seg>
          </u>
          <note xml:id="i-15ef7949b0833d51-0">
            Med de orden, herr talman, vill jag också samtidigt yrka bifall
            till förslaget i betänkande nr 11.
          </note>
          <note type="speaker" xml:id="i-ffbead33495daafb-0">
            Anf. 18 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-1">
            <seg xml:id="i-388621f825a1f182-0">
              Herr talman! Jag slogs av att om man lyssnar till Folkpartiet
              och Ulf Nilsson låter det som om det finns ganska låga ambitioner
              på utbildningsområdet. Man har liksom inte ambitionen både att
              satsa på kvalitet och att ge unga människor som växer upp och
              går i gymnasieskolan i dag en möjlighet att studera vidare. Det
              känns lite futtigt för en visionär utbildningspolitik.
            </seg>
            <seg xml:id="i-7349adc37e8090f0-0">
              Det blir lite provocerande att höra Ulf Nilsson säga att det
              inte har skett någon explosionsartad satsning på kvalitet i högskolan
              under Socialdemokraternas år. Det må vara sant, men det känns
              ju inte riktigt som om den borgerliga regeringen har startat någon
              explosionsartad satsning på kvalitet i högskolan heller.
            </seg>
            <seg xml:id="i-f95844b0b99c2830-0">
              Ulf Nilsson går över på nästa debatt, som gäller att det inte
              handlar om att alla ungdomar ska skaffa sig en högskoleutbildning
              utan att man måste satsa på gymnasiesidan också, på yrkesutbildningen.
              Ja, men vad har den borgerliga regeringen gjort? Nu har Ulf Nilsson
              sagt det, och borgerliga företrädare brukar säga det i den här
              talarstolen. Vad har ni gjort på yrkessidan i gymnasieskolan nu
              för att förbereda de här ungdomarna? Ni har stoppat GY 07. Det
              är väl det enda konkreta beslutet ni har tagit: att stoppa en
              reformering av gymnasieskolan som skulle ge en vässad gymnasieexamen,
              som skulle innebära en satsning på yrkeslinjerna, som skulle innebära
              en modern lärlingsutbildning, vilket innebär nej till ämnesbetyg
              och nej till höjda kvalitetskrav på gymnasiearbetena. Para det
              med de kraftiga besparingar som Folkpartiet nu ställer upp på
              i vuxenutbildningen och i studiemedelssystemen och som slår stenhårt
              mot de grupper som har sämst utbildning. Vad är det för utbildningspolitik
              för ett modernt samhälle, Ulf Nilsson?
            </seg>
          </u>
          <note type="speaker" xml:id="i-8a898e42e14039f5-0">
            Anf. 19 ULF NILSSON (fp) replik:
          </note>
          <u who="ulf_nilsson_15fa88" xml:id="i-4d099d8e9d339031-1">
            <seg xml:id="i-ee560654806298be-0">
              Herr talman! Vi och regeringen har just tillsatt en gymnasieutredning
              som kraftigt kommer att reformera gymnasieskolan och som innebär
              att vi för första gången på mycket länge får en seriös satsning
              på yrkesutbildningar, något som har försummats inte minst av det
              parti som kallar sig arbetarparti, där man på något sätt har tyckt
              att alla ska bli studenter för att räknas.
            </seg>
            <seg xml:id="i-ab8bd6bc36445507-0">
              Den lärlingsutbildning som ni tidigare talade om var bara en
              kosmetisk förändring av de gamla utbildningarna. Nu är det ett
              tydligt mål att vi ska få yrkesutbildningar i nära samarbete med
              branscherna där företag, hantverkare och branschorganisationer
              går in och tar ett medansvar. Nu ser vi att ett arbete har startat
              med att öppna möjligheter för en helt annan typ av yrkesutbildning
              som ger mycket större möjlighet till inträde på arbetsmarknaden.
            </seg>
            <seg xml:id="i-278ee02f6bfc53d4-0">
              Den gymnasiereform som är på väg att genomföras, som samtidigt
              innebär en kravhöjning för de studieförberedande programmen, är
              mycket ambitiös.
            </seg>
            <seg xml:id="i-7a9ff1e215c8829c-0">
              När det gäller utbyggnaden citerade Mikael Damberg mitt ord explosionsartat.
              Ja, det är ju så att resurserna har urholkats explosionsartat.
              Enligt alla utredningar Högskoleverket, Sulf, var vi än tittar
              räknar man med att prislappen per student har minskat med mellan
              15 och 25 procent, lite beroende på hur man räknar. Sanningen
              är ju att er högskolesatsning inte var fullt ut finansierad, och
              därför har kvaliteten sjunkit. Därför klagar mina samhällsvetarstudenter,
              som jag känner väl, i Lund, där jag är inspektor i samhällsvetarkåren,
              över att de bara har grupptentor och hemtentor. De känner att
              de inte blir sedda av sina handledare.
            </seg>
          </u>
          <note type="speaker" xml:id="i-01927699eebcd352-0">
            Anf. 20 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-2">
            <seg xml:id="i-48e3d43ee9a3bdcf-0">
              Herr talman! Jag håller helt med om behovet av mer kvalitetssatsningar
              på högskolan. Det visar sig ju att Folkpartiet och regeringen
              inte har en krona mer än Socialdemokraterna i kvalitetssatsningar
              på högskolan, så på något sätt har vi tagit första steget gemensamt.
              Jag tror att det behövs ytterligare steg för att garantera kvaliteten.
            </seg>
            <seg xml:id="i-009e7739260c6d9f-0">
              Mycket av de problem med kvaliteten vi har i högskolan hänger
              samman med det resursfördelningssystem högskolorna har i dag.
              Då kan vi lägga på oss skulden och säga att vi inte har förändrat
              det tillräckligt snabbt, även om vi tillsatt en utredning, men
              det var ju inte heller vi som hittade på det här resursfördelningssystemet
              en gång i tiden. Lite balans måste det vara i kvalitetsdiskussionen.
            </seg>
            <seg xml:id="i-e9aaf03d09fccfcf-0">
              Sedan blir det lite futtigt, tycker jag, att höra en folkpartist
              säga: Det räcker nog med att en tredjedel av ungdomskullen kanske
              går vidare till högre utbildning i ett globalt kunskapssamhälle.
              Det är vad Sverige ska möta framtiden med, när vi ser hur andra
              länder i hela världen expanderar.
            </seg>
            <seg xml:id="i-debab063c4a42fcd-0">
              Vi måste klara båda delarna: kvalitet och att unga människor
              faktiskt har möjlighet att studera vidare vid högskola och universitet
              annars blir Sverige fattigare framöver. Det borde vi kunna enas
              om i den här kammaren.
            </seg>
            <seg xml:id="i-bf2498ab2d8d5808-0">
              Sedan måste jag konstatera när det gäller gymnasieskolan att
              Ulf Nilsson och Folkpartiets skolminister har helt olika bilder.
              Jag har hört alliansens skolminister säga att det fanns flera
              inslag i GY 07 som var bra, till exempel lärlingsutbildningen,
              höjda kvalitetssatsningar på yrkessidan och gymnasieexamen. Nu
              skjuter man det på framtiden. Det är min poäng. Ni säger nej till
              förslag som ni säger är bra därför att ni vill utreda dem under
              ett antal års tid. Det är inte seriöst om man säger att man vill
              satsa på yrkesutbildningarna.
            </seg>
            <seg xml:id="i-6563dfb03454221d-0">
              Ulf Nilsson vägrar återigen att kommentera de stora neddragningarna
              inom komvux och vuxenutbildningen, vilket är, tycker jag, det
              stora liberala sveket av den här borgerliga regeringen, nämligen
              att man tar bort var tredje krona till vuxenutbildningen och nekar
              människor en chans att komma igen. Sedan spiller det också över
              i reglerna för tillträde till högskolan, som vi ska diskutera
              här igen längre fram. Jag hoppades verkligen att Folkpartiet tog
              intryck av den massiva kritik som har kommit mot de förslag som
              har presenterats, men när man lyssnar på Ulf Nilsson verkar det
              inte så, och det beklagar jag.
            </seg>
          </u>
          <note type="speaker" xml:id="i-ecf4dd0e97c27818-0">
            Anf. 21 ULF NILSSON (fp) replik:
          </note>
          <u who="ulf_nilsson_15fa88" xml:id="i-17ff27b21514501e-0" next="cont">
            <seg xml:id="i-5e479bd39e7f7cb8-0">
              Herr talman! När det gäller vuxenutbildningen gör den borgerliga
              regeringen precis som den socialdemokratiska regeringen: Den anpassar
              sig i viss mån efter efterfrågan, söktryck och arbetsmarknad.
              Vi har en rekordökning, som Mikael Damberg vet, av arbetstillfällen
              i Sverige, och trycket på vuxenutbildning minskar. Därför är det
              naturligt att något minska på anslagen till vuxenutbildningen.
              Däremot förbereder regeringen en lag som ska stärka rätten till
              vuxenutbildning för dem som har valt bort högskoleförberedande
              studier i gymnasieskolan, någonting som vi har motionerat om i
              många år. Vi räknar alltså med att vuxenutbildningen kommer att
              ha en viktig roll inom överskådlig tid i Sverige.
            </seg>
            <seg xml:id="i-7eba06ee04da2ee8-0">
              Mikael Damberg talade om att det räcker med att en tredjedel
              går till högskolan. Det har jag aldrig sagt. Jag tycker inte alls
              att vi ska fixera några tal. Vad jag däremot vet av erfarenhet
              är att det är många som hellre väljer en mer yrkesinriktad eftergymnasial
              utbildning än en traditionell akademisk utbildning, och att vi
              i Sverige mest av alla länder i Europa har försummat detta intresse
              för fackutbildningar och yrkesutbildningar.
            </seg>
            <seg xml:id="i-8c17120e3d505fdd-0">
              Om vi talar om en tredjedel tycker jag att Mikael Damberg som
              socialdemokrat borde vara lite ödmjuk. Om jag ska tolka honom
              på samma elaka sätt som han försöker tolka mig kan jag säga att
              Mikael Damberg tydligen tycker, när det gäller gymnasieskolan,
              att man ska vara nöjd med att över en tredjedel inte når gymnasieskolans
              mål och att över en tredjedel varken är förberedda för yrkeslivet
              eller för högskolan. Det vill vi ändra på.
            </seg>
            <seg xml:id="i-3690b784385e36cb-0">
              När det gäller resurser till högskolan det här första budgetåret
              kan vi konstatera att forskningen får 200 miljoner mer och under
              en treårsperiod 900 miljoner ja, om man räknar med borttagandet
              av högskolemomsen så blir det över 1 miljard kronor mer på tre
              år till forskning. Till grundutbildningen har resurserna det här
              första året höjts med 136 miljoner, och jag utgår från att regeringen
              går vidare i höstbudgeten med det.
            </seg>
          </u>
          <note xml:id="i-e0cce41a6d7beff4-0">
            Anf. 22 FÖRSTE VICE TALMANNEN:
          </note>
          <u who="ulf_nilsson_15fa88" prev="cont" xml:id="i-169639b086b133e8-0">
            <seg xml:id="i-2be829445c828f24-0">
              Innan vi går vidare i debatten känner jag ett behov av att påminna
              om att debatten handlar om utbildningsutskottets betänkande nr
              11, Frihet att välja ett ökat inflytande för universitet och högskolor
              när styrelseledamöter utses . Jag vill bara påminna om det inför
              fortsättningen av debatten.
            </seg>
          </u>
          <note type="speaker" xml:id="i-d96d59c36810dcd3-0">
            Anf. 23 EVA JOHNSSON (kd):
          </note>
          <u who="eva_johnsson_c6ce6f" xml:id="i-06099593455a5027-0">
            <seg xml:id="i-757802c6c468a316-0">
              Herr talman! Den högre utbildningens viktigaste uppgift är att
              förmedla och skapa kunskap. Det krävs kompetenta lärare och forskare,
              en stimulerande arbetsmiljö och studiesocial trygghet. Kristdemokratisk
              högskolepolitik har därför sin grund just i kunskap, kvalitet,
              valfrihet och trygghet. Studenten ska stå i centrum för både utbildningen
              och bildningen. Vår vision är ett kunskapssamhälle där ingen hålls
              tillbaka och ingen lämnas efter. Därför sätter vi tydligt fokus
              på kvalitet och bildning.
            </seg>
            <seg xml:id="i-4163ebdfb6048d47-0">
              En nödvändig förutsättning för kvalitet är att den akademiska
              friheten bevaras. Tankar och diskussioner på lärosätena måste
              vara helt frikopplade från vilken regering det är som för tillfället
              sitter vid makten. Så har emellertid inte Socialdemokraterna agerat.
              Socialdemokraterna har under de gångna tolv åren bevarat partiets
              inflytande. En kristdemokratisk rapport från 2005 visar att sex
              av tio med politisk bakgrund i högskolestyrelserna var s-märkta.
              I många av styrelserna är vänsterkartellen i majoritet, inte minst
              vid universiteten. Det är därför med särskild glädje Kristdemokraterna
              bidragit till den process som lett fram till en proposition till
              riksdagen om att stävja problemet.
            </seg>
            <seg xml:id="i-fefe412b9de5df67-0">
              Socialdemokraterna har olika motargument. Ett är att politiker
              i högskolestyrelser svarar för en öppenhet mot omvärlden, vilket
              vi också fått höra under dagens debatt. Men det är viktigt att
              komma ihåg att högskolelagens portalparagraf konstaterar att en
              av högskolans tre uppgifter är att samverka med omgivande samhälle.
              Det är en bra målstyrning. Att med självklarhet tillsätta politiker
              är en innehållsstyrning som Kristdemokraterna vänder sig mot.
            </seg>
            <seg xml:id="i-d0558a0f8564418e-0">
              Ett annat motargument är att näringslivet sägs välja att absorbera
              borgerliga politiker vilket därför skulle ge Socialdemokraterna
              rätt att i större utsträckning tillsätta sina egna vid universitet
              och högskolor. Men om man tänker efter lite grann så är just det
              påståendet inget annat än ett jättelikt underkännande av socialdemokratiska
              politiker och av den egna näringslivspolitiken. Om politiker är
              bra kommer nämligen näringslivet att med glädje absorbera även
              socialdemokrater.
            </seg>
            <seg xml:id="i-89a25d43e1ad2bd8-0">
              Vad gjorde Socialdemokraterna när de fick makten 1994? Jo, de
              avskaffade högskolelagens krav på att personer ska ha adekvat
              kompetens för att kunna sitta i högskolestyrelserna. Tala om att
              lägga grunden för ett informellt belöningssystem för socialdemokratiska
              politiker!
            </seg>
            <seg xml:id="i-f717b1ce6670f573-0">
              Herr talman! Om vi övergår till att titta på högskolan som helhet
              känns det bra att stå här tillsammans med vännerna i Allians för
              Sverige och bidra till en förbättrad högskola. Vi har presenterat
              en politik för högre utbildning, som ska förverkligas under den
              kommande mandatperioden. För Kristdemokraterna, Moderaterna, Folkpartiet
              och Centerpartiet är det övergripande målet att förbättra kvaliteten
              i den högre utbildningen och skapa en utbildning i världsklass.
              Vi vill garantera den högre utbildningens och forskningens frihet
              och skapa starka och självständiga lärosäten. Därför har vi enats
              om kvalitetssatsningar både i grundläggande högre utbildning och
              i forskning. Inriktningen är klar: kvalitet och djup.
            </seg>
            <seg xml:id="i-8001dc43a732e626-0">
              Redan före den nuvarande mandatperioden nådde vi resultat i den
              riktningen. Under förra året lyckades partierna i alliansen tillsammans
              med Miljöpartiet komma överens på sju punkter inom högskolepolitiken
              och driva frågorna i riksdagen. I två ytterligare fall lyckades
              vi förra året även få socialdemokraterna i utskottet att ändra
              sig och ställa sig bakom våra förslag.
            </seg>
            <seg xml:id="i-0efa34634e6c2e22-0">
              Oppositionen har motionerat flitigt. Den som ser på motionerna
              upptäcker dock snart att de spretar. Partierna går mindre i takt
              med varandra än vad alliansen någonsin gjort. Frågan är om den
              nya oppositionen i framtiden kan samla sig till en gemensam linje
              i högskolefrågor.
            </seg>
            <seg xml:id="i-d0a61da29b897d73-0">
              Miljöpartiet ligger i de frågor som de för fram i motionerna
              nära alliansen vad gäller högskolepolitiken. Varken Vänsterpartiet
              eller Socialdemokraterna har genom riksdagsmotionerna lyckats
              skapa en enhetlig bild av sin högskolepolitik, utan det är mest
              specifika och avgränsade frågor som Socialdemokraterna belyser.
              Många av förslagen är behjärtansvärda men svåra att ta ställning
              till utan ytterligare beredning.
            </seg>
            <seg xml:id="i-12b336b9ce61d008-0">
              Det besked som ges från Socialdemokraterna är i form av ett särskilt
              yttrande i betänkandet, men här blir jag förvirrad och vill gärna
              veta lite mer. I sitt särskilda yttrande konstaterar Socialdemokraterna
              nämligen att de i regeringsställning tillsatte en utredning om
              att införa avgifter i högskolan för de studenter som kommer från
              länder utanför EES-området men att avgifter inom högskolan kan
              leda till en ökad snedrekrytering. Jag kan bara tolka det som
              att Socialdemokraterna vänt kappan efter vinden och nu går emot
              sitt eget tidigare förslag om avgifter för studenter från länder
              utanför EES. Utbildningsminister Östros uttalade på DN Debatt
              den 28 februari 2004 sitt stöd för avgifter i högskolan, och han
              har alltså inte längre stöd från sitt eget parti.
            </seg>
            <seg xml:id="i-fec1fd743faf7985-0">
              Herr talman! Frihet i forskning och grundutbildning är grundläggande
              för att kunskap ska kunna utvecklas och befästas. Högskolor och
              universitet måste därför slå vakt om sin integritet och vara etiskt
              och intellektuellt oberoende av politiska, ideologiska och ekonomiska
              maktgrupperingar. Men kunskap formas inte i ett vakuum utan förutsätter
              ett samhälle byggt på de värden som garanterar friheten. En stabil
              värdegrund är den bästa garantin för möjligheten till fri tanke
              och fri diskussion. Det är ingen slump att den akademiska friheten
              finns i länder med ett etiskt arv från den västerländska traditionen,
              som resulterat i öppna och demokratiska samhällen världen över.
            </seg>
            <seg xml:id="i-8f6c908550514d2b-0">
              För att värna det goda tankeklimatet gäller det att slå vakt
              om de värden som burit fram frihetens och vetenskapens ideal.
              Vi kristdemokrater vill se en politik för högre utbildning som
              ger Sverige de allra bästa förutsättningarna för framtiden. Det
              handlar om kunskap, bildning och kvalitet men också om trygghet
              och valmöjligheter för studenterna samt arbetsro för lärare och
              forskare. Det handlar om att Sverige ska ta täten med ett kunskapssamhälle
              där ingen hålls tillbaka och ingen lämnas efter.
            </seg>
          </u>
          <note xml:id="i-6bc2b1381f74bf4d-0">
            Därmed, herr talman, vill jag yrka bifall till utbildningsutskottets
            förslag i betänkande nr 11.
          </note>
          <note type="speaker" xml:id="i-a24aad64b03bd4fa-0">
            Anf. 24 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-3">
            <seg xml:id="i-ad8f8b3678215b96-0">
              Herr talman! Jag hade inte tänkt begära replik, men det sades
              sådant som nog kräver en del förtydliganden.
            </seg>
            <seg xml:id="i-f0b60e88d19136ae-0">
              Jag kan börja med att konstatera att den borgerliga alliansen
              levererat många siffror på antalet socialdemokratiska politiker
              eller vänsterpolitiker i högskolestyrelser. Från början av debatten
              var det nio av tio, sedan var det sex av tio. Om de får fortsätta
              ett tag till kanske det bara är tre av tio. Det går väl åt rätt
              håll. Det är dock inte själva poängen, utan det handlar i stället
              om att högskolor ofta har en regional karaktär och vill därför
              ha med politiker från regionen, från landstinget och från ledande
              kommuner. Före förra valet styrde Socialdemokraterna i ganska
              många kommuner och landsting runt om i Sverige, och därför fanns
              det väl också en naturlig koppling till ledande politiker regionalt.
            </seg>
            <seg xml:id="i-faa4b7da2c7a6357-0">
              Jag sitter tillsammans med Karin Pilsäter från Folkpartiet i
              styrelsen för Södertörns högskola. Högskolan ser det som en stor
              fördel att de har politiska företrädare från både opposition och
              majoritet i styrelsen. Så kan det alltså se ut. Det var dock inte
              anledningen till att jag begärde ordet, utan jag konstaterar bara
              att utredningen om hur många socialdemokrater som finns i högskolestyrelserna
              verkar ge olika besked.
            </seg>
            <seg xml:id="i-b4cbbdee66ec81a9-0">
              Eva Johnsson frågar ifall vi ändrat uppfattning om avgifter i
              högskolan. På intet sätt! Vi socialdemokrater öppnade för en diskussion
              om att kunna ta ut avgifter för internationella studenter, men
              samtidigt sade vår utbildningsminister klart och tydligt att vi
              vill se om det går att förändra högskolelagen genom att förbjuda
              avgifter för svenska studenter så att detta inte blir socialt
              segregerande i den svenska högskolesektorn.
            </seg>
            <seg xml:id="i-23b6449e96fc8ba3-0">
              Min fråga till Eva är om ni är beredda att ställa upp på en lagstiftning
              som innebär att vi ändrar högskolelagen och förbjuder avgifter
              i högre utbildning.
            </seg>
          </u>
          <note type="speaker" xml:id="i-cd01b3a7d8659b5a-0">
            Anf. 25 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-06099593455a5027-1">
            <seg xml:id="i-9d4d026db9b7b649-0">
              Herr talman! Jag tycker att Mikael Damberg är en oerhört kompetent
              och duktig politiker. Jag har full förtröstan på att de nya högskolestyrelserna,
              och framför allt de nya förslagen, kommer att belöna duktiga och
              kompetenta politiker om de behövs, oavsett partifärg. Mikael Damberg
              kan säkert även fortsättningsvis känna sig trygg.
            </seg>
            <seg xml:id="i-6624d305c7dac2dd-0">
              Men den kraftiga majoriteten och dominansen av socialdemokrater
              i de olika högskolestyrelserna tycker jag inte går att försvara,
              just med hänvisning till kompetens, oavsett om man har politisk
              majoritet eller inte. Vi har understrukit att det är oerhört viktigt
              att kompetensen är avgörande och att de olika utbildningssätena
              ska ha friheten att själva avgöra om det är viktigt att ha en
              lokal förankring eller om man vill ha koppling till näringslivet
              eller något annat. Vi känner till skillnad från Socialdemokraterna
              stark förtröstan och tillit. Högskolorna och universiteten kan
              själva avgöra vilken kompetens som behövs inom de olika styrelserna.
            </seg>
            <seg xml:id="i-bd67867bea82c7e5-0">
              Avgifterna kommer vi att se över. Det är något som finns med
              i vårt betänkande och i vår utredning. Vi kommer att titta på
              detta, för vi tycker inte att det är rimligt att man ska kunna
              studera i Sverige utan att ha några avgifter.
            </seg>
          </u>
          <note type="speaker" xml:id="i-08cc8b91ab9dc6f8-0">
            Anf. 26 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-4">
            <seg xml:id="i-666f17751a3073cf-0">
              Herr talman! Först måste jag konstatera att samhället satsar
              enorma summor skattepengar på universitet och högskolor. Vi tycker
              att det är rimligt att staten har möjlighet att utse representanter
              till högskolestyrelserna, som styr mycket av utbildningsdimensioneringen
              och högskolornas prioriteringar, vilka är viktiga för hela utbildningssektorn
              och inte minst för sysselsättningen och företagen regionalt runt
              om i Sverige. I den här debatten har de borgerliga partierna framfört
              att de vill använda andra styrmedel, med regleringsbrev och centraliserade
              direktiv till högskolan. Det är möjligt att man kan styra högskolan
              på det sättet, men jag är inte säker på att det är bättre.
            </seg>
            <seg xml:id="i-ac349971d55e5945-0">
              Jag har också stor tillit till att högskolan kommer att välja
              att ha en bred sammansättning i styrelserna även i framtiden.
              Det visar remissvaren. Om man läser dem förvånas man över att
              lagändringen behöver göras, eftersom det finns en sådan enighet
              om att man ska ha en bred sammansättning. Mitt problem är att
              jag tycker att den borgerliga regeringen skickar ut signalen att
              den tredje uppgiften, samverkan med det omgivande samhället, både
              med politik och med näringsliv, är mindre viktig. Det blir mer
              en intern fråga innanför fyra väggar på universitet och högskolor.
              Det tror jag är skadligt för kvaliteten i svensk högskola.
            </seg>
            <seg xml:id="i-b51653042d28883c-0">
              Tyvärr är jag inte nöjd med svaret att ni ska se över frågan
              om avgifter i Sverige. Jag vill ha ett besked om ni är beredda
              att ändra lagen och förbjuda avgifter för svenska studenter på
              Sveriges universitet och högskolor.
            </seg>
          </u>
          <note type="speaker" xml:id="i-f800307e23daeb42-0">
            Anf. 27 EVA JOHNSSON (kd) replik:
          </note>
          <u who="eva_johnsson_c6ce6f" xml:id="i-06099593455a5027-2">
            <seg xml:id="i-18a67db474db2836-0">
              Herr talman! Jag vill gärna understryka för Mikael Damberg det
              som står i betänkandet, nämligen att tillsättningen av styrelserna
              kommer att föregås av samråd inom och utom lärosätena. De fyra
              väggarna är väldigt vida, stora och höga. Några mystiska överläggningar
              i enrum tror jag inte att vi behöver vara rädda för, och någon
              antydan till konspirationsteori beträffande de kommande styrelserna
              tror jag inte att vi alls behöver fundera över. Det kommer att
              vara ett öppet samråd, som kommer att förbereda de förslag som
              så småningom plockas fram. Jag känner stor och full tillit till
              att detta kommer att ske på ett klokt och övervägt sätt.
            </seg>
            <seg xml:id="i-a9ede58313252790-0">
              Jag ser fram emot de nya förslagen och är övertygad om att de
              kommer att innebära en förbättring av de nuvarande sammansättningarna
              och också en breddning.
            </seg>
            <seg xml:id="i-b92ce9cbdeed14fb-0">
              När det gäller avgifterna återkommer vi.
            </seg>
          </u>
          <note type="speaker" xml:id="i-249e8e7f75e0b1e3-0">
            Anf. 28 Utbildningsminister LARS LEIJONBORG (fp):
          </note>
          <u who="lars_leijonborg_b0c418" xml:id="i-4e0c5e2346967b9f-0">
            <seg xml:id="i-a2b20588bc1dac64-0">
              Herr talman! Jag har kommit hit framför allt för att delta i
              en diskussion om förslagen i propositionen Frihet att välja .
              Jag tycker att det är bra att företrädare för både oppositionen
              och regeringssidan här i kammaren har satt in förslaget i ett
              bredare sammanhang. Det är klart att detta bara är en pusselbit
              i en högskolepolitik som har ett vidare syfte.
            </seg>
            <seg xml:id="i-e45629ff1fadc4e8-0">
              Det är kunskap som är och förblir den viktigaste konkurrensfaktorn
              i vår tid och framöver. Det politiska systemet i både Sverige
              och andra länder formades på 1800-talet i en motsättning mellan
              arbete och kapital, men det är otroligt viktigt att komma ihåg
              att vad som nu gäller är att kunskap är den viktigaste konkurrensfaktorn.
              De länder där kunskapsinnehållet i produktionen blir så stort
              som möjligt blir vinnare. Det är bara om man satsar mycket på
              kunskap spjutspetskunskap i forskningen och breddkunskap i utbildningssystemet
              som man lyckas väl i globaliseringens tid.
            </seg>
            <seg xml:id="i-2250800836fa02d7-0">
              Frågan är hur styrelsesammansättningen i högskolan passar in
              i det perspektivet. De som säger att det förslag som har lagts
              fram i propositionen är obegripligt och snurrigt bör erinra sig
              att systemet där styrelserna framför allt är företrädare för lärosätet
              har gällt i hundratals år och gäller på många högskolor och universitet
              runt om i världen ännu i dag. Det är en relativt ny tanke att
              universitetsstyrelser ska vara företrädare för statsmakten. Det
              var en socialdemokratisk tanke som bröt igenom på 1960-talet,
              då en del andra förändringar av utbildningssystemet bröt igenom,
              som inte har varit särskilt lyckosamma.
            </seg>
            <seg xml:id="i-6932e0f2b3722c7b-0">
              Nu är motsättningen mellan oss egentligen ganska liten, därför
              att det förslag som vi har lagt fram öppnar för en långtgående
              representation från det omgivande samhället i högskolestyrelserna.
              Jag är inte beredd att hålla något brandtal för att rektorn ska
              vara ordförande. Jag tror att det i praktiken knappast kommer
              att bli så på särskilt många ställen. Än en gång vill jag dock
              påminna om att det systemet länge var det gängse och fortfarande
              är det gängse på många universitet runt om i världen. I ett historiskt
              och internationellt perspektiv är det inte alls något udda system.
              Att den som vunnit sina kollegers förtroende som rektor är den
              främsta företrädaren för lärosätet är ett system som mycket väl
              kan försvaras.
            </seg>
            <seg xml:id="i-4ebc2aec6f7fa9a0-0">
              Från oppositionssidan har det förekommit två paralleller. Mikael
              Damberg säger att en vd inte är styrelseordförande. Han hämtar
              parallellen från affärslivet. Vem har sagt att man ska göra det?
              Någon annan frågade varför högskolan inte ska styras som vilken
              myndighet som helst. Svaret från alliansen är att vi inte ser
              ett universitet vare sig som ett aktiebolag eller som vilken myndighet
              som helst. Vi ser akademin som en självständig kraft i samhällsutvecklingen,
              och det är otroligt viktigt att slå vakt om den akademiska friheten.
              Det är varken någon affärsverksamhet eller vilken myndighet som
              helst.
            </seg>
            <seg xml:id="i-6dd629fd21acd36f-0">
              Jag besöker mycket ofta högskolor. Det gör mig mycket optimistisk
              när det gäller hur den här förändringen kommer att falla ut. Jag
              möter entusiasm för den möjlighet som nu har givits högskolan
              att i praktiken själv utse de styrelser som ska leda verksamheten.
            </seg>
            <seg xml:id="i-71e16a1811d522a6-0">
              Högskolan är till överväldigande del finansierad med offentliga
              medel. Därmed finns det naturligtvis styrsystem som ser till att
              medlen används på ett rimligt sätt. Det talas här om att internrevisionen
              lämnas till styrelsen och att rektor kanske i vissa fall kommer
              att sitta som ordförande där. Man ser framför sig hur revisionsrapporten
              kommer att smugglas undan och inte komma till allmän kännedom
              eller leda till åtgärder.
            </seg>
            <seg xml:id="i-3bed496e0e4a5ba8-0">
              Så kommer det naturligtvis inte att bli. Vi talar om saker som
              är offentlig handling. Detta är ett system som redan finns. Rektor
              sitter redan i högskolans styrelse, och ordföranden har ingen
              annan möjlighet än vilken annan ledamot som helst att sopa detta
              under mattan. Det förekommer också annan revision av högskolor
              än internrevisionen.
            </seg>
            <seg xml:id="i-28eba46c701cd913-0">
              Skulle revisionen av högskolan upptäcka några oegentligheter
              ska det naturligtvis rapporteras till statsmakterna. Det är ingen
              risk för att detta kan leda till att några oegentligheter kan
              sopas under mattan.
            </seg>
            <seg xml:id="i-73486fcf2f15a109-0">
              Jag menar att motsättningarna mellan oss egentligen inte är så
              stora som retoriken på ömse håll ibland kan ge sken av. Men jag
              vill ändå ansluta mig till dem som påpekar att när socialdemokrater
              talar om att styrelserna ska ha representation från det omgivande
              samhället har de en något begränsad syn på vad det omgivande samhället
              är. I praktiken har det omgivande samhället i ert system i mycket
              hög grad blivit det omgivande socialdemokratiska samhället.
            </seg>
            <seg xml:id="i-5d99294bad1418e5-0">
              Som ni vet kunde reformen inte träda i kraft den 1 januari, utan
              vi har fått skjuta på det till 1 maj. Det innebar att jag fick
              skriva under regeringsbeslut på att förlänga de hittillsvarande
              styrelserna i fyra månader. Jag skrev under drygt 40 papper där
              jag förlängde dessa styrelsers mandatperiod. För mig blev det
              visuellt en väldigt påtaglig påminnelse om vad vi nu gör. När
              jag skrev på och ögnade igenom namnlistorna stod det väldigt tydligt
              för mig att det är en mycket kraftig socialdemokratisk överrepresentation.
              Om det är sex av tio eller nio av tio kan jag inte säkert säga,
              men det var väldigt många. Det var långt utöver det antal som
              kunde vara rimligt med tanke på de siffror Socialdemokraterna
              uppnår i de allmänna valen.
            </seg>
            <seg xml:id="i-7eb5bd02f6576e65-0">
              Vill man ha en bred representation, och framför allt en representation
              som högskolorna själva uppfattar som en representation som stärker
              dem, måste systemet reformeras. Det är det som nu sker. Jag är
              mycket optimistisk om möjligheten att på det här sättet få bättre
              och starkare styrelser.
            </seg>
            <seg xml:id="i-e9b4da67833b7bec-0">
              Innan jag slutar vill jag också kort beröra ett par andra frågor
              som har tagits upp här i debatten. Vi avstår inte från att lägga
              fram en proposition om ändrade tillträdesregler. Tvärtom jobbar
              vi stenhårt med den. Jag är övertygad om att det kommer att bli
              ett system som stärker högskolan, inte bara när det gäller hur
              många som kommer in utan framför allt när det gäller hur många
              som kommer ut med de kunskaper som de väntas ha, det vill säga
              att vi får studenter som verkligen klarar högskolestudier.
            </seg>
            <seg xml:id="i-6372b3ee6a91eb9c-0">
              Vi ska också jobba med frågor om en breddad rekrytering. För
              min del är jag övertygad om att just kvaliteten med till exempel
              lärarledd undervisning kommer att öka möjligheterna för studenter
              från hem med svag studietradition.
            </seg>
            <seg xml:id="i-4bfcc67e9187526f-0">
              Jag vill också säga att jag ser fram emot resultatet av utredningen
              av kårobligatoriet. Jag är glad för den uppslutning som nu finns.
              Jag har förhoppning om att utredningen ska kunna bibehålla det
              som är bra. Vi är alla intresserade av att kårernas sociala verksamhet
              består och att studentinflytandet kan bestå. Jag tror att utredningen
              kommer att lägga fram förslag så att denna enighet kan bestå.
            </seg>
          </u>
          <note type="speaker" xml:id="i-a5cf1bcc72d88024-0">
            Anf. 29 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-5">
            <seg xml:id="i-282bb556a73eaaa3-0">
              Herr talman! Jag vill först slå fast att akademisk frihet är
              oerhört central för svensk forskning och utbildning. Om detta
              råder inte någon som helst tvekan. Men låt oss inte degradera
              begreppet akademisk frihet till att låta det innebära vad som
              helst. Om staten på olika sätt finansierar en offentlig verksamhet
              och utbildning och forskning med 300 000 helårsstudenter och kanske
              40 miljarder i sammanlagda intäkter måste staten naturligtvis
              vara med och ta ansvar och påverka verksamheten. Detta borde vi
              kunna vara överens om.
            </seg>
            <seg xml:id="i-5a7c78521a3041b3-0">
              Därför tycker jag att det är bra att utbildningsministern säger
              att han inte vill hålla några brandtal för att göra rektor till
              ordförande i högskolestyrelserna. Problemet är att lagstiftningen
              primärt öppnar upp för att man ska kunna göra det. Du har inte
              riktigt svarat på frågan vad som är poängen med det här. Vad är
              det som är så bra med att rektor och ordförande är samma person,
              och hur svarar du på kritiken från Riksrevisionen, som frågar
              vem man ska utkräva ansvar av om styrelseordförande och rektor
              är samma person? Ska då rektor, styrelseordföranden, föreslå en
              ny styrelse, eller ska han eller hon rikta kritik mot sig själv?
              Detta måste vi reda ut, för det blir väldigt märkligt.
            </seg>
            <seg xml:id="i-8bb7820ed8586d71-0">
              I den här debatten försvarar Socialdemokraterna regeringens rätt
              att utse en majoritet av ledamöterna i högskolestyrelserna. Vi
              är väl medvetna om att vi i dag har en borgerlig regering. Vi
              har inga förvirrade tankar om att ni kommer att utse 60, 70 eller
              90 procent socialdemokrater i högskolestyrelserna. Dock slår vi
              fast en princip att staten har att slå vakt om allmänintresset,
              både med näringsliv och med politik, för att detta ska fungera
              bra.
            </seg>
            <seg xml:id="i-2635de0418138f4a-0">
              Jag tycker att utrikesministern hoppade över lite. Han sade att
              han hade förhoppningar på utredningen om kårobligatoriet. Det
              är väl du som minister som skriver direktiv till utredningen?
              Hur blir direktiven? Finns dessa krav med i direktiven för den
              kommande utredningen?
            </seg>
          </u>
          <note type="speaker" xml:id="i-26a980cf86a95f14-0">
            Anf. 30 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-4e0c5e2346967b9f-1">
            <seg xml:id="i-1a774168b4150169-0">
              Herr talman! Det är helt självklart att kraven finns med. Jag
              skulle tro att de klubbas på regeringssammanträdet i morgon, då
              vi också utser en utredare. Det här är de förutsättningar som
              finns för att vi ska gå vidare med reformen.
            </seg>
            <seg xml:id="i-088ce4ab375115a2-0">
              Det är i lagens mening inte någon sådan skillnad mellan ordföranden
              och andra ledamöter i en högskolestyrelse som ni gör gällande.
              Alla ledamöter har samma ansvar, till exempel när det gäller hur
              man hanterar en kritisk internrevisionsrapport. Det uppstår inte
              en sådan skillnad som ni nu ställer frågor om.
            </seg>
            <seg xml:id="i-3c6857751f81193a-0">
              Styrelsen i högskolan har inte den roll som styrelsen i ett aktiebolag
              har, det vill säga att man har det fulla ansvaret gentemot ägarna.
              Om svensk forskning havererar är det utbildningsministerns ansvar.
              Om en högskola missköter kvaliteten har Högskoleverket att överväga
              indragen examinationsrätt. Det finns alltså en rad kontrollsystem
              inbyggda i vårt högskoleväsen.
            </seg>
            <seg xml:id="i-df0cf6c67d39b974-0">
              Styrelsen har en viktig uppgift. Men det är inte bara styrelsen
              som avgör vad som händer med en högskola.
            </seg>
            <seg xml:id="i-b776f3e6f349cd62-0">
              Jag vill helt kort säga något i diskussionen om avgifter. Det
              är lite märkligt att det parti som har öppnat för avgifter i högskolan
              kräver av oss att vi ska säga att det inte ska bli några avgifter
              i högskolan.
            </seg>
            <seg xml:id="i-1b40bbc85506925c-0">
              Jag är helt emot avgifter för svenska studenter, och det står
              alliansen bakom. Det tror jag att Mikael Damberg vet, men det
              är inte vi som har öppnat för diskussionen.
            </seg>
          </u>
          <note type="speaker" xml:id="i-42aacb360a679865-0">
            Anf. 31 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-6">
            <seg xml:id="i-f6a1ea0dc3588253-0">
              Herr talman! Vi har inte öppnat för en diskussion om avgifter
              för svenska studenter. Det borde utbildningsministern veta. Vi
              sade att det finns internationella dimensioner i detta som vi
              måste titta på. Det handlar om att det är helt rimligt att alla
              internationella studenter som kommer från hela världen ska få
              gratis högskoleutbildning i Sverige. Det ville vi titta på, och
              vi öppnade för en sådan diskussion.
            </seg>
            <seg xml:id="i-d769b978acab5296-0">
              Vi sade i samma andetag att vi vill gå vidare och också skärpa
              högskolelagen så att vi garanterar avgiftsfriheten i Sverige för
              att inte hamna på något sluttande plan. Om regeringen inte kan
              ge tydliga besked om att ni är beredda att genomföra en sådan
              lagändring är vi inne på det sluttande planet. Då är jag orolig
              för vart svensk högskolepolitik är på väg när det gäller snedrekrytering
              till högre utbildning.
            </seg>
            <seg xml:id="i-4c233945b9f21609-0">
              Man kan fråga sig om det finns en juridisk skillnad mellan att
              vara styrelseordförande och styrelseledamot i en högskolestyrelse.
              I någon juridisk mening finns det väl inte det. Men alla som vet
              hur en verksamhet fungerar i en styrelse vet att styrelseordföranden
              har ett mycket större ansvar och är långt mer inne i processerna
              i en högskola än en vanlig styrelseledamot.
            </seg>
            <seg xml:id="i-49e83ab5969aeffd-0">
              Då blir den stora frågan: Vad är poängen med att öppna för att
              styrelseordförande och rektor ska vara samma personer? Hur utkrävs
              ansvar? Det kan väl inte vara så att ansvarsutkrävandet bara ska
              ske i efterhand när verksamheten havererat och Högskoleverket
              måste gå in och granska verksamheten, eller att du som utbildningsminister
              måste göra något generalingrepp i högskolan?
            </seg>
            <seg xml:id="i-dd153ba3ef5cd5ad-0">
              Högskolans styrelse har ett ansvar för den kontinuerliga verksamheten.
              Här blir det dubbla stolar och otydliga roller. Det är något som
              Riksrevisionen och flertalet högskolor varnar för i de remissvar
              som finns. Varför inte lyssna på den kritiken och inte skapa ett
              väldigt otydligt system?
            </seg>
            <seg xml:id="i-5caf7298863b3e02-0">
              Avslutningsvis vill jag säga något när det gäller tillträdesreglerna.
              Jag förstod av utbildningsministern att ni kommer med ett förslag,
              och det är väl bra. Jag hoppas att ni lyssnar på den kritik som
              har varit.
            </seg>
            <seg xml:id="i-515d7124850dc215-0">
              Jag hoppas också att ni med sans och måtta funderar på om inte
              25:4-regeln borde få vara kvar. Det blir lite provocerande när
              man både skär ned vuxenutbildningen och begränsar de vuxnas möjlighet
              till inträde till högskolan. Det blir sammantaget inte bra politik.
            </seg>
          </u>
          <note type="speaker" xml:id="i-cf050fdf1c3dffd4-0">
            Anf. 32 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-4e0c5e2346967b9f-2">
            <seg xml:id="i-3d3e2f8865d9cccd-0">
              Herr talman! Metaforen med en aktiebolagsstyrelse faller av det
              skälet att det inte är högskolestyrelsen som utser rektor. Det
              är styrelsen som utser vd i ett aktiebolag. Men högskolestyrelsen
              utser inte rektorn. Därför uppstår inte den konflikt som ni här
              målar upp.
            </seg>
            <seg xml:id="i-99851125d2e3c3d6-0">
              Om en rektor missköter sig finns det ett annat system i samhället.
              Det är i första hand Högskoleverket och ytterst regeringen som
              har ansvar för att då ingripa mot den myndighetschefen. Jag ser
              inga risker för att systemet skulle leda till att vi får någon
              misskötsel i systemet. Det finns mekanismer som hanterar sådana
              frågor.
            </seg>
            <seg xml:id="i-fe00b6dc6aba6bbf-0">
              Vi ska lyssna till kritiken, säger Mikael Damberg. Jag har en
              mer positiv livssyn. Jag lyssnar också till allt det beröm och
              det stöd som vi har fått för tanken att vi ska göra om tillträdesreglerna.
              Nu talar vi om högskolan.
            </seg>
            <seg xml:id="i-0a68536c0d94adda-0">
              Sanningen är att tillträdesreglerna till högskolan väldigt mycket
              påverkar gymnasiet. Där är det ett problem att vi genom de regler
              som nu gäller har fått en överströmning till lokala kurser vilkas
              värde för högskolestudierna inte är särskilt stort.
            </seg>
            <seg xml:id="i-44a83754e5ff5cc3-0">
              Jag ser i remissvaren och i den allmänna samhällsdebatten ett
              mycket starkt stöd för att uppmuntra gymnasister att i högre grad
              välja språk och matematik framför lokala kurser.
            </seg>
          </u>
          <note type="speaker" xml:id="i-1f8e54514f25c108-0">
            Anf. 33 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-863d87b7c4ba62d4-1">
            <seg xml:id="i-16b3eb9ce66f71c4-0">
              Herr talman! Det finns en risk för att det jag säger kanske blir
              en upprepning av replikskiftet. Utbildningsministern talar om
              att man vill slå vakt om den akademiska friheten. Han känner att
              det kanske behövs en definition av begreppet akademisk frihet.
            </seg>
            <seg xml:id="i-ea2ee4855dd061f5-0">
              Akademisk frihet för oss i Vänsterpartiet handlar om att fritt
              få formulera problem, ställa frågor, publicera forskningsresultat
              och välja arbetsformer inom forskning och utbildning.
            </seg>
            <seg xml:id="i-c6fc5fefc308000b-0">
              Vi slår också vakt om att i en verksamhet som är skattefinansierad
              bör ordningen vara den att allmänheten också har insyn. På vilket
              sätt kommer Lars Leijonborg att slå vakt om allmänhetens insyn
              i högskolorna?
            </seg>
            <seg xml:id="i-bf688c5f8aabb4fa-0">
              Den andra frågan som utbildningsministern lyfter upp och där
              jag beklagar beskedet gäller kårobligatoriet. Han meddelade nu
              att det blir en ensamutredare. Det hade varit fint om han kunnat
              säga att det blivit en parlamentarisk utredning för att kunna
              nå en bred samstämmighet.
            </seg>
            <seg xml:id="i-f0db4cc1bfc40727-0">
              Jag antar att regeringen precis som tidigare när den har presenterat
              utredningar har en ganska klar bild av hur man vill se till exempel
              kårobligatoriet framöver eller hur man garanterar studentinflytandet
              i framtiden.
            </seg>
            <seg xml:id="i-7bfc891ff65db0a3-0">
              Jag skulle vilja att Lars Leijonborg talade om för oss: Hur kommer
              man att garantera studentinflytande i framtiden? På vilket sätt
              kommer man att slå vakt om kårernas studiesociala arbete? Hur
              ska vi kunna garantera utbildningsbevakningens verksamhet?
            </seg>
          </u>
          <note type="speaker" xml:id="i-291679b96d10cd62-0">
            Anf. 34 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-4e0c5e2346967b9f-3">
            <seg xml:id="i-d945d1ef5f6663e6-0">
              Herr talman! Den första fråga som Rossana Dinamarca tar upp är:
              Vad är akademisk frihet? Den frågan är oerhört intressant och
              viktig. Den bör vi ständigt återkomma till. Det är så lätt för
              oss alla att säga att vi tror på akademisk frihet. Men den utmanas
              hela tiden. Det gäller faktiskt oss alla.
            </seg>
            <seg xml:id="i-76c45b22c5a78755-0">
              Rätt vad det är blir en sak politiskt väldigt het. Man önskar
              intensivt en lösning av ett problem. Då kliar det i fingrarna
              på oss politiker att använda akademin för ett väldigt bestämt
              syfte.
            </seg>
            <seg xml:id="i-57a868374cd06135-0">
              Ibland får det förstås bli så att man upptäcker ett arbetsmiljöproblem.
              Då vill vi att olika institutioner ska hjälpa till att lösa just
              det. Det kan vara att undvika användningen av ett giftigt medel
              i en produktion eller vad det kan vara.
            </seg>
            <seg xml:id="i-11a5437c74661ed3-0">
              Jag kan som exempel ta en mycket större sak. Det kan handla om
              att minska oljeanvändningen i det svenska samhället. Regeringen
              kommer att satsa mer på energi- och miljöforskning framöver.
            </seg>
            <seg xml:id="i-dfe8add5672a01dc-0">
              Då är det otroligt viktigt att det i normalfallet inte är politiker
              som definierar problemet. När man definierar problemet snävar
              man också in sökandet efter lösningar.
            </seg>
            <seg xml:id="i-de26a3194f45f779-0">
              Mycket handlar det förstås om anslagstilldelning. Vi hanterar
              anslagstilldelningen i konkurrens och i akademiska miljöer snarare
              än i politiska. Det är väldigt mycket av min definition.
            </seg>
            <seg xml:id="i-1f6021cb43dafd69-0">
              Jag vill rikta en liten varning. Det är jättefint när Vänsterpartiet
              säger: Vi har alltid i princip varit emot kårobligatoriet, men
              i praktiken har vi alltid varit för det.
            </seg>
            <seg xml:id="i-7e35d3352619b923-0">
              Ni har ibland slirat lite i frågor som gäller frihet och demokrati.
              Det vill till att ni inte fortsätter att göra det här. Jag uppskattar
              att ni säger: Vi är i princip emot. Är vi alla i princip emot
              borde vi väl ändå kunna hitta lösningar så att vi också i praktiken
              kan vara emot.
            </seg>
          </u>
          <note type="speaker" xml:id="i-476562c6305b6650-0">
            Anf. 35 ROSSANA DINAMARCA (v) replik:
          </note>
          <u who="rossana_dinamarca_0bda0d" xml:id="i-863d87b7c4ba62d4-2">
            <seg xml:id="i-f936d729f4b7a213-0">
              Herr talman! Jag vet inte riktigt om jag fick någon definition
              av utbildningsministern av akademisk frihet, utan han gjorde en
              massa andra utsvävningar.
            </seg>
            <seg xml:id="i-4330787b32d86f5e-0">
              Återigen till frågan om kårobligatoriet. Vänsterpartiet har i
              sitt utbildningspolitiska program skrivit att vi är principiella
              motståndare till kårobligatoriet. Men vi skriver också att vi
              ännu inte har funnit någon annan modell som kan garantera det
              som jag räknade upp med studentinflytande, det studiesociala arbetet,
              utbildningsbevakningen och så vidare.
            </seg>
            <seg xml:id="i-7922e35c358e1d35-0">
              Det är därför jag frågar utbildningsministern: Vilka idéer har
              utbildningsministern och regeringen om på vilket sätt man ska
              garantera detta? I alla andra utredningar som ni har lagt fram
              har ni haft en väldigt klar bild om hur vägen till de olika målen
              är.
            </seg>
            <seg xml:id="i-a20bc355f9e6d100-0">
              Därför vill jag veta från utbildningsministern: På vilket sätt
              kommer ni att slå vakt om detta?
            </seg>
          </u>
          <note type="speaker" xml:id="i-85a7086fb40d40c1-0">
            Anf. 36 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-4e0c5e2346967b9f-4">
            <seg xml:id="i-87ad7cf2a82b2548-0">
              Herr talman! Det är nog så att akademisk frihet är något som
              vi ständigt måste arbeta med. Det finns alltid lockelser att ha
              en mer instrumentell syn på högskola och forskning. Man inrättar
              institutioner och anslår pengar för att uppnå ett väldigt bestämt
              syfte.
            </seg>
            <seg xml:id="i-bb2707fcc8ca335b-0">
              Det kan vara motiverat, men som huvudprincip bör gälla att forskningsmedel
              ska sökas i konkurrens, att problem ska formuleras av akademin
              och att det politiska inflytandet ska begränsas.
            </seg>
            <seg xml:id="i-1ff110d9958c68cb-0">
              Varje gång det där verkligen har ställts på sin spets har jag
              en känsla av att Vänsterpartiet snarare har tillhört dem som inte
              har hyllat den akademiska friheten i så högt tonläge. Kanske man
              hellre bör bedriva ett träget arbete i vardagen än att ha en välformulerad
              definition för att i praktiken verkligen slå vakt om denna frihet.
            </seg>
            <seg xml:id="i-f4329d169c9bb5bc-0">
              Jag övergår nu till obligatoriefrågan. Det är inte så imponerande
              att säga: I princip är vi för frihet och demokrati, men i praktiken
              hittar vi ingen väg att uppnå det och därför är vi för ofrihet
              och obligatorium.
            </seg>
            <seg xml:id="i-e00cb3298f321709-0">
              Jag tycker att vi ska lämna ett utrymme för den utredare som
              vi nu utser att hitta så bra lösningar som möjligt. Jag tror att
              det är fullt möjligt. Det är på samma sätt med fackföreningarna.
              De spelar en viktig roll i vårt samhälle. Men det är ingen som
              förespråkar obligatoriskt medlemskap i fackföreningar. Alla förutsätter
              en bra social arbetsmiljö, men det uppnår vi utan obligatoriska
              fackföreningar. Om det går i arbetslivet så borde det gå på universitet
              och högskolor.
            </seg>
          </u>
          <note type="speaker" xml:id="i-3b0f58f76f88880a-0">
            Anf. 37 PETER RÅDBERG (mp) replik:
          </note>
          <u who="peter_radberg_980aa0" xml:id="i-a2e21accfffe94e8-1">
            <seg xml:id="i-8b14827e0e846b9b-0">
              Herr talman! Jag tänkte hålla mig kvar vid ordförande- och styrelsefrågan.
              Lars Leijonborg slirar lite grann på orden, tycker jag. Det här
              är en pusselbit, sade han. Det är vanligt i Europa att rektorn
              är ordförande underförstått att om alla andra kan ha det så kan
              väl vi ha det. Det är ingen skillnad mellan att vara ordförande
              och att sitta i en vanlig styrelse. Man sitter ju tillsammans,
              menade han också. Detta är inte sant! Det är en väsentlig skillnad
              mellan en ordförande i en styrelse och en vanlig ledamot.
            </seg>
            <seg xml:id="i-0bf72b531fbd244c-0">
              Jag blir lite upprörd när jag hör att du säger så, Lars Leijonborg.
              Ser du inga faror med förslaget? Du säger att du inte tror att
              det kommer att bli så många ordförande, utan att man kommer att
              lösa det här själv. Men det öppnar ju dörren, precis som Mikael
              Damberg sade.
            </seg>
            <seg xml:id="i-7c9032df60af2c8a-0">
              Och vad är själva poängen med att man gör detta? Du har fortfarande
              inte svarat på den frågan. Det måste ju finnas en poäng. Om man
              vill genomföra någonting så har man väl en tanke. Kan du inte
              förklara den tanken för oss? De som är kritiska, Riksrevisionen
              och ett antal lärosäten som Karlstad universitet, Högskolan Väst,
              Högskolan i Malmö och så vidare, ser en fara med detta. Men du
              säger bara att det här löser sig och ordnar sig. Tar du inte kritiken
              på allvar?
            </seg>
          </u>
          <note type="speaker" xml:id="i-e2f10d6fe7768628-0">
            Anf. 38 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-4e0c5e2346967b9f-5">
            <seg xml:id="i-efacc0f19d509267-0">
              Herr talman! Jag har läst remissvaren, men jag tycker inte att
              motargumenten är så starka. Tänk er att man någonstans lokalt
              tror på att ens högskola skulle gynnas mest av att den person
              som har sina kollegers stöd och som har utsetts till rektor av
              statsmakterna också leder styrelsens arbete. Då tycker inte jag
              att vi centralt i Helsingfors ska säga att det är en vansinnig
              tanke. Riskerna med ett sådant förfaringssätt är inte särskilt
              stora. Man kanske lokalt bedömer att detta har en stor fördel
              och att lärosätet har en företrädare, det vill säga rektor, som
              också leder styrelsens arbete. Det har varit det vanliga i historien.
              Det är det vanliga på många håll i andra länder. Om någon vill
              pröva det på sitt lärosäte så tycker inte jag att jag är mannen
              eller att utbildningsutskottet är utskottet att säga att det är
              en vansinnig tanke.
            </seg>
            <seg xml:id="i-13c46b537ba17013-0">
              Jag vet att många lärosäten har vant sig vid ett dubbelkommando
              och ser fördelar med ett sådant. Då vill inte jag förbjuda det
              heller. Propositionen heter Frihet att välja . Det gäller också
              här. Ni vill stänga en möjlighet; jag vill hålla båda möjligheterna
              öppna. Det är skillnaden.
            </seg>
          </u>
          <note type="speaker" xml:id="i-cb7c61a9ead789a2-0">
            Anf. 39 PETER RÅDBERG (mp) replik:
          </note>
          <u who="peter_radberg_980aa0" xml:id="i-a2e21accfffe94e8-2">
            <seg xml:id="i-8a72cdcbfa563d1c-0">
              Herr talman! Lars Leijonborg säger att detta är vanligt i historien.
              Men i den svenska historien är det precis tvärtom. Den historia
              du beskriver är det som är vanligt i den europeiska historien.
              Men i den svenska historien finns det andra rötter i just den
              här frågan.
            </seg>
            <seg xml:id="i-4dc677548ec37cc0-0">
              Återigen vill jag säga att det finns oerhört många remissinstanser
              som pekar på faran i det här. De lyfter upp detta. Det är en klar
              majoritet av de människor som ska jobba i den här verksamheten
              som ser den fara som vi pekar på.
            </seg>
            <seg xml:id="i-d884948085ba78fd-0">
              Lars Leijonborg säger hela tiden att det här säkert kommer att
              lösa sig eftersom den frihet de ska få säkert kommer att bli något
              bra till slut. Jag är lite bekymrad över att du tar så lätt på
              den kritik som finns.
            </seg>
          </u>
          <note type="speaker" xml:id="i-368ec348c43ee8ac-0">
            Anf. 40 Utbildningsminister LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-4e0c5e2346967b9f-6">
            <seg xml:id="i-0e9c4d4c82e1850f-0">
              Herr talman! Då kan jag avsluta med att säga att det här har
              varit en fråga som har debatterats i årtionden; jag tror att jag
              sade det i mitt anförande också.
            </seg>
            <seg xml:id="i-f5313ffa829f6faa-0">
              Jag vet inte riktigt vad Peter Rådberg menar med historia. Men
              om man tycker att historia också ska omfatta tiden före 1960-talet
              så kan man tänka på att det då var rektor som var ordförande i
              styrelsen konsistoriet.
            </seg>
            <seg xml:id="i-2216868c5e9f7690-0">
              Det här har varit en mycket kontroversiell fråga. Därför är jag
              glad över det intryck jag får när jag reser runt, nämligen att
              högskolorna nu har tagit itu med detta. Man har förutsett att
              riksdagen senare här i dag kommer att bifalla utbildningsutskottets
              yttrande och regeringens proposition. Man har nu jobbat med att
              få fram nya styrelser från den 1 maj. Det verkar som om det arbetet
              har gått bra. Det har varit inspirerande för lärosätena att själva
              få den möjligheten.
            </seg>
            <seg xml:id="i-88b5c24f499069e7-0">
              Jag är nu mycket optimistisk och tror att det här kommer att
              fungera bra i praktiken. Om oppositionen skulle ha rätt får vi
              väl så småningom återkomma till denna fråga. Men som jag nu bedömer
              det är jag mycket optimistisk. Det här kommer att fungera väldigt
              bra.
            </seg>
          </u>
          <note xml:id="i-f46c615226492768-1">
            Överläggningen var härmed avslutad.
          </note>
          <note xml:id="i-f8d4b1d6f5df1e59-0">
            8 § Högskolan
          </note>
          <note xml:id="i-0275a68c5149408c-2">
            Föredrogs
          </note>
          <note type="speaker" xml:id="i-2c2516ebf5ebd580-0">
            Anf. 41 MIKAEL DAMBERG (s):
          </note>
          <u who="mikael_damberg_567c84" xml:id="i-7b7e44cd5b66622e-7">
            <seg xml:id="i-043ae52182fefc16-0">
              Herr talman! Vi har kommit överens i utbildningsutskottet om
              att vi hade debatten under den förra punkten. Jag ska därför bara
              yrka bifall till reservation nr 20.
            </seg>
          </u>
          <note type="speaker" xml:id="i-da98f8aaf33f7c4e-0">
            Anf. 42 ROSSANA DINAMARCA (v):
          </note>
          <note xml:id="i-e63b92a1c35407f4-0">
            Herr talman! Jag yrkar bifall till reservationerna 4, 8, 13 och
            14 i betänkandet.
          </note>
          <note type="speaker" xml:id="i-e5eba5356d56c7e1-0">
            Anf. 43 PETER RÅDBERG (mp):
          </note>
          <note xml:id="i-0d99292fe0a23f0a-0">
            Herr talman! Jag yrkar bifall till reservation nr 15 i UbU4.
          </note>
          <note type="speaker" xml:id="i-2222745b95bae187-0">
            Anf. 44 OSKAR ÖHOLM (m):
          </note>
          <u xml:id="i-eb37000a19a62cb5-0" who="unknown">
            <seg xml:id="i-b7c6a78f15b344be-0">
              Herr talman! Med anledning av att debatten redan har förts yrkar
              jag bara avslag på motionerna och bifall till utskottets förslag
              i betänkandet.
            </seg>
          </u>
          <note xml:id="i-7685b17a6711db35-0">
            Anf. 45 ULRIKA CARLSSON i Skövde (c):
          </note>
          <note xml:id="i-9d33726db36e9630-0">
            Herr talman! Jag yrkar avslag på motionerna med hänvisning till
            bland annat planerade och vidtagna åtgärder och pågående utredningar
            och beredningsarbetet. Jag yrkar bifall till utskottets förslag
            i UbU4.
          </note>
          <note type="speaker" xml:id="i-7c44c0a139498164-0">
            Anf. 46 ULF NILSSON (fp):
          </note>
          <u who="ulf_nilsson_15fa88" xml:id="i-17ff27b21514501e-1" next="cont">
            <seg xml:id="i-1ab9ef564ac481ef-0">
              Herr talman! Också jag vill hänvisa till den tidigare debatten
              och nöjer mig med att yrka bifall till utskottets förslag i betänkandet
              och avslag på samtliga motioner.
            </seg>
          </u>
          <note xml:id="i-e0d2522b470b6209-0">
            Anf. 47 CECILIA WIKSTRÖM i Uppsala (fp):
          </note>
          <u who="ulf_nilsson_15fa88" prev="cont" xml:id="i-169639b086b133e8-1">
            <seg xml:id="i-7c8866674f02a719-0">
              Herr talman! Eftersom jag har läst riksdagsordningen och där
              funnit att varje betänkande ska debatteras för sig har jag funnit
              för gott att ta tillfället i akt i dag.
            </seg>
            <seg xml:id="i-9f3f4a99231ac912-0">
              Herr talman! För det mesta är det naturligt att som riksdagsledamot
              anpassa sig till ställningstaganden i frågor som anses vara av
              ideologisk karaktär och där alltid följa partiets linje.
            </seg>
            <seg xml:id="i-e15ae367b279b307-0">
              I frågan om kårobligatoriet har jag tidigare år känt mig nödsakad
              att göra avsteg från denna linje. Det är ett beslut som för mig
              personligen har varit både svårt och tidvis ganska smärtsamt.
              Det har ändå varit självklart, därför att jag har insett vilka
              allvarliga konsekvenser ett upphävande av obligatoriet skulle
              kunna leda till för min hemstad Uppsala. Där utgör nationsväsendet
              en stor och viktig resurs för studenterna, för universitetet och
              för staden och dess karaktär.
            </seg>
            <seg xml:id="i-54779cb49badf39a-0">
              Uppsalas 13 studentnationer erbjuder ett ovärderligt kulturellt
              arv och ett fantastiskt brett utbud av studentsociala verksamheter
              som tillhandahålls av studenter för studenter. Nationernas fortlevnad
              i Uppsala är nära knuten till kårobligatoriet. Om kårerna har
              min kollega Ulf Nilsson på ett förträffligt sätt tidigare talat
              i den föregående debatten, så jag ska helt uppehålla mig vid nationerna
              i Uppsala.
            </seg>
            <seg xml:id="i-47e7d2d1a30edbf7-0">
              Traditionen med nationer och nationshusen i Uppsala är en vital
              del av vårt kulturarv. Verksamheten där är mycket viktig för att
              studenterna ska hitta en gemenskap, träffas över fakultetsgränserna
              och ha en meningsfull fritid vid sidan av studierna. Nationerna
              kommer inte att kunna fortsätta den här viktiga verksamheten,
              som i dag, om kårobligatoriet upphör, eftersom skattebefrielsen
              och den offentligrättsliga statusen vid ett upphävande av obligatoriet
              kommer att upphöra. Detta är för mig centralt.
            </seg>
            <seg xml:id="i-40af558e0f4c94ff-0">
              De ekonomiska konsekvenserna för nationerna kan bli förödande,
              och de resurser som nationerna tillför Uppsala universitets studenter
              kan inte säkerställas.
            </seg>
            <seg xml:id="i-59c06dde6258c69b-0">
              I dag erbjuder nationerna tusentals studentbostäder, bibliotek,
              hundratals föreningar inom vitt skilda områden, samtalsserier
              kring livsfrågor, stipendiefonder och så vidare. Det är en omfattande
              social verksamhet i nationshusen. Biblioteken och måltiderna i
              nationernas hus har blivit ett sätt att leva för tusentals unga
              människor i min stad.
            </seg>
            <seg xml:id="i-67d971505ac16528-0">
              I Finland och i Estland har nationerna redan försvunnit. Där
              har man upphävt obligatoriet, och följaktligen har den offentligrättsliga
              statusen upphört. Om nationerna försvinner riskerar många studenter
              att drabbas av en tilltagande ensamhet, en anonymitet och en utsatthet
              i en för många ny och ganska krävande miljö. Nationshusen kan
              i stället bli till marknadsmässigt drivna restauranger eller klubbar
              där studentinslaget är obefintligt.
            </seg>
            <seg xml:id="i-3244631fb2ac2d65-0">
              Jag känner ett stort ansvar för studenternas framtid. Går man
              till länder som Estland och Finland ser man att de gamla nationerna
              av kommersiella skäl har tvingats att bli till klubbar som drivs
              på marknadsmässiga villkor. Så vill inte jag att det ska bli i
              Uppsala. Ett sådant konkret exempel är Nylands nation i Helsingfors
              där studenterna faktiskt är helt exkluderade från sina gamla hus.
            </seg>
            <seg xml:id="i-0601fd75da270f34-0">
              Kårobligatoriet har utretts under flera år, flera gånger, i decennier.
              Nu sker så åter, och jag välkomnar det. I dag är det däremot angeläget
              att lyfta fram att den utredning som nu sker en gång för alla
              måste sätta punkt för raden av utredningar. Och om kårobligatoriet
              upphävs måste man säkerställa att den offentligrättsliga statusen
              garanteras för att säkra nationernas framtid, så att man kan fortsätta
              med den kvalitativt högtstående verksamheten i Uppsala och i Lund.
            </seg>
            <seg xml:id="i-59ada57088c92111-0">
              Jag vill också lyfta fram den motion som min kollega moderaten
              Lennart Hedquist och jag har skrivit i ärendet. Där framhåller
              vi att ett reellt frihetsalternativ kan erbjudas om man följer
              modellen med Skånelands nation i Uppsala, noll i avgift och noll
              i verksamhet, och det också tillämpas för kåren. Det kunde vara
              en sådan framkomlig väg.
            </seg>
            <seg xml:id="i-1a58938f1ce12d5b-0">
              (TALMANNEN: Efteranmäld talare har begränsad tid till fyra minuter,
              enligt riksdagsordningen.)
            </seg>
            <seg xml:id="i-11d46fad6a49e88f-0">
              Herr talman! Då ska jag avsluta mitt anförande med att säga att
              det är viktigt att vi säkerställer vårt kulturella arv och bibehåller
              det också inför framtiden.
            </seg>
          </u>
          <note type="speaker" xml:id="i-bd6a9a6e802d7a79-0">
            Anf. 48 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-8">
            <seg xml:id="i-1b842ad8251aab2f-0">
              Herr talman! Jag gör en liten fräckis. Jag säger att det är viktigt
              att verkligen ta Cecilia Wikströms oro på allvar. Jag hoppas att
              vi fortsätter att bevaka den här frågan tillsammans. Sedan vill
              jag passa på att justera mitt yrkande som jag gjorde tidigare
              och faktiskt yrka bifall till reservation 13 under punkt 20 och
              ingenting annat.
            </seg>
          </u>
          <note type="speaker" xml:id="i-8dbedefaf6e4e721-0">
            Anf. 49 EVA JOHNSSON (kd):
          </note>
          <u who="eva_johnsson_c6ce6f" xml:id="i-06099593455a5027-3">
            <seg xml:id="i-1044730907afe81b-0">
              Herr talman! Med anledning av att vi redan har debatterat detta
              betänkande vill jag bara yrka bifall till förslaget i utbildningsutskottets
              betänkande nr 4 och avslag på samtliga motioner.
            </seg>
          </u>
          <note type="speaker" xml:id="i-28c70ff1cca3d899-0">
            Anf. 50 MIKAEL DAMBERG (s) replik:
          </note>
          <u who="mikael_damberg_567c84" xml:id="i-7b7e44cd5b66622e-9">
            <seg xml:id="i-cbcf278d1cf92785-0">
              Herr talman! Det här var det pinsammaste jag har varit med om.
              Jag hade skrivit 14, och jag sade 13. Jag menar reservation 14
              under punkt 20. Nu får det vara rätt i protokollet. Jag ber om
              ursäkt för detta.
            </seg>
          </u>
          <note xml:id="i-f46c615226492768-2">
            Överläggningen var härmed avslutad.
          </note>
          <note xml:id="i-0f197c97ee816b29-0">
            9 § Forskning
          </note>
          <note xml:id="i-0275a68c5149408c-3">
            Föredrogs
          </note>
          <note type="speaker" xml:id="i-364ac4dc00c609a6-0">
            Anf. 51 PETER HULTQVIST (s):
          </note>
          <u who="peter_hultqvist_c9866b" xml:id="i-b717c76e7581f464-0">
            <seg xml:id="i-660bf7c750bd6832-0">
              Herr talman! Sverige är en nation vars styrka legat och ligger
              i en omfattande teknikutveckling. Det handlar om att kunna möta
              en hårdnande internationell konkurrens men också om att kunna
              hantera en ständigt pågående strukturomvandling och dess effekter.
            </seg>
            <seg xml:id="i-285b4abbe439a697-0">
              Ny teknik, nya produkter, nya kvaliteter, ny kunskap och kompetens
              är därför en nödvändighet. Målet ska vara att vårt land ska konkurrera
              med kvalitet och inte låga löner och dåliga villkor. Därför gäller
              det att hela tiden arbeta för att höja kunskapsnivån. Verksamheten
              i förskolan, grund- och gymnasieskolan, vuxenutbildningen, högskolan
              och forskningen ingår alla i en viktig helhet. Alla delar är viktiga,
              och de hör ihop. Utbildningen och forskningen är mycket av grunden
              för ett livskraftigt och framtidsinriktat näringsliv.
            </seg>
            <seg xml:id="i-b62b5fdc3408a66b-0">
              Vårt mål är att svenskt näringsliv ska ligga i toppklass i världen.
              Det kräver att de offentliga anslagen till forskningen successivt
              ökar. Vårt mål är att det från statens sida ska avsättas motsvarande
              1 procent av bnp till forskning.
            </seg>
            <seg xml:id="i-9a68f935169e5508-0">
              Särskilt viktiga uppgifter i en framtid, som jag vill peka på,
              är att bryta oljeberoendet, bekämpa miljö- och klimatproblemen.
              Det kräver forskning. Det kräver försöksverksamhet. Det kräver
              investeringar, och det kräver pilotprojekt.
            </seg>
            <seg xml:id="i-cd5626c456f527bf-0">
              Sak samma gäller för att fortsätta energieffektiviseringen och
              öka andelen förnybar energiproduktion. Forskning som banar vägen
              för en offensiv satsning på miljöteknik ska understödjas. I dag
              omfattar den sektorn 140 000 arbetstillfällen. Den sektorn har
              mycket stora möjligheter att expandera, om viljan finns. Forskning
              kring medicinsk teknik för att bekämpa olika typer av sjukdomar
              är ett annat prioriterat område. Forskning är enligt vår mening
              fundamentalt, och det är grundläggande för den ekonomiska tillväxten.
              Genom nya kunskaper skapas möjligheter för att utveckla samhällets
              sociala, kulturella och demokratiska värde. Staten ska garantera
              forskningens frihet. Grundforskning och forskarutbildning ska
              stödjas. Forskarutbildning ska ge möjlighet till både akademisk
              karriär och karriär på arbetsmarknaden. Och den förra socialdemokratiska
              regeringen ökade anslagen till forskning och forskarutbildning
              med motsvarande 2,3 miljarder kronor.
            </seg>
            <seg xml:id="i-d34e20236219dd4c-0">
              Det är också viktigt att ytterligare stärka kompetensöverföringen
              från forskarmiljöer och lärosäten till näringslivet. Denna växelverkan
              är avgörande för forskningens legitimitet och dess slagkraft.
              Även om vårt land nu satsar stora belopp i jämförelse med många
              andra länder måste ambitionen stegras. Om Sverige kan vara en
              ledande forskningsnation blir vårt land rikare, både ekonomiskt
              och mänskligt.
            </seg>
            <seg xml:id="i-8842e7ec54649dfc-0">
              Jag vill också särskilt notera bristen på kvinnliga forskare.
              Ca 90 procent av alla professorer är män. Detta är en könsfördelning
              som är helt orimlig. Antalet kvinnliga professorer måste successivt
              öka, och mot bakgrund av att det är fler kvinnor än män som nu
              studerar på högskolan borde en sådan utveckling vara möjlig. Det
              är viktigt att utjämna, och det är viktigt att bryta könsbarriärer.
            </seg>
            <seg xml:id="i-646078a5b47e466c-0">
              När det gäller högerregeringens politik vill jag notera följande:
              Högskolans utbyggnad har stoppats. Vuxenutbildningen skärs ned.
            </seg>
            <seg xml:id="i-f289f4f5636398c6-0">
              Småföretagarforskningen skärs ned. 100 miljoner kronor försvinner
              på den punkten. Det öppnas upp för utförsäljning av universitetssjukhusen.
              Långsiktigheten i relationen mellan akademi och vårdgivare riskerar
              att rubbas. Det försämrar möjligheten att bedriva en konkurrenskraftig
              utbildning och forskning.
            </seg>
            <seg xml:id="i-a4173bf87f518f40-0">
              Arbetslivsinstitutet som ägnar sig åt världsledande forskning
              på arbetsmiljöns område läggs ned. Sverige blir nu tillsammans
              med Portugal de två länder i Europa som inte har ett samlat statligt
              ansvar för arbetsmiljöforskningen.
            </seg>
            <seg xml:id="i-7699a64e0c14c3c9-0">
              Nedläggningen av Arbetslivsinstitutet har skapat stor förvåning
              i forskarvärlden. Det gäller dels det brutala sätt på vilket nedläggningen
              har forcerats fram, dels den rädsla som skapas om frågorna och
              om detta kommer att upprepas på något annat område. Det som har
              skett har skadat Sveriges internationella anseende. En lång rad
              internationella institutioner av liknande slag som Arbetslivsinstitutet
              har deltagit i protesterna. Det som skett när det gäller Arbetslivsinstitutet
              är sannerligen inte bra, och det är inte bra för forskningens
              anseende i Sverige. Här tycker jag att högeralliansen rör sig
              i den riktiga oskicklighetens gråzon.
            </seg>
            <seg xml:id="i-eb4ce272ec2f6652-0">
              Socialdemokratisk forskningspolitik syftar till ökad innovationsgrad
              i näringslivet. Vi har presenterat branschprogram för teleteknik,
              IT-teknik, bilmotorer, rymdteknologi, stål-, papper- och gruvnäring.
              Stat, företag och fackliga organisationer bör enligt vår mening
              samverka för att utveckla svensk industri. I detta samarbete är
              naturligtvis en stor satsning på forskning oerhört viktig.
            </seg>
            <seg xml:id="i-8526182b7c7a0281-0">
              Det handlar om att skapa forsknings- och teknikutvecklingsprogram
              med kraftfulla resurser, starka forskningsmiljöer, stark koppling
              till EU:s ramprogram och större möjligheter för yngre forskare.
              Det handlar om att stärka inflödet av utländska forskare och doktorander,
              att i ökad utsträckning sälja högkvalitativ utbildning till utländska
              studenter och att skapa möjligheter för utländska studenter och
              doktorander att arbeta i Sverige efter examen. Statens bolag vi
              är inte överens om hur mycket vi ska ha och huruvida vi ska ha
              några statliga bolag bör vara föregångare i samarbetet med forskare
              och när det gäller utvecklandet av det svenska innovationssystemet.
            </seg>
            <seg xml:id="i-48870d476949e306-0">
              Det här är några viktiga punkter och grunder för en framtidsinriktad
              forskningspolitik som bidrar till att skapa ökad konkurrenskraft,
              som berikar samhället och lägger grunden för principen om att
              vi ska konkurrera med kvalitet och inte låga löner på dåliga villkor.
            </seg>
            <seg xml:id="i-3d33a1baea9ad568-0">
              Jag vill yrka bifall till reservation 3 om satsning på stamcellsforskning
              som bidrar till att lindra eller bota sjukdomar som Alzheimer,
              Parkinson och diabetes. Jag vill också notera Socialdemokraternas
              särskilda yttranden om forskningsstiftelsernas styrelser, behovet
              av starka forskningsmiljöer och behovet av en fortsatt satsning
              på utbildningsvetenskaplig forskning.
            </seg>
          </u>
          <note type="speaker" xml:id="i-581cb4edac94b688-0">
            Anf. 52 LARS HJÄLMERED (m):
          </note>
          <u who="lars_hjalmered_274051" xml:id="i-40cef78099ef80cc-0">
            <seg xml:id="i-46cffd453323d40b-0">
              Herr talman! I fredags var jag på besök på företaget Volvo Aero
              i Trollhättan. Volvo Aero är verksamt i flygbranschen och levererar
              i huvudsak detaljer till civila och militära flygmotorer och rymdraketer.
              Kunskapsinnehållet i företagets produkter är högt. Jag vill använda
              Volvo Aero som ett exempel på den förändrade och alltmer globaliserade
              värld vi lever i, framför allt för att påvisa nyttan av forskningen.
              Det tror jag inte är minst viktigt när vi diskuterar den här typen
              av betänkanden.
            </seg>
            <seg xml:id="i-586566a040cbc97d-0">
              Volvo Aero skapades för att möta ett nationellt behov av motorer
              till militära flygplan under 30-talet. Ända fram till början av
              80-talet var Försvarsmakten och FMV de enda kunderna. Innehållet
              var oerhört teknikintensivt, men intresset var alltjämt nationellt.
              Därefter började företaget använda det militära kunnandet även
              inom det civila flyget och kunde därigenom både trygga och skapa
              nya jobb.
            </seg>
            <seg xml:id="i-70faf6da86a21456-0">
              Nu står Volvo Aero inför nästa utmaning, nämligen hur man ska
              kunna bli en fortsatt framgångsrik partner i kommande civila flygmotorprogram.
              Det handlar om motorer som man kan flyga med om kanske fem eller
              tio år. Det som är intressant att notera i exemplet Volvo Aero
              är att det egentligen varken är pengar eller teknologiskt track
              record som är det som kommer att avgöra deras framtida affärsmöjligheter.
              I stället handlar det om på vilket sätt de som företag kan erbjuda
              ny teknologi till sina partner och sina kunder. För att klara
              detta är den forskning och utveckling som universitet och högskolor
              genomför och som de själva genomför det som kommer att fälla avgörandet.
              Det handlar inte om vilka satsningar som sker om fem eller om
              tio år, utan det är de satsningar de gör i dagsläget som kommer
              att generera deras framtida affärsmöjligheter.
            </seg>
            <seg xml:id="i-1e5e4164aa2c9e4a-0">
              Jag vill, herr talman, med Volvo Aero peka på vad framstående
              forskning kan betyda för jobb, tillväxt och skatteintäkter. Det
              finns naturligtvis andra exempel och andra forskningsområden.
              Inte minst energiforskning och miljöforskning har betydelse. Men
              den nytta som framstående forskning ger för Volvo Aero och andra
              är viktig att ha i åtanke när man diskuterar ett forskningsbetänkande.
            </seg>
            <seg xml:id="i-ebc12e8853c7ec09-0">
              Det övergripande målet för alliansen är att skapa förutsättningar
              för en högkvalitativ forskning med mångfald, valfrihet och kvalitet.
              Med tanke på de senaste åren och urgröpningen av resurserna på
              universitet och högskolor tycker jag att det nu är viktigt att
              fokusera på kvaliteten. Det är därför glädjande att alliansen
              skjuter till 200 miljoner kronor till nya fakultetsmedel för forskning
              och forskarutbildning under 2007 och totalt 900 miljoner kronor
              under perioden 20072009. Därmed skapar vi också förutsättningar
              för en bättre kvalitet i grundutbildningen.
            </seg>
            <seg xml:id="i-6955a503d28f6ce3-0">
              Ökningen av fakultetsmedlen innebär vidare, herr talman, en stärkning
              av lärosätena. Jag tror att detta tillsammans med den ändrade
              tillsättning av styrelserna för lärosätena som diskuterades tidigare
              i dag innebär några steg mot en ökad självständighet.
            </seg>
            <seg xml:id="i-995fa38352488d57-0">
              I betänkandet behandlas ett trettiotal förslag inom diverse områden.
              Tiden medger inte, herr talman, att jag går in på samtliga. Däremot
              ska jag göra några nedslag.
            </seg>
            <seg xml:id="i-c901ed3af0018744-0">
              Jag skulle vilja börja med friheten för forskningsstiftelserna.
              I korta drag tycker jag att utgångspunkten och argumenten för
              deras frihet är analog med synen på styrelser för universitet
              och högskolor. Att säkra forskningsrådens och forskningsstiftelsernas
              självständiga ställning är både angeläget och en del i alliansens
              strävan för en akademisk frihet.
            </seg>
            <seg xml:id="i-2479bb81ea589cf6-0">
              Vidare, herr talman, är lärarutbildningen ett återkommande diskussionsämne
              men egentligen inte uppe under den här punkten. Däremot har den
              en koppling såtillvida att det har kommit kritik mot lärarutbildningen
              inte minst när det gäller en bristande forskningsanknytning. Det
              tycker jag är något som är väldigt viktigt. Jag utgår från att
              regeringen tar initiativ till en förstärkt forskningsanknytning.
              Det är något som inte minst vi moderater har tryckt på i omgångar.
              Det kan exempelvis aktualiseras i den kommande översyn av lärarutbildningen
              som regeringen har antytt.
            </seg>
            <seg xml:id="i-4b22e2e36cc388b4-0">
              Låt mig också i sammanhanget peka på den särskilda satsning som
              regeringen lade fram i budgetpropositionen i höstas och som riksdagen
              fattade beslut om. Där sker det en särskild satsning med 50 miljoner
              kronor på lärares möjligheter att forska som jag tror är ett viktigt
              bidrag till den skolnära forskningen.
            </seg>
            <seg xml:id="i-96795774cd2a0b10-0">
              Den avslutande punkt jag tänkte gå in på när det gäller betänkandet
              är Vänsterpartiets förslag, en motion om att samtliga akademiska
              avhandlingar ska innehålla en sammanfattning på svenska. Jag tycker
              att andemeningen med förslaget är god. Att sprida resultat av
              forskning är både viktigt och angeläget. Däremot tror jag inte
              att ett obligatorium att skriva en sammanfattning på svenska är
              det som är lösningen.
            </seg>
            <seg xml:id="i-6520c5e0fa408b68-0">
              Låt mig därför kort, herr talman, återkomma till exemplet Volvo
              Aero. De producerar själva, tillsammans med lärosäten och med
              partner i branschen hyllmeter med akademiska rapporter och avhandlingar.
              Nyttan av rapporterna som sådana är dock ringa, vare sig sammanfattningen
              i dem är på svenska eller på engelska. Tvärtom handlar det för
              deras del, och generellt skulle jag vilja påstå, snarare om samtal
              och diskussion genom praktisk användning, utveckling och spridning
              av forskningsrön. Det är då forskningsresultaten kommer till verklig
              nytta.
            </seg>
            <seg xml:id="i-e3fa74618497cd13-0">
              Jag tror att det mer handlar om att arbeta vidare när det gäller
              kommersialisering, att vidareutveckla utbytet med det omgivande
              samhället, vilket kan ske i en mängd olika former. Det kan handla
              om, som i Göteborgs universitets fall, att man ordnar en särskild
              universitetsvecka. Göteborgs universitet har också samarbete med
              bokhandeln Wettergrens i Göteborg som anordnar så kallade akademiska
              kvartar då man populärvetenskapligt sprider forskningsrön. Jag
              tror att det mer handlar om den biten av aktiviteter, om utveckling
              av holdingbolag och att arbeta vidare med det europeiska samarbetet
              för utbyte mellan olika universitet och högskolor och där verksamma
              personer. Det är lösningen snarare än att man sätter in ett obligatorium
              om svenska sammanfattningar.
            </seg>
          </u>
          <note xml:id="i-c05bfd7b661fdb1a-0">
            Avslutningsvis, herr talman, vill jag yrka bifall till förslagen
            i betänkandet och avslag på reservationerna.
          </note>
          <note type="speaker" xml:id="i-f37f4f3b4c343bec-0">
            Anf. 53 PETER HULTQVIST (s) replik:
          </note>
          <u who="peter_hultqvist_c9866b" xml:id="i-b717c76e7581f464-1">
            <seg xml:id="i-44cba0efc73b16a9-0">
              Herr talman! Socialdemokraterna trycker just på att det måste
              forskas och utvecklas framför allt när det gäller läraryrken och
              kvaliteten i skolan i framtiden. Det har vi noterat i ett särskilt
              yttrande.
            </seg>
            <seg xml:id="i-8f9d0604db57505b-0">
              Vi anslår 200 miljoner i ökade anslag till den akademiska forskningen.
              Men regeringen tar bort 100 miljoner kronor från småföretagsforskningen!
              Jag tycker att det är dumt och märkligt, och jag begriper inte
              varför. Jag skulle vilja ha ett svar på varför ni gör detta.
            </seg>
            <seg xml:id="i-65e06e7e69e55e9d-0">
              Nästa punkt som är helt orimlig är att avskaffa Arbetslivsinstitutet
              med 400 personal och 250 forskare en världssatsning som ligger
              i toppklass. Nu skingras hela detta uppbyggda kapital. Kunskapen
              skingras för vinden, och regeringen har ingen strategi för hur
              man ska hantera detta. Man vet inte hur man ska ta till vara arbetsmiljöforskningen
              i Sverige. Det kommer i framtiden att bygga på enskilda forskare
              och enskilda välgörares initiativ om vi ska klara det här.
            </seg>
            <seg xml:id="i-a011b93cd6338100-0">
              Det är inget bra sätt att bedriva forskningspolitik. Det är inget
              bra sätt att stå för något framtidsinriktat. Nu blir Sverige det
              enda landet förutom Portugal som saknar ett samlat statligt ansvar
              för arbetslivsforskning i Europa. Det är verkligen inte bra! Får
              vi se den här typen av oskicklig hantering på ytterligare forskningsområden?
              I forskarvärlden är man orolig på den här punkten. Det skulle
              vara intressant att höra om ni har något besked att ge.
            </seg>
          </u>
          <note type="speaker" xml:id="i-4668eb2f26e50c55-0">
            Anf. 54 LARS HJÄLMERED (m) replik:
          </note>
          <u who="lars_hjalmered_274051" xml:id="i-40cef78099ef80cc-1">
            <seg xml:id="i-36e7f73b0029efd1-0">
              Herr talman! Jag skulle vilja ta situationen på universitet och
              högskolor som utgångspunkt. Där ser många regeringsskiftet i höstas
              som en lättnad. Den fokus på kvalitet i den grundläggande utbildningen
              och den satsning som sker på forskning ses som angelägen och viktig.
              Det gäller inte minst de ökade grundresurserna, alltså fakultetsmedlen.
              Det är viktigt för deras självständighet och deras påverkan att
              inte behöva tänka lika mycket på kortsiktighet, att ansöka om
              medel och liknande. Det är en viktig förändring som har betydelse
              för forskningsförutsättningarna i landet.
            </seg>
            <seg xml:id="i-224ec37645985c9e-0">
              Det är riktigt att ALI läggs ned, men jag tror att mycket av
              den forskningen kan ske inom ramen för universitet och högskolor.
              Jag är inte lika oroad som Peter Hultqvist för att forskningsresultat
              ska skingras. Doktoranderna har till exempel lovats plats på universitet
              och högskolor. Jag tror alltså inte att vi kommer att se någon
              allmän kris på det området.
            </seg>
            <seg xml:id="i-f102a556504e7085-0">
              Jag är inte heller direkt oroad för småföretagarforskningen.
              Jag nämnde Volvo Aero som ett exempel och kan konstatera att de
              ju var med i den särskilda, branschvisa satsning som skedde på
              flyg- och rymdområdet och som bland annat resulterade i en satsning
              som jag tycker Socialdemokraterna gjorde bra ett nationellt rymdforskningsprogram
              på 50 miljoner under en femårsperiod. Det bygger den borgerliga
              regeringen vidare på.
            </seg>
            <seg xml:id="i-20e63db222ebd2d5-0">
              I interpellationsdebatter har även Maud Olofsson uttryckt att
              man ämnar bygga vidare på den typ av branschvisa samtal som har
              skett, inte minst därför att de har varit fruktbara. Man samlar
              näringslivet, akademin och övriga aktörer från universitet, högskolor
              och liknande. Jag tror att det är viktigt att jobba vidare på
              det.
            </seg>
            <seg xml:id="i-9ade242f099c2636-0">
              När det gäller skolan kan jag inte nog trycka på vikten av att
              vi bygger vidare på forskningen om utbildningsvetenskap. Forskning
              om lärares möjligheter tror jag är ett viktigt och konkret initiativ
              från regeringen. Man har anledning att återkomma i detta i en
              översyn av lärarutbildningen, men kanske också i den forskningspolitiska
              propositionen.
            </seg>
          </u>
          <note type="speaker" xml:id="i-03fd44245a67f5d0-0">
            Anf. 55 PETER HULTQVIST (s) replik:
          </note>
          <u who="peter_hultqvist_c9866b" xml:id="i-b717c76e7581f464-2">
            <seg xml:id="i-28c1859c025aff33-0">
              Herr talman! Flyg- och rymdindustrin är en sak, och den är ett
              belägg för att kopplingen mellan stat och näringsliv tillsammans
              kan åstadkomma väldigt mycket. Det är en tradition som tidigare,
              socialdemokratiska regeringar har jobbat med i decennier.
            </seg>
            <seg xml:id="i-42a3e7e308131154-0">
              Det är dock inte det samma som småföretagarforskning. Lars Hjälmered
              kan inte hänvisa till flyg och rymd och tro att man kan klara
              småföretagarforskningen. Ni har tagit bort 100 miljoner kronor.
              Ni har i princip avskaffat den här typen av forskning. Varför?
              Vad förväntar ni er att det ska leda till? Jag tycker bara att
              det är märkligt, och det är ingen som hittills har kunnat svara
              på frågan på ett adekvat sätt.
            </seg>
            <seg xml:id="i-bdc0acf47c74cb1c-0">
              Arbetslivsinstitutet har 250 forskare. Det jag i dag känner till
              är att 9 har lyckats få ett arbete genom ett särskilt projekt
              som har startats i anslutning till Umeå universitet där kommun,
              landsting och universitetsstyrelsen går in med pengar. Sedan har
              man sagt att man har lovats jobb, men vad står det löftet konkret
              för? Institutet upphör någon gång vid halvårsskiftet, och just
              nu rycker man i de här forskarna från olika håll. Det är så skingrandet
              av kapitalet går till.
            </seg>
            <seg xml:id="i-a05b57922e921181-0">
              Regeringen har visserligen sagt att man ska tillsätta en kommitté
              som ska titta på det här. Det ska vara klart till jul. Men institutet
              läggs ned vid halvårsskiftet. Jag tycker att detta är oskickligt
              hanterat. Sverige blir alltså ett av två länder i Europa som saknar
              ett samlat ansvar på det här området. Det är inte framtidsinriktad
              forskningspolitik! Det jag hör från forskarvärlden med de kontakter
              jag har är att den här typen av oskicklighet skapar oro för att
              samma sak ska kunna hända på något annat område.
            </seg>
          </u>
          <note type="speaker" xml:id="i-4c2dc604b26f8a93-0">
            Anf. 56 LARS HJÄLMERED (m) replik:
          </note>
          <u who="lars_hjalmered_274051" xml:id="i-05a9ac3c90f98dc6-0" next="cont">
            <seg xml:id="i-e83db4e642e8892f-0">
              Herr talman! Jag vill återkomma till detta med flyg- och rymdindustrin,
              för jag tycker att det är ett väldigt gott exempel på hur samarbetet
              och utvecklingen kan se ut. Man jobbar där inte bara med stora
              ökningar när det gäller fakultetsmedel och grundanslagen, vilket
              är nog så viktigt för den akademiska friheten, utan också med
              applicerad forskning.
            </seg>
            <seg xml:id="i-65b2316c919a59bc-0">
              När det gäller småföretagarprogrammet är det inte bara så att
              det upphör. Det finns kvar i en viss utsträckning, och jag tror
              att regeringen avser att återkomma om detta. Vi har också regeringens
              jobbpolitik tillsammans med kommande satsningar på att det ska
              vara mer lönsamt att starta och driva företag. Denna palett av
              åtgärder kommer att betyda väldigt mycket för småföretagarsektorn.
              Där har Socialdemokraterna misslyckats kapitalt under tolv års
              tid.
            </seg>
            <seg xml:id="i-1ea8ff4f67024659-0">
              Det är viktigt att betona de tidigare urgröpta resurserna, vilket
              jag också var inne på i mitt anförande och i replikerna. Visserligen
              har en utbyggnad av platserna på universitet och högskolor skett,
              men resurserna har inte hängt med i samma utsträckning. Nu försöker
              vi ändra på detta med hjälp av ökade fakultetsmedel. Det tror
              jag är viktigt för kvaliteten i den grundläggande forskningen,
              när det gäller den högre utbildningen och även när det gäller
              den akademiska friheten. Jag tror att dessa förutsättningar sammantaget
              ger ett bättre läge för akademin än vad det varit under er regeringstid.
            </seg>
          </u>
          <note xml:id="i-e4cca72517ae4798-0">
            Anf. 57 ULRIKA CARLSSON i Skövde (c):
          </note>
          <u who="lars_hjalmered_274051" prev="cont" xml:id="i-c319d273d7c59d2f-0">
            <seg xml:id="i-24edcafb79962bbb-0">
              Herr talman! Kunskap är centralt för människans personliga tillväxt,
              regional utveckling och internationell konkurrens. Ny kunskap
              lägger grunden för välstånd och kulturell utveckling. Utvecklingskraft
              beror på hur väl folk och nationer förmår att stimulera och tillvarata
              den enskildes lärande och kunnande. Ett kunskapssamhälle fordrar
              specifika villkor för att vara långsiktigt hållbart, flexibelt
              och nyskapande.
            </seg>
            <seg xml:id="i-704a2bf5af22af8a-0">
              Detta är hämtat ur alliansens program för utbildning: Mer kunskap
              en modern utbildningspolitik. Jag tycker att det är bra!
            </seg>
            <seg xml:id="i-55104e6e4f44116a-0">
              I Sverige satsar vi mycket resurser på forskning, och vi har
              presterat i världsklass på ett antal områden. Men det finns ingen
              automatik i att så kommer att vara fallet i framtiden. Forskningens
              villkor måste ständigt ses över.
            </seg>
            <seg xml:id="i-0412f9b62c99fae9-0">
              Vi har i Sverige många starka profiler inom medicin, inom fordonssektorn,
              inom miljöteknik med mera. Vi vill fortsätta att stärka våra starka
              profiler, men vi måste också våga satsa och prioritera på nya
              områden för att fortsätta att vara en spjutspets in i framtiden.
            </seg>
            <seg xml:id="i-e4dc7a2ea2ebd408-0">
              Centerpartiet och allianspartierna har tagit ett första steg
              genom att öka resurserna till forskning. Vi menar att högre utbildning
              ska finnas i hela landet. Det är också viktigt för utbildningens
              kvalitet att varje högskola även bedriver forskning och att högskolan
              samspelar med det omgivande samhället. I budgetpropositionen 2007
              tillförs totalt 200 miljoner kronor för forskning och forskarutbildning.
              Omfattande ytterligare satsningar är aviserade de kommande åren.
            </seg>
            <seg xml:id="i-2c31df239abd460a-0">
              Herr talman! En del frågar kanske varför man ska forska på de
              mindre högskolorna. Här kan man många gånger se hur mycket forskningen
              betyder också för det omgivande samhället. En forskande högskola
              har helt andra möjligheter att samverka med omvärlden och erbjuda
              kompetens som leder till tillväxt också utanför storstadsregionerna.
            </seg>
            <seg xml:id="i-f9f7b3b70341980b-0">
              Därför är det viktigt att de mindre högskolorna också i framtiden
              får möjlighet att utveckla sin forskning. Vi ser också positivt
              på den profilering, prioritering och satsning som de mindre högskolorna
              har gjort på några forskningsområden och därmed ökat kvaliteten
              ytterligare för att hålla hög nationell och internationell standard.
            </seg>
            <seg xml:id="i-a6c111a2d85f4916-0">
              Högskolan i Skövde är ett tydligt exempel på detta. Där har man
              nyligen inrättat två starka forskningsmiljöer, en i systembiologi
              och en i informationsteknologi. Vid Högskolan i Skövde har man
              insett att man inte kan ha samma bredd som vid universiteten.
              Men genom att välja några områden kan man åstadkomma den kvalitet
              som behövs för att bli konkurrenskraftig och kunna konkurrera
              även med universiteten inom dessa områden. Ett sådant synsätt
              gör det möjligt också för de mindre högskolorna att behålla och
              utveckla sin forskning.
            </seg>
            <seg xml:id="i-9d671fc194721d00-0">
              Vi ser i Centerpartiet ett behov av att stimulera kommersialiseringen
              av forskningsresultat. Det stärker både företagandet och tillväxten.
              Det är en avgörande faktor för att vi ska lyckas hålla oss i topp,
              för att konkurrera om forskare och forskningsresurser som kan
              omsättas i tillväxt såväl för enskilda människor som för nationen.
              Vi måste säkerställa en forskning som i högre utsträckning resulterar
              i företagande och arbetstillfällen.
            </seg>
            <seg xml:id="i-558de361bd2c309b-0">
              Vi vet att vi också måste se över villkoren för doktorander och
              forskare, och det ur många olika aspekter. En aspekt nämnde Peter
              Hultqvist. Det gäller genus och fördelningen mellan kvinnor och
              män av professors- och forskartjänster. Men det gäller också andra
              dimensioner av jämlikhet. Det gäller möjligheten för forskare
              och doktorander från andra länder att verka i Sverige och vice
              versa.
            </seg>
            <seg xml:id="i-f456f2cae113bb30-0">
              I en rapport från Iva som heter Framtidens universitet pekar
              man på att i ett Europaperspektiv har en del universitet och högskolor
              kommit längre än i Sverige med sin politik för reformering av
              systemet. Men också i Sverige pågår ett förändringsarbete.
            </seg>
            <seg xml:id="i-4d820cdd17618e5c-0">
              Man kan då fråga sig vilka de viktigaste områdena är där förändringar
              behövs. Jag vill nämna ett område i alla fall. Det handlar om
              samverkan breda, starka forskningsarenor där näringsliv, myndigheter,
              lärosäten och institutioner samarbetar. Det finns i dag metoder
              för att skapa sådana arenor och stärka de arenor som också finns.
            </seg>
            <seg xml:id="i-7a68747f86f65422-0">
              Vi kunde senast i dag också läsa i medierna hur företagen väljer
              att satsa ytterligare på forsknings- och utvecklingsarbete. De
              20 mest FoU-intensiva företagen i Sverige i dag har ökat sin forskning
              med 12 procent.
            </seg>
            <seg xml:id="i-0d36ed165837e06b-0">
              Men lärosätena behöver också få en större självständighet och
              frihet under ansvar. Regeringen har aviserat en forskningsproposition
              under 2008 som tar avstamp i att Sverige ska ha forskning i fortsatt
              världsklass men också på nya områden och att den ska bedrivas
              med öppenhet för den mångfald av frågeställningar som finns i
              samhället. Ökad kommersialisering kommer också att finnas med
              som ett viktigt inslag, liksom villkoren för forskare och doktorander.
            </seg>
            <seg xml:id="i-4ba2110f832d9584-0">
              Jag vill också i det här sammanhanget nämna vikten av att vi
              som nation deltar än mer aktivt i EU:s kommande stora forskningsprogram,
              det sjunde ramprogrammet.
            </seg>
            <seg xml:id="i-68f88c213eee7e65-0">
              Centerpartiet och alliansen är övertygade om att vi med de satsningar
              som vi börjat göra på detta område kommer att ta en tätplats som
              kunskaps- och forskningsnation.
            </seg>
          </u>
          <note xml:id="i-e0821dee2b634ed3-0">
            Herr talman! Jag yrkar bifall till utbildningsutskottets förslag
            i UbU5 och avslag på motionerna med hänvisning till planerade
            och vidtagna åtgärder samt pågående utrednings- och beredningsarbete.
          </note>
          <note type="speaker" xml:id="i-da62aaab6d43bc9d-0">
            Anf. 58 ULF NILSSON (fp):
          </note>
          <u who="ulf_nilsson_15fa88" xml:id="i-4d099d8e9d339031-2">
            <seg xml:id="i-363307bbfa4d03be-0">
              Herr talman! Intresset för forskning bland människor i största
              allmänhet varierar rätt mycket. När man plötsligt ser en nyhet
              om att någon forskare är ett cancervaccin på spåren eller när
              någon annan utvecklar en avancerad teknik för mobiltelefoni är
              det många som applåderar, och det skrivs stora rubriker. Men till
              vardags, i den gråa vardagen, är det inte mycket uppmärksamhet
              kring forskning, och vardagen bakom de stora upptäckterna är tämligen
              okänd för de flesta.
            </seg>
            <seg xml:id="i-33925f0484ec94f9-0">
              Vi tror gärna att det är rätt att bestämma vilka resultat forskarna
              ska komma fram till. Det är inte alltid så lätt att förstå nyttan
              med långsiktig forskning. Historien är full av exempel på forskning
              som man faktiskt inte hade en aning om vad den skulle leda till
              när man ägnade sig åt den. Ett exempel är George Boole på 1800-talet
              som utvecklade algebran och som faktiskt lade grunden för det
              moderna IT-samhället, fast det inte var uppfunnet. Inga datorer
              var uppfunna när han ägnade sig åt detta. När Marie Curie utforskade
              radioaktiviteten hade man ingen aning om vad den kunde ha för
              betydelse för behandlingen av cancer.
            </seg>
            <seg xml:id="i-b81ffd0ca92013fc-0">
              Då måste vi ställa oss frågan: Hur är förutsättningarna för sådan
              långsiktig, grundläggande forskning i Sverige i dag? Hade Albert
              Einstein fått externa medel för att ägna några år åt relativitetsteorin?
              Inom parentes sagt har den bland annat varit grundläggande för
              mobiltelefontekniken, fast inte mobiltelefonen var uppfunnen på
              Einsteins tid.
            </seg>
            <seg xml:id="i-fd117b84d8425f9d-0">
              Jag är övertygad om att ett land som vill vara med bland de forskningsledande
              måste skapa utrymme för nyfikenhetsforskning som inte bara är
              beroende av kortsiktiga beslut om vad vi politiker tror är nyttigt
              nästa år. Det är också utmärkande för det verkligt världsledande
              forskningslandet USA, där det är väldigt stort utrymme för just
              fri forskning, oavsett om pengarna kommer från staten eller från
              privata donatorer.
            </seg>
            <seg xml:id="i-4ea3b7167dbedd8b-0">
              Tyvärr, herr talman, har resurserna under Socialdemokraternas
              tolv år vid makten tunnats ur, och forskarnas beroende av tillfälliga
              anslag har ökat. Även här ser vi att den underfinansierade utbyggnaden
              av högskolan har urholkat forskningsresurserna. Vi har tyvärr
              också börjat se ett envägsflöde från Sverige. Svenska forskare
              får bättre villkor i andra länder, ofta i USA.
            </seg>
            <seg xml:id="i-662bcd8b304edcda-0">
              Två konsekvenser har vi kunnat se av den här urholkningen av
              forskningsresurser. Den ena är naturligtvis att det är brist på
              pengar till forskning. Men den andra, också mycket viktiga konsekvensen,
              är att det är mindre frihet för forskarna att själva hitta forskningsobjekt.
              De blir mer och mer beroende av kortsiktiga ansökningar.
            </seg>
            <seg xml:id="i-61c7fc6c75d306a2-0">
              Flertalet världskvalificerade forskare på Karolinska Institutet
              till exempel måste flera gånger om året söka pengar för att kunna
              betala sin egen lön. Flertalet professorer är inte avlönade med
              statliga medel. Det är ett exempel.
            </seg>
            <seg xml:id="i-004c046b3feb5e53-0">
              Ska Sverige bli en ledande forskarnation krävs det att staten
              är beredd att satsa. Ska staten satsa på forskning måste man också
              satsa på forskarna. Nu har regeringen beslutat att vända den här
              utvecklingen, göra forskarna mindre beroende av tillfälliga projektansökningar
              och skapa större kontinuitet och faktiskt också mer trygghet i
              forskarens vardagssituation. Många forskare lever ett otryggt
              liv. Inom andra delar av arbetslivet vore det fullständigt otänkbart
              med så otrygga anställningsformer som många av våra svenska forskare
              har.
            </seg>
            <seg xml:id="i-1ea6b21fa7d5a000-0">
              Nu har regeringen tagit ett antal viktiga steg för att vända
              den här negativa utvecklingen. Först och främst handlar det om
              en ordentlig nivåhöjning av forskningsresurserna. Över en treårsperiod
              kommer vi att se en nivåhöjning på 900 miljoner kronor som framför
              allt går till universitetsforskningen.
            </seg>
            <seg xml:id="i-6de2aa83775a0c09-0">
              Dessutom har regeringen förbundit sig att agera för den spetsforskningsanläggning,
              ESS, som handlar om materialforskning och som hela Europa är intresserat
              av. Regeringen har beslutat att avsätta 300 miljoner om året om
              Sverige får möjlighet att utveckla den i Lund.
            </seg>
            <seg xml:id="i-7041209fb4746126-0">
              Därtill har regeringen aviserat att ta bort högskolemomsen, vilket
              ger ett tillskott till universitetsforskningen på runt 350 miljoner.
            </seg>
            <seg xml:id="i-9c22244cdabc86bc-0">
              I verkligheten kan vi, genom de besked och beslut vi redan har
              fått från regeringen, säga att svensk forskning under en treårsperiod
              kommer att få ökade resurser med mer än 1 ½ miljard, i varje fall
              om ESS blir av.
            </seg>
            <seg xml:id="i-85e4ac621039337f-0">
              De här utökade forskningssatsningarna, till att börja med de
              900 miljonerna, ska framför allt fördelas direkt till universiteten
              och högskolorna för fri grundforskning. På det sättet blir det
              möjlighet att fler doktorander kan erbjudas doktorandtjänster
              så att de också får del av en viss basal social trygghet. Det
              blir också möjlighet till fler forskarassistenttjänster som kan
              tillskapas för personer som har disputerat. Fler kvalificerade
              forskare kan få mer drägliga arbetsvillkor och den fria grundforskningen
              stärks.
            </seg>
            <seg xml:id="i-6dfd5795f5ce6e78-0">
              Man kan naturligtvis, som en del reservanter skriver, ha andra
              uppfattningar om vilka forskningsobjekt som man ska ha öronmärkta
              pengar till. Arbetslivsinstitutet är ett sådant område där regeringen
              har deklarerat att forskningsverksamheten ska gå in i den vanliga
              fria forskningen. Regeringen är övertygad om att det finns intresse
              för det.
            </seg>
            <seg xml:id="i-232fcf3a524d201a-0">
              Man kan naturligtvis ha olika åsikter om detta. Men att bara
              debattera det tycker jag är lite småskuret när regeringen för
              första gången på ett stort antal år gör en jättesatsning på forskning.
              Så är det.
            </seg>
            <seg xml:id="i-face9dfc82d47c21-0">
              När vi läser redovisningar bland annat från departementets tjänstemän
              kan vi konstatera att forskningsanslagen för första gången på
              många år ökar, även om man tar hänsyn till kostnadsutvecklingen,
              vilket man inte tidigare har gjort.
            </seg>
            <seg xml:id="i-32082100cb08d731-0">
              Herr talman! Diskussionen om fri grundforskning och behovsinriktad
              forskning, som vänder sig mer till företagen, är gammal. Ibland
              är det en lite konstlad gräns, men jag tror att båda typerna av
              forskning behövs, och de tangerar varandra.
            </seg>
            <seg xml:id="i-d9f0a7ab07922942-0">
              Utan denna fria universitetsforskning, där man faktiskt forskar
              för att man är nyfiken och för att det är roligt, blir det aldrig
              några underlag för forskning och utveckling i företagen. Men å
              andra sidan blir det inte mycket forskning och utveckling i företagen
              utan ett bra företagsklimat med riskkapital och så vidare. Därför
              är den del av forskningen som ska resultera i utveckling och produkter
              och uppfinningar som förs ut och kommersialiseras väldigt beroende
              av beslut som inte detta utskott fattar, men det är viktiga beslut.
              Det är beslut om skattelättnader för investeringar i forskning,
              statlig medfinansiering för utvecklingsarbete och över huvud taget
              en politik som skapar utrymme för riskkapital. Det handlar över
              huvud taget om en bättre koppling mellan företag och högskola
              och forskningsvärld. Och vi vet att det i regeringens program
              finns ett antal sådana förslag om bland annat skattelättnader
              för riskkapital.
            </seg>
            <seg xml:id="i-890adb7b8a91a29b-0">
              Herr talman! Jag ska ärligt säga att jag gärna skulle vilja se
              ännu större forskningssatsningar under mandatperioden, och jag
              tror också att vi kan komma fram till det. Men redan det som vi
              hittills har sett innebär ett välkommet trendbrott i forskningspolitiken.
              Och, som sagt var, för första gången på över tio år ökar de statliga
              resurserna till forskning.
            </seg>
            <seg xml:id="i-853b2bb2b34558f1-0">
              Mer resurser, mer utrymme för fri grundforskning och mindre politisk
              detaljstyrning öppnar vägen för att Sverige ska ha en chans att
              vara med bland världsledande forskningsländer. Därför ser jag
              ingen anledning att yrka bifall till någon av reservationerna,
              utan jag yrkar bifall till förslaget i utskottets betänkande och
              avslag på samtliga reservationer.
            </seg>
          </u>
          <note type="speaker" xml:id="i-413619dd08a8e722-0">
            Anf. 59 PETER HULTQVIST (s) replik:
          </note>
          <u who="peter_hultqvist_c9866b" xml:id="i-b717c76e7581f464-3">
            <seg xml:id="i-912b7f4f45f6e11f-0">
              Herr talman! Socialdemokraterna föreslår att mer pengar ska avsättas
              till forskningen än vad högerregeringen gör. Vi är med på att
              det ska bli en ökning med 200 miljoner kronor i år, men vi tar
              inte bort pengarna från Arbetslivsinstitutet, och vi tar inte
              bort 100 miljoner kronor från småföretagarforskningen.
            </seg>
            <seg xml:id="i-235e789c90ed4fdf-0">
              Vi har också en helhet. Vi har inte alls bara talat om Arbetslivsinstitutet
              här i dag. Jag har talat om miljö- och klimatproblem, om att bryta
              oljeberoendet, om forskning om energi- och miljöteknik och om
              stora forskningsprogram som gäller rymdteknologi, bilmotorer,
              IT och teleteknik. Det är en mycket bred syn på forskningen som
              en del i en grund för att utveckla svenskt näringsliv och konkurrenskraft.
            </seg>
            <seg xml:id="i-ac90ddb80cda9bf2-0">
              Det är alltså inte med sanningen överensstämmande att man försöker
              ge en bild av att vi bara ägnar oss åt Arbetslivsinstitutet. Men
              Arbetslivsinstitutet är ett intressant exempel. Här lägger man
              rakt av ned en verksamhet under hårt forcerade former. Det rör
              250 forskare. Det ska vara slut vid halvårsskiftet. Förslaget
              var dåligt genomtänkt. Man vet inte hur man ska ta till vara denna
              kompetens och kunskap utan har en utredning som ska vara avslutad
              till jul.
            </seg>
            <seg xml:id="i-581042ae562de681-0">
              Vi blir ett land på efterkälken på ett område där vi har legat
              i framkant. Här protesterar i stort sett alla forskningsinstitut
              av motsvarande slag runt om i hela världen. Och det som ni skapar
              är tillfälliga välgörare genom olika typer av kombinationer med
              tillfälliga lösningar för att slå vakt om en så viktig del som
              arbetsmiljöforskningen. Och ni har inget politiskt grepp om det
              över huvud taget. Jag tycker att detta är riktigt dåligt, och
              här har ni ingen strategi. Det är klart att detta väcker oro om
              handlaget. Jag tycker att det är ett oskickligt agerande, Ulf
              Nilsson.
            </seg>
          </u>
          <note type="speaker" xml:id="i-f3c9276cdb08fe33-0">
            Anf. 60 ULF NILSSON (fp) replik:
          </note>
          <u who="ulf_nilsson_15fa88" xml:id="i-4d099d8e9d339031-3">
            <seg xml:id="i-8e0ed2999908ba01-0">
              Herr talman! Som även utbildningsministern sade tidigare kan
              man naturligtvis alltid föra en diskussion om på vilka nivåer
              som politiker ska lägga sig i vad forskarna ska forska om eller
              inte.
            </seg>
            <seg xml:id="i-221daacb73f5df08-0">
              En mycket stor del av den forskning som bedrivs inom Arbetslivsinstitutet
              är sådan forskning som väldigt många är intresserade av, och mycket
              av den har också en vetenskaplig kvalitet. Det finns ingen anledning
              att inte tro att en mycket stor del av den skulle få utrymme inom
              den stora forskningssatsning som vi gör inom hela universitetsvärlden.
            </seg>
            <seg xml:id="i-a77db8f503feb72e-0">
              Jag läste i tidningen Universitetsläraren att samtliga som nu
              doktorerar inom denna verksamhet jag minns inte om det var 23
              eller 27 kommer att fortsätta att doktorera vid de olika universitet
              som de tidigare indirekt har varit knutna till.
            </seg>
            <seg xml:id="i-d3c5b2acd3c8eeb4-0">
              Mer pengar, säger Peter Hultqvist. Under den förra mandatperioden
              hade vi en ständig diskussion och debatt här med den dåvarande
              regeringen om att forskarnas frihet minskar, att fakultetsanslagen
              urholkas och att arbetsförhållandena på många sätt är odrägliga
              för forskarna. Vi fick inget gensvar.
            </seg>
            <seg xml:id="i-9a9f61a8053d50b6-0">
              Den budget som den borgerliga regeringen lade fram i höstas ger
              900 miljoner mer till universiteten. Ger Socialdemokraternas treårsbudget
              900 miljoner mer till forskningen vid universitet och högskolor?
            </seg>
          </u>
          <note type="speaker" xml:id="i-cfe5b7695c042498-0">
            Anf. 61 PETER HULTQVIST (s) replik:
          </note>
          <u who="peter_hultqvist_c9866b" xml:id="i-b717c76e7581f464-4">
            <seg xml:id="i-1f4bc5b0370a28c6-0">
              Herr talman! När det gäller forskningsverksamheten under den
              förra mandatperioden och de debatter som fördes om den då så ökade
              man anslagen rätt så rejält i fråga om rena pengar. Den förra
              s-regeringen ökade anslagen med 2,3 miljarder totalt sett.
            </seg>
            <seg xml:id="i-d7140be28638acd4-0">
              Vetenskapsrådet var kärnan i fråga om väldigt mycket av det som
              pengarna fördes till. Det var för att stärka kvaliteten i forskningen.
              Det är mycket möjligt att det finns en berättigad kritik i att
              mycket jobb fick läggas ned på ansökningar och liknande. Sådana
              saker kan förändras från tid till annan.
            </seg>
            <seg xml:id="i-34991827045b73a2-0">
              Ni tillför 200 miljoner i föreliggande budget för årets verksamhet.
              Vi vill tillföra lika mycket plus pengar till Arbetslivsinstitutet,
              plus pengar till småföretagarforskningen som ni har tagit bort,
              och ingen har hittills under denna debatt kunnat motivera varför.
            </seg>
            <seg xml:id="i-3715f21e7f799b1e-0">
              Sedan kan man tro och hoppas på arbetslivsforskningens överlevnad.
              Men frågan är: Vad är realiteterna i praktiken? Det har alltså
              kommit i gång ett antal mindre projekt som räddar en liten del
              av verksamheten. Men många av dessa forskare går till andra jobb.
            </seg>
            <seg xml:id="i-b4a71e7402f059d3-0">
              Jag har besökt Arbetslivsinstitutet i Umeå. De upplevde det inte
              som något problem att det skulle vara någon politisk styrning
              som förhindrade dem eller skapade en märklig situation i deras
              arbete. Vad ni gör är att ni slår sönder en samlad forskarmiljö
              och en samlad kompetens som har byggts upp under många år. Och
              sedan talar ni tomma ord om att denna forskning ska kunna leva
              kvar med ungefär samma kraft. Så är inte realiteten, och det vet
              man inom forskarvärlden. Därför finns det också en oro när det
              gäller handlaget beträffande den här högerregeringens forskningspolitik.
            </seg>
          </u>
          <note type="speaker" xml:id="i-b90c16739004e988-0">
            Anf. 62 ULF NILSSON (fp) replik:
          </note>
          <u who="ulf_nilsson_15fa88" xml:id="i-4d099d8e9d339031-4">
            <seg xml:id="i-87d14110aa480653-0">
              Herr talman! När staten öronmärker pengar för viss forskning
              brukar det inte vara de forskare som får pengarna som upplever
              det som ett problem med politisk styrning, utan det är de forskare
              som inte har möjlighet att söka samma medel som brukar uppleva
              det som ett problem.
            </seg>
            <seg xml:id="i-1a1867b920fb09d2-0">
              Nedläggningen av Arbetslivsinstitutet är en del i den generella
              inriktningen på att mer forskningsmedel ska beslutas av vetenskapssamhället
              självt och inte av politiker. Jag är övertygad om att det i sin
              helhet är bra för forskningsklimatet i Sverige.
            </seg>
            <seg xml:id="i-75fd2f9287a51273-0">
              Beträffande småföretagarforskningen förmodar jag att det är Forska
              och väx som Peter Hultqvist talar om. Jag är inte så insatt i
              det. Men en sak vet jag, och det är att den verksamheten kommer
              att fortsätta även om det var vissa oklarheter i fråga om att
              tolka vad som stod i budgeten. Men vi har fått ett klart besked
              från regeringen om det.
            </seg>
            <seg xml:id="i-d1cf5d6060ff1062-0">
              Avslutningsvis tror jag att de som lyssnar på debatten blir trötta
              på att höra siffror och räkna pengar. Men faktum kvarstår: För
              första gången på tio år ökar resurserna till forskning i absoluta
              tal, även om man jämför med kostnadsutvecklingen. Vi har övertagit
              regeringens höjning på en treårsperiod med 2,5 miljarder och lagt
              på 900 miljoner till universitetsforskningen. Det är en kraftig
              satsning på forskning från den borgerliga regeringens sida.
            </seg>
          </u>
          <note type="speaker" xml:id="i-8eb3f993bda32041-0">
            Anf. 63 YVONNE ANDERSSON (kd):
          </note>
          <u who="yvonne_andersson_c8fed3" xml:id="i-1029edfd89a0a26e-0">
            <seg xml:id="i-24d3d7d5793c10bc-0">
              Herr talman! Som nyvald ersättare i utbildningsutskottet med
              ansvar för forskning och som nyvald ordförande i Sällskapet riksdagsledamöter
              och forskare är det naturligtvis väldigt spännande för mig att
              gå in i en sådan här debatt.
            </seg>
            <seg xml:id="i-2c167d9ab09e84c9-0">
              Forskningens betydelse för vår vardag och för vår framtid är
              vanligtvis rätt underskattad i politiken. Man diskuterar kostnader
              på olika nivåer men glömmer egentligen bort den enorma satsning
              som forskningen behöver för att vi ska komma vidare, hänga med
              i utvecklingen och så vidare. Kunskapsbranschen är vår framtid
              i Sverige, och vi behöver en bärkraftig bro till framtida välstånd.
            </seg>
            <seg xml:id="i-d28ad95e384e61e2-0">
              Jag blir lite förvånad över den socialdemokratiske ledamoten
              Peter Hultqvists trumslag och domedagsprofetior om hur det är
              därför att en alliansregering har tagit över makten i landet.
              Dessutom talar han om att det är av oerhörd betydelse att reformer
              nu kan åstadkommas, sex månader efter att vi har tagit över makten,
              reformer som under tolv år när ni har haft makten inte har genomförts.
              Det förvånar mig kraftigt.
            </seg>
            <seg xml:id="i-fec5c6c5e8c778bf-0">
              Jag vill med en gång säga tre saker, herr talman.
            </seg>
            <seg xml:id="i-eaeb6e0ff8060823-0">
              För det första vill jag yrka bifall till utskottets förslag och
              avslag på samtliga reservationer.
            </seg>
            <seg xml:id="i-2215d229ce47b658-0">
              För det andra vill jag uppmärksamma att när det gäller Forska
              och väx-pengarna sker ekonomiseringen via Vinnova. Om jag inte
              har helt fel har alla de pengarna, 100 miljoner, gått till Forska
              och väx. Det är inget som är borttaget, även om budgetposten inte
              hette så i budgeten.
            </seg>
            <seg xml:id="i-123bc6a6bea2ea39-0">
              För det tredje vill jag, med tanke på replikskiftet tidigare,
              ta upp Arbetslivsinstitutets verksamhet. Vi tycker inte att det
              är bra att en statlig myndighet sitter med forskarpengar, alldenstund
              som detta institut inte ville ha några egna doktorander. Om den
              socialdemokratiske ledamoten i utbildningsutskottet var insatt
              i doktorandernas betydelse för kunskapsutvecklingen när det gäller
              forskningen skulle han sannolikt, herr talman, inse att det är
              väldigt knepigt att ha den organisationen att doktorander inte
              kan doktorera där de har genomgått sin utbildning. I stället var
              de doktorander som var knutna till Arbetslivsinstitutets forskning
              tvungna att ha sin hemvist på någon annan forskarinstitution.
              Därmed hamnade det här lite i otakt på sina håll.
            </seg>
            <seg xml:id="i-8707e14460fa298d-0">
              Att den här forskningen nu får konkurrera med annan forskningsverksamhet
              på de olika lärosätena med excellenta forskningsmiljöer, skulle
              det vara något tokigt för innehållet? Nej, det är precis tvärtom!
              Talar man med ledande professorer inom den här typen av forskning
              håller de med om detta. Jag tycker att det är suveränt att vi
              får excellenta miljöer för så viktig forskning som Arbetslivsinstitutets
              forskning ändå är.
            </seg>
            <seg xml:id="i-00b01689435abe81-0">
              Det är farligt, herr talman, att blanda ihop organisation och
              form med innehållet i alltför hög grad. Organisationen och formen
              behövs för att innehållet ska bli riktigt bra, och om man då förbättrar
              organisationen och formen innebär det inte att man splittrar upp
              och söndrar kunskapsområdet, snarare tvärtom, skulle jag vilja
              säga.
            </seg>
            <seg xml:id="i-5d31eb0e1ed0e25b-0">
              Herr talman! Forsknings-Sverige har problem med sin struktur.
              Det gäller till exempel den seniora forskningen, som har tunnats
              ut betydligt och som vi i alliansregeringen vill förändra. Vi
              vill till exempel att det ska bli tydligare med mer faktultetsanslag,
              så att professorstimmarna och forskartimmarna i inte alltför hög
              grad ska behöva användas för arbetsamma ansökningar. Därför höjs
              faktultetsbidragen väsentligt.
            </seg>
            <seg xml:id="i-5021fa20f74809ef-0">
              Den höjning som vi i alliansregeringen nu presterar hade inte
              den dåvarande socialdemokratiska regeringen aviserat tidigare.
              Det måste vi väl ändå erkänna. Om vi då gör den här satsningen
              är det bara kalas att det finns en så oerhörd harmonisering i
              tyckande från alla riksdagens partier. Det är jättebra. Men i
              det här fallet är det alliansregeringen som får gå framåt och
              vara spjutspets.
            </seg>
            <seg xml:id="i-609ea09ded8555b4-0">
              Vad är det då som är alliansregeringens ambition? Jo, vi har
              enats om en forskningspolitik inför framtiden. Det finns områden
              där vi inte kan förvänta oss någon särskild hjälp utifrån kommersiella
              intressen, men det gäller vital kunskapsutveckling. Det gäller
              framför allt humanvetenskaperna och vissa områden inom medicin.
            </seg>
            <seg xml:id="i-2e3001589431ea77-0">
              Om jag ska nämna något om medicin är det att det under den socialdemokratiska
              regeringsperioden var tragiskt hur man formligen splittrade sönder
              den jätteviktiga forskningen inom medicinen som gick från ax till
              limpa, för att tala bildspråk. Man hade grundforskningen, man
              hade forskning om hela förloppet med klinisk prövning och man
              hade utvärdering och uppföljning. Detta, kära riksdagskolleger
              och andra som lyssnar, splittrades sönder när man från den tidigare
              regeringens sida drog åt svångremmen.
            </seg>
            <seg xml:id="i-6ca4032845fde427-0">
              Om vi tillnärmelsevis kan börja bygga upp hela denna trend igen
              skulle vi lyckas om det var enbart detta vi lyckades med. Men
              vi kommer att lyckas med mycket mer, för vi har en långsiktighet
              i vårt tänkande.
            </seg>
            <seg xml:id="i-70e81e297ff207e3-0">
              Därför har vi satsat 900 miljoner enbart på den forskning som
              är riktad mot universitet och högskolor. Därutöver har vi andra
              viktiga forskningsintressenter som gör ett enastående jobb. Ta
              till exempel Vinnova, som binder ihop de riktigt bra forskningsidéerna
              och stöttar dem för att komma till nytta, så att vi får produktion
              och arbetstillfällen. Det är en suverän forskning, som vi fortsätter
              att stötta.
            </seg>
            <seg xml:id="i-89282411036125c6-0">
              Pengar är trots allt inte allt. Pengar kan inte själva forska.
              Personerna är så viktiga. Vi vill skapa ett personvänligt forskarsamhälle.
            </seg>
            <seg xml:id="i-d8047624cb67ca51-0">
              Då kan man återigen förundras över socialdemokraten Peter Hultqvist,
              som efterlyser fler kvinnor bland professorerna. Men kära ni!
              Det blir inte fler kvinnor bland professorerna efter sex månader.
              Det har vi efterlyst i tolv år. Man hade kunnat få till det, men
              eftersom man till och med såg till att försämra möjligheten för
              kvinnor att forska under en lång period när det gällde de allmänt
              sociala villkoren har vi fått den här utvecklingen. Jag hoppas
              att vi kommer att kunna fortsätta att jobba igenom det så att
              det blir en jämställdhet i förutsättningarna för kvinnor att forska,
              få professurer och så vidare.
            </seg>
            <seg xml:id="i-1cf039f1e768156a-0">
              Vi ska inte glömma bort att det på det här fältet finns väldigt
              mycket att göra. Vi kommer att göra en hel del under den här mandatperioden
              så att vi med högburet huvud kan gå till val på en forskarvänlig
              politik med mycket forskning.
            </seg>
          </u>
          <note type="speaker" xml:id="i-0b93352bb9ca569a-0">
            Anf. 64 PETER HULTQVIST (s) replik:
          </note>
          <u who="peter_hultqvist_c9866b" xml:id="i-b717c76e7581f464-5">
            <seg xml:id="i-875fcc110abb7c13-0">
              Herr talman! Högskoleverket har tryckt och pekat på just det
              förhållandet att det är få kvinnliga forskare och professorer.
              Man har velat sätta press på högskolorna på den punkten.
            </seg>
            <seg xml:id="i-eed6265d5a0ce474-0">
              Den borgerliga högerregeringen har inte följt upp frågan, och
              den har inte heller velat agera på den punkten. Jag frågar mig
              varför.
            </seg>
            <seg xml:id="i-578e05cf29d4b2f9-0">
              Jag inser att detta kanske inte löses över en natt. Det tar tid.
              Men man måste orka våga vara tydlig i målsättningen. Har ni som
              målsättning att vi ska öka antalet kvinnliga forskare och professorer?
              Det vore intressant att få reda på.
            </seg>
            <seg xml:id="i-f1bd34b4e0b8a7b5-0">
              Jag tycker även att vändningen när det gäller Arbetslivsinstitutet
              är intressant. Ett motiv för att lägga ned och krossa denna institution
              är att den inte hanterar doktorander på det sätt som är önskvärt.
              Om regeringen anser att detta är ett stort problem så ska man
              gå in och lösa det problemet i stället för att ge sig in och lägga
              ned hela denna institution.
            </seg>
            <seg xml:id="i-00b3af0eb335f8d3-0">
              Det är också bakvänt att börja i den ändan att man lägger ned
              institutet och sedan efteråt börja utreda hur forskningen ska
              tas till vara. Nu springer man omkring och hoppas på att det ska
              uppstå projekt och att detta ska tas upp inom de övriga universiteten
              och högskolorna.
            </seg>
            <seg xml:id="i-b3cd8cd848100411-0">
              Om man ska göra stora förändringar så ska man förbereda en strategi.
              Man ska inte agera ad hoc under tiden som verkligheten utvecklas
              och förändras och i takt med att protesterna kommer.
            </seg>
            <seg xml:id="i-ac5aab75ca913717-0">
              Detta med Arbetslivsinstitutet är riktigt dåligt skött.
            </seg>
            <seg xml:id="i-c3b02aef18878892-0">
              Bland de 250 forskare och 400 personal som jobbar inom verksamheten
              ställer man sig frågan om detta är en ideologiskt motiverad nedläggning.
              Är det motivet och inte en saklig bedömning av forskningen på
              arbetsmiljöområdet?
            </seg>
          </u>
          <note type="speaker" xml:id="i-1980465464927971-0">
            Anf. 65 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-1029edfd89a0a26e-1">
            <seg xml:id="i-e8f79f8af9454188-0">
              Herr talman! Jag ska börja med det första om att det är få kvinnliga
              professorer och forskare. Vi har jobbat med de studiesociala reformer
              som skulle kunna göra att kvinnor kan förena den reproduktiva
              uppgiften med den produktiva. Såg man till att genomföra dessa
              skulle fler komma.
            </seg>
            <seg xml:id="i-57b9ef29e52c4b4f-0">
              När jag själv gick forskarutbildningen hade jag bättre förutsättningar
              än vad kvinnor har i dag. Varför är det på det sättet? Jo, för
              att den tidigare regeringen inte har velat lyssna på det örat
              att kvinnor ska ha rimliga villkor som gör att de kan bedriva
              forskarutbildning och bli forskare.
            </seg>
            <seg xml:id="i-5b01c4e62704a4e7-0">
              När det gäller doktoranderna på ALI handlar det inte om att man
              inte har tittat på det. Ledningen för ALI ville inte det. Jag
              vill gärna referera till Elisabeth Sundin, professor vid ALI i
              Norrköping. Där finns det en tydlig inriktning. Man hade inte
              ambitionen att arbeta med doktorander på ALI. Doktoranderna fick
              då dela upp sig på ett närliggande lärosäte och bedriva sin forskarutbildning
              där. En sådan uppdelning är inte lyckosam, varken som excellent
              forskarmiljö eller för kunskapsområdet i sig som behöver ett flöde
              hela vägen.
            </seg>
            <seg xml:id="i-80c76dd8fe7adda9-0">
              Här finns naturligtvis en helhetsbedömning. Man har inte krossat
              något, man har förändrat organisationen och formen. Är det så
              märkligt? Det görs inom alla områden för att nå ökad effektivitet.
              Det är bra att vi hela tiden hittar mer och mer.
            </seg>
            <seg xml:id="i-6a32adcf49bb3875-0">
              Herr talman! Peter Hultqvist borde ta till sig kunskapen om forskningsorganisationer
              och kunskapen om hur man på bästa sätt kunskapsutvecklas.
            </seg>
          </u>
          <note type="speaker" xml:id="i-b634f0e0c83e9dc4-0">
            Anf. 66 PETER HULTQVIST (s) replik:
          </note>
          <u who="peter_hultqvist_c9866b" xml:id="i-b717c76e7581f464-6">
            <seg xml:id="i-bdc0e8e3a42bc2cd-0">
              Herr talman! Yvonne Andersson får ha vilka undervisningsambitioner
              hon vill i förhållande till mig.
            </seg>
            <seg xml:id="i-36e089d87e323f67-0">
              Men jag anser att det när det gäller Arbetslivsinstitutet inte
              är frågan om att förändra organisationen utan att ta bort den
              organisation som finns. Sedan hoppas ni att det ska ske någon
              sorts verksamhet och att detta tas upp på andra universitet och
              högskolor.
            </seg>
            <seg xml:id="i-497a428ed70e0a17-0">
              Vår bedömning är att detta inte kommer att ske med den kraft
              som arbetsmiljöfrågorna förtjänar med tanke på den vikt som de
              har i samhällsutvecklingen. Efter halvårsskiftet blir vi nu ett
              av två länder i Europa som inte har ett samlat statligt ansvar
              för detta. Det är Sverige och Portugal, och det är inte bra.
            </seg>
            <seg xml:id="i-6a0da0cb1f262d66-0">
              Jag tycker att den låga kvinnorepresentationen bland professorer
              och forskare är ett problem. Som parti tycker vi att det är ett
              problem. Det har gjorts för lite på denna punkt. Dina svar och
              uttalanden är allmänt hållna och icke konkreta. De angriper inte
              problemet och skapar inte förutsättningar för att göra något åt
              det.
            </seg>
            <seg xml:id="i-f8b892080c10534a-0">
              Det är rätt att Högskoleverket pekar på att detta är ett problem
              och försöker sätta press på högskolorna. Men högerregeringen har
              ännu inte reagerat så att man bidrar till att sätta denna press
              på högskolor och universitet. Här gäller det att kraftsamla och
              att vara tydlig för att ta bort de hinder och de problem som finns.
              Här måste vi ta ut steglängden.
            </seg>
            <seg xml:id="i-34d7a0f88619750f-0">
              Vi har pekat på detta problem i våra motioner och förslag. Vi
              måste ta det på allvar och göra något åt det.
            </seg>
            <seg xml:id="i-aa75a5205db627d5-0">
              Forskning är generellt sett en långsiktig verksamhet. Här ges
              inga resultat över en natt. Just därför vill jag slutligen återkomma
              till Arbetslivsinstitutet. Personalen skriver att det från regeringens
              håll inte finns någon konkret handlingsplan för hur man ska lösa
              dessa problem i framtiden. Det är alltså en fråga som man ställer
              sig inom hela verksamheten i dag. Där är regeringen svaret skyldig.
            </seg>
          </u>
          <note type="speaker" xml:id="i-da0c546dc571523d-0">
            Anf. 67 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-3c9c9332eef5fb19-0" next="cont">
            <seg xml:id="i-4db5e50805a85954-0">
              Herr talman! Det där var väl ändå häftigt! Visst finns det en
              handlingsplan. Vid Linköpings universitet är det flera av de viktiga
              forskargrupperna som kommer till. Visst finns det en handlingsplan
              från vår utbildningsminister. Jag har själv talat med honom om
              detta, om hur viktigt detta område är för honom.
            </seg>
            <seg xml:id="i-8e59ad4503583fe7-0">
              Men det är inget område som är en egen disciplin. Det är tvärvetenskapligt
              och ska in i en tvärvetenskaplig excellent miljö. Där är skillnaden.
              Skillnaden är att man måste se vad det är för kunskap som tillsammans
              verkar så att arbetsmiljöforskningen åstadkommer optimalt av vad
              den kan och så att den också kan vara den kunskapstillförsel som
              behövs för såväl politiker som hela samhället.
            </seg>
            <seg xml:id="i-a7a08703742b883d-0">
              Det handlar om en kvalitetshöjning. Ingen organisation i världen
              ska stoppa en kvalitetsutveckling för ett forskningsområde. Absolut
              inte!
            </seg>
            <seg xml:id="i-76ba5a4ee6385fba-0">
              Det finns en bra handlingsplan för regeringen när det gäller
              kunskapsutveckling för framtida långsiktiga problem. Vi får vara
              med och bygga upp den, och den ska inte hindras av några snäva
              statliga intressen att behålla det i sin egen organisation. Fram
              för en viktig forskning för framtiden i både kunskapsutveckling
              och kunskapstillförsel för våra samhällsmedborgare! Det är vad
              vi arbetar för.
            </seg>
          </u>
          <note xml:id="i-f46c615226492768-3">
            Överläggningen var härmed avslutad.
          </note>
          <note xml:id="i-465fa58a0c0ae4d4-0">
            10 § Protokoll till ILO:s konvention om arbetarskydd och arbetsmiljö
            m.m.
          </note>
          <note xml:id="i-0275a68c5149408c-4">
            Föredrogs
          </note>
          <note xml:id="i-3707ffd998bf06e5-0">
            Anf. 68 STEFAN WIKÉN (s):
          </note>
          <u who="yvonne_andersson_c8fed3" prev="cont" xml:id="i-534993aaf8905061-0">
            <seg xml:id="i-f244093276b62d04-0">
              Herr talman! Jag är glad. Det är riktigt roligt att vi i dag
              har ILO:s rekommendation nr 193 om främjande av kooperativ på
              riksdagens bord.
            </seg>
            <seg xml:id="i-b901f886c7d0d7a4-0">
              För mig som har jobbat med kooperativt företagande känns det
              härligt att riksdagen är på väg att enhälligt ställa sig bakom
              kooperativens betydelse för både jobb och deltagande i samhällsarbetet.
            </seg>
            <seg xml:id="i-92953e77d3ff3689-0">
              Det är betydelsefullt att riksdagen så tydligt ställer sig bakom
              att främjandet av kooperativ ska utgå från de kooperativa principerna
              och värderingarna.
            </seg>
            <seg xml:id="i-5a09e862e82d0bbb-0">
              Men jag och mina medmotionärer menar i en följdmotion till regeringens
              proposition att det finns en hel del ytterligare att göra för
              att främja kooperativt företagande och för att uppfylla ILO:s
              rekommendation.
            </seg>
            <seg xml:id="i-937c9a6e87c3c7f9-0">
              Herr talman! Den ordinarie socialdemokratiska kongressen år 2005
              konstaterade att socialekonomi måste bli erkänt som ett viktigt
              politiskt område och vara en viktig del i samhällsbygget. Kongressen
              konstaterade att den sociala ekonomin är en tillväxtfrämjande
              faktor som är viktig för att utveckla entreprenörskap och företagande.
              Det är därför också nödvändigt att utveckla politiken för den
              tredje sektorn.
            </seg>
            <seg xml:id="i-6b0e29713b1de2e1-0">
              Utgångspunkten för den socialdemokratiska kongressen var att
              social ekonomi och kooperativt företagande utgår från människors
              engagemang och växer fram ur behov att lösa problem. Det förstärker
              och utvecklar människors tillit och ansvar, och det leder till
              ansvar, delaktighet och ökad egenmakt som gör att människor växer.
              Det stimulerar också solidariteten i dess djupaste betydelse,
              nämligen det ömsesidiga ansvaret mellan människor.
            </seg>
            <seg xml:id="i-56df083e9c16fd7c-0">
              Herr talman! Både i propositionen som ligger till grund för utskottets
              betänkande och i själva betänkandet upprepar man flera varianter
              av att kooperativ inte ska gynnas. Det är inte det som är problemet.
            </seg>
            <seg xml:id="i-2a2cffd102bcd74b-0">
              Jag tycker att principen är riktig. Det är ju viktigt att det
              lyfts fram. Men det bör kopplas ihop med två andra saker som står
              i ILO-rekommendationen, nämligen betoningen av att ett samhälle
              i balans vid sidan om en offentlig sektor och en privat sektor
              behöver en stark sektor som baseras på kooperation och social
              ekonomi. Rekommendationen säger också att kooperativen måste behandlas
              politiskt och juridiskt utifrån kooperativens karaktär och funktion.
              Här tycker jag att en del återstår att göra.
            </seg>
            <seg xml:id="i-3e070b5d0d3121a6-0">
              Det är lätt att instämma i propositionen och betänkandet när
              man pratar om att åtgärder för att främja kooperativ bör ske parallellt
              med annat företagande. Problemet är att det inte riktigt avspeglar
              den verkliga praktiken.
            </seg>
            <seg xml:id="i-d6a308b9e4fb715d-0">
              Om vi hade behandlat de olika associationsformerna neutralt i
              förhållande till varandra hade självklart den modernisering av
              aktiebolagslagen som gjordes för några år sedan följts av en motsvarande
              översyn av lagen om ekonomiska föreningar det kunde också ha skett
              parallellt. På detta väntar vi fortfarande.
            </seg>
            <seg xml:id="i-4ee24796ce364578-0">
              Herr talman! Många av remissyttrandena om ILO-rekommendationen
              193 visar på behovet av åtgärder för att det kooperativa entreprenörskapet
              ska kunna konkurrera på samma villkor som övrigt företagande.
              Därför menar jag, och det framgår av den följdmotion som finns,
              att den företagskooperativa utredningen som lämnade fram sitt
              slutbetänkande 1996 behöver följas upp med en ny utredning. Den
              nya utredningen bör ha ett mycket bredare anslag och den bör ha
              som syfte att lägga grunden till att utveckla en stark tredje
              sektor helt i enlighet med vad som står i ILO-konventionen. Fokus
              bör vara förstärkt forskning och utbildning, kooperativens och
              den sociala ekonomins entreprenörskap och möjligheterna att bidra
              till ökad konkurrenskraft, ökad sysselsättning och utsatta gruppers
              möjligheter till arbete och delaktighet.
            </seg>
            <seg xml:id="i-8d14d676efb99e17-0">
              Utredningen behöver också titta på behovet av lagändringar och
              regeländringar som kan vara missgynnande för kooperationen och
              den sociala ekonomins företag på grund av sin särskilda karaktär
              och funktion.
            </seg>
            <seg xml:id="i-1a77cd6c30f10fec-0">
              Jag tycker att det finns all anledning att särskilt uppmärksamma
              lagen om offentlig upphandling. Jag menar att vi borde jämföra
              oss med hur det ser ut i den övriga unionen. Om Sverige skulle
              anpassa sig harmonisera, som det så fint heter till hur större
              delen av länderna i unionen gör skulle det vara positivt både
              för det kooperativa företagandet och för småföretagandet.
            </seg>
            <seg xml:id="i-d007a46bf408634e-0">
              Herr talman! Det finns många andra saker som behöver göras. Det
              handlar om kunskaper och attityder hos myndigheter och offentliga
              företagsfrämjare. Det handlar om utbildningsväsendet där insatser
              behöver göras för att kooperativt företagande ska vara jämställt
              med övrigt företagande. Det är också viktigt med adekvat forskning
              på området.
            </seg>
            <seg xml:id="i-7dca2abcf25207a6-0">
              Det finns också skillnader när det gäller kapitalförsörjning,
              något som inte minst Glesbygdsverket pekar på i sitt remissvar.
              Även Landsbygdskommittén pekar på det i sitt betänkande.
            </seg>
            <seg xml:id="i-fa4c7b571ea0a13f-0">
              Herr talman! Det behövs ett sammanhållet ansvar för främjandet
              av kooperativt företagande och företagande inom den sociala ekonomin.
              Det behövs ett övergripande och koordinerande ansvar på myndighetsnivå.
              Det behövs ett brett samrådsforum med representation från själva
              sektorn. Det behövs också en politisk konstellation för att sektorn
              ska kunna utvecklas utifrån sin egen norm och sina egna villkor
              inom hela det politiska fältet.
            </seg>
            <seg xml:id="i-a265185a16a933d7-0">
              Stödet till de kooperativa utvecklingscentrumen är viktigt, vilket
              betänkandet också pekar på. De kooperativa utvecklingscentrumen
              bedriver en rådgivning, information och utbildning som är väldigt
              viktig. Jag menar att stödet behöver öka.
            </seg>
            <seg xml:id="i-4308ed32f879c38e-0">
              Ännu viktigare är att det finns en tydlighet och långsiktighet
              för att det rådgivningsarbete och utvecklingsarbete som sker i
              utvecklingscentrumen ska ske på bästa sätt.
            </seg>
            <seg xml:id="i-ae8ca127f2cfec8b-0">
              Jag vill upplysa den som inte känner till det om att den modell
              med kooperativa utvecklingscentrum som vi har i Sverige väcker
              stort intresse i övriga Europa. Jag har diskuterat modellen med
              både Frankrike, Tyskland, Tjeckien och Estland. Där är man väldigt
              intresserad av hur vi gör när vi kombinerar det offentliga stödet
              med underifrånarbete, precis som ILO-konventionen pekar på.
            </seg>
            <seg xml:id="i-41ec69150a0da845-0">
              Herr talman! Tillsammans, gemensamt och problemlösande företagande,
              det vill säga kooperativt företagande, ligger i tiden. Det visar
              inte minst Nuteks entreprenörsbarometer. Nästan två tredjedelar
              av dem som kan tänka sig att bli företagare vill helst driva företag
              tillsammans med andra. Ungdomar har en positiv inställning till
              företagande. En stor majoritet vill driva företag tillsammans.
            </seg>
            <seg xml:id="i-fc19c4e27943d47e-0">
              Tillväxttakten är tre till fyra gånger så hög för ekonomiska
              föreningar som för aktiebolag och enskilda firmor.
            </seg>
            <seg xml:id="i-442046e15c7600b2-0">
              Sammantaget bekräftar detta bilden av att kooperativt företagande
              tillsammansföretagande ligger i tiden. Därför finns det all anledning
              att öka våra ansträngningar för detta om vi vill stimulera ett
              brett entreprenörskap i Sverige.
            </seg>
            <seg xml:id="i-a83c57d087897b84-0">
              Vi ska inte nöja oss med att bara anta ILO-rekommendationen 193.
              Vi ska ta den på allvar och även fortsättningsvis lyfta upp de
              här frågorna och utmejsla en tydlig målmedveten politik. ILO-konventionen
              säger att för ett samhälle i balans behövs vid sidan om en offentlig
              och en privat sektor en sektor som baseras på kooperation och
              social ekonomi. Det bör vi ta på allvar.
            </seg>
            <seg xml:id="i-145bec3ae08fae10-0">
              Antagligen återkommer jag, eller också återkommer någon annan
              i de här frågorna.
            </seg>
          </u>
          <note xml:id="i-f46c615226492768-4">
            Överläggningen var härmed avslutad.
          </note>
          <note xml:id="i-dfc0911dbd02aee3-0">
            11 § Utlåtande om grönboken En modern arbetsrätt för att möta
            2000-talets utmaningar
          </note>
          <note xml:id="i-0275a68c5149408c-5">
            Föredrogs
          </note>
          <note type="speaker" xml:id="i-b7b54a002ff60bd5-0">
            Anf. 69 ANNA KÖNIG JERLMYR (m):
          </note>
          <u who="anna_konig_jerlmyr_fc5094" xml:id="i-8d6b9d7d7a7a78b1-0">
            <seg xml:id="i-ffe5d4712cd1fbae-0">
              Herr talman! Det känns extra roligt att stå här i dag eftersom
              dagens debatt är historisk. För första gången ska vi här i kammaren
              debattera en grönbok från den europeiska kommissionen. Bakgrunden
              är att riksdagen har getts möjlighet att i ett tidigt skede ta
              del av och lämna synpunkter på aktuella frågor som behandlas inom
              den europeiska unionen.
            </seg>
            <seg xml:id="i-06340ea247c24227-0">
              Grönboken har temat En modern arbetsrätt för att möta 2000-talets
              utmaningar . Den har beretts i arbetsmarknadsutskottet. Synpunkterna
              har redovisats i ett utlåtande som nu följs av dagens debatt.
            </seg>
            <seg xml:id="i-d1e81fca78cef796-0">
              Europa står inför ett antal stora utmaningar. 1900-talets industrisamhälle
              har ersatts av ett tjänstesamhälle. Det ser vi inte minst i Sverige
              där åtta av tio numera arbetar inom tjänstesektorn. Globaliseringen
              och den internationella konkurrensen ställer krav på en ökad rörlighet
              inom den europeiska gemenskapen. Det i sin tur kräver en arbetsrätt
              som kombinerar flexibilitet med trygghet.
            </seg>
            <seg xml:id="i-331d6dae38e0c637-0">
              Grönboken har som syfte att inleda en offentlig debatt inom den
              europeiska unionen om hur arbetsrätten kan utvecklas så att den
              stöder Lissabonmålen för en hållbar tillväxt med flera och förbättrade
              arbetstillfällen.
            </seg>
            <seg xml:id="i-0c57ba3ce6a454e1-0">
              Kommissionen understryker vikten av att lösa de tre huvudfrågorna
              på den europeiska arbetsmarknaden. Det handlar om flexibilitet,
              anställningstrygghet och segmentering. Utöver detta har utskottet
              diskuterat de 14 konkreta frågeställningarna i grönboken. Det
              handlar om prioriteringar inom arbetsrättsområdet, anställningsstatus
              för bemanningsföretag, flexibilitet på arbetsmarknaden och frågor
              om kollektivavtal, anställningstrygghet och aktiva arbetsmarknadsåtgärder.
            </seg>
            <seg xml:id="i-5cc553e3377e5c71-0">
              I Sverige har vi ju valt ett system där lagstiftarna har lämnat
              ett stort ansvar till arbetsmarknadens parter att reglera allt
              från löner till anställningsvillkor via kollektivavtal. Den modellen
              är fortsatt viktig för Sverige.
            </seg>
            <seg xml:id="i-4d00b55046a57503-0">
              För att vi ska möta framtida utmaningar finns det all anledning
              att vi diskuterar och engagerar oss i hur vi kan främja flexibilitet
              i kombination med trygghet oavsett anställningsform.
            </seg>
            <seg xml:id="i-50fcf2545bbd9295-0">
              Utskottet välkomnar möjligheten att diskutera och debattera grönboken.
              Vi är samtidigt överens om att den arbetsrättsliga kompetensen
              fortsatt bör ligga på nationell nivå.
            </seg>
            <seg xml:id="i-a663257b4b3b8f17-0">
              Det har inkommit reservationer från Socialdemokraterna, Vänsterpartiet
              och Miljöpartiet.
            </seg>
            <seg xml:id="i-f0c6c42524e3818a-0">
              Herr talman! Avslutningsvis vill vi i utskottet poängtera att
              det är viktigt att varje medlemsstat kan utforma åtgärder utifrån
              sina egna nationella behov och möjligheter. Vi kan kalla det en
              flexibel lösning.
            </seg>
            <seg xml:id="i-fb89e23ce7c6ccf8-0">
              Jag hoppas att vi får en givande och spännande debatt här i dag.
            </seg>
          </u>
          <note type="speaker" xml:id="i-36de9ebf9911d928-0">
            Anf. 70 MARIA ÖBERG (s):
          </note>
          <u who="maria_oberg_804bd6" xml:id="i-b88044d5fd562f02-0">
            <seg xml:id="i-f2fbf3b7fda9bd92-0">
              Herr talman! Den offentliga debatten om Europasamarbetets många
              olika frågor är både stimulerande men också nödvändig. Det gäller
              även för att kunna visa på skillnaderna mellan vad vi socialdemokrater
              tycker och vad borgerligheten tycker i vissa EU-frågor.
            </seg>
            <seg xml:id="i-f9bfc7ec7619a875-0">
              Grönboken är ett exempel på skillnaderna. Jag anser att borgerligheten
              har visat prov på det, åtminstone när det gäller villkoren på
              den svenska arbetsmarknaden. En bred, öppen och tydlig debatt
              i frågorna om arbetsrätten är bara bra, och vi tar den mer än
              gärna.
            </seg>
            <seg xml:id="i-2bf5f689480cfa33-0">
              Men jag ska börja med att deklarera vad Socialdemokraterna tycker
              när det gäller grönboken. Precis som vi säger i vår reservation,
              som jag för övrigt yrkar bifall till, anser vi att reformer på
              arbetsrättens område i huvudsak är en fråga för medlemsstaterna.
            </seg>
            <seg xml:id="i-9dd473362d473fa8-0">
              För oss i Sverige handlar det om att få respekt för vårt arbetssätt
              när det gäller just arbetsrättsliga frågor inom Europasamarbetet.
              Det grundläggande skyddet för arbetstagarna regleras i lagen,
              men det handlar även om att arbetsmarknadens parter kommer överens
              i förhandlingar och avtal.
            </seg>
            <seg xml:id="i-7012edcbcc60c9c4-0">
              För oss handlar den kampen om den kollektiva arbetsrätten, alltså
              den del av arbetsrätten som handlar om kollektivavtal, förhandlingar,
              föreningsrätt, organisationerna och deras inbördes förhållanden,
              medbestämmande, stridsåtgärder med mera. Denna del av arbetsrätten
              har en lång och betydelsefull tradition i Sverige. Demokratiseringen
              av arbetslivet och 1970-talets arbetsrättsliga lagstiftning byggde
              i hög grad på förstärkningar av den kollektiva arbetsrätten genom
              ett större inflytande för arbetstagarna i företagsledningsfrågor,
              ökade rättigheter för fackliga förtroendemän, rätten till styrelserepresentation
              och liknande frågor. Det är den modellen som vi socialdemokrater
              står upp för.
            </seg>
            <seg xml:id="i-863145b50caf407b-0">
              Men vi tycker oss se att grönbokens frågor till stor del handlar
              om rättigheter som tillfaller i första hand enskilda individer.
              Självklart är det viktigt med skyddsregler för enskilda personer.
              Men om vi nu ska ha en diskussion på Europanivå om den framtida
              arbetsrätten måste vi faktiskt ta hänsyn till båda dessa delar.
            </seg>
            <seg xml:id="i-b42c213164a8e24b-0">
              Vi menar att den kollektiva arbetsrätten är en framtidsfråga
              för arbetsmarknaden och dess parter både här hemma och i Europa.
              Den kollektiva arbetsrätten är ett modernt sätt att möta framtidens
              utmaningar och möjligheter på.
            </seg>
            <seg xml:id="i-72cb65d3f4fab556-0">
              Herr talman! När det gäller frågor om så kallade otrygga anställningsformer
              är det bra att diskussionen fortsätter om hur vi bättre kan skydda
              arbetstagare som har sådana anställningar. Av grönboken kan man
              få intrycket att kommissionen tänker sig att tryggheten ska öka
              för dem med otrygga anställningar genom att minska den för dem
              som anses ha trygga anställningsförhållanden.
            </seg>
            <seg xml:id="i-b6c7f945ae4e6bf9-0">
              Vi socialdemokrater tar bestämt avstånd från en sådan metod.
              Anställningstryggheten för dem med svagare position måste kunna
              förbättras utan att det sker på bekostnad av andra arbetstagare.
              Inget annat är acceptabelt i ett modernt samhälle med sikte på
              framtidens möjligheter.
            </seg>
            <seg xml:id="i-11156127b8667199-0">
              För oss socialdemokrater är kollektivavtalet grundbulten på den
              svenska arbetsmarknaden. Den ska värnas, inte bara i retoriken
              utan faktiskt även i praktisk handling. Då är det inte, som majoriteten
              skriver i sitt yttrande om grönboken, mycket värt när vi i verkligheten
              ser vilka beslut som fattas i Rosenbad som senare klubbas igenom
              i kammaren.
            </seg>
            <seg xml:id="i-0ab2740e10cf2a28-0">
              Jag kan som exempel nämna ett kommande beslut som innebär att
              vi i Sverige får ännu en anställningsform. Borgerligheten kallar
              den för allmän visstidsanställning. Den anställningsformen innebär
              att en arbetsgivare inte längre behöver motivera varför anställningen
              ska vara tidsbegränsad och inte en tillsvidareanställning. Jag
              kan aldrig tänka mig att det var ambitionen när EU:s direktiv
              om visstids- och deltidsarbete kom. Jag skulle tro att ambitionen
              var precis tvärtom, nämligen att hjälpa människor från att fastna
              i en karusell av otrygga anställningsförhållanden som kan pågå
              år ut och år in. Många människor tvingas redan i dag att arbeta
              under dessa otrygga anställningsformer i åratal utan att det behövs
              nya former för det. Det påverkar människors situation och gör
              det svårt att få resten av livet att fungera och gå ihop. Exempelvis
              handlar det om föräldrars möjlighet att långsiktigt planera för
              barnens vistelse på förskolan eller för barnens skollov, för att
              inte tala om bankernas och hyresvärdarnas krav på fast anställning
              för lån och bostad.
            </seg>
            <seg xml:id="i-e94f955dcbb961b1-0">
              Livet är precis så komplicerat som vardagens förutsättningar
              gör det till. Alla dessa vikariat, visstids-, projekt-, objekts-,
              säsongs- och provanställningar som borgerligheten öppnar för gör
              inte människors vardagsplanering lättare.
            </seg>
            <seg xml:id="i-5ccd0d57a4736eb4-0">
              En viktig sak som vi socialdemokrater vill poängtera i denna
              debatt är att vi anser att trygghet för arbetstagare och arbetsrätten
              i sig inte är något hinder för rörligheten. Otryggheten och hinder
              för rörlighet ligger i risken att en arbetslös inte får en andra,
              eller för den delen en tredje, chans till omskolning eller vidareutbildning.
              Otryggheten ligger också i det faktum att man efter en periods
              arbetslöshet måste lämna hus och hem för att ersättningen är så
              usel. Det kallar jag för inte bara hinder utan gigantiska barriärer
              för rörligheten på arbetsmarknaden.
            </seg>
            <seg xml:id="i-dfbed5172984df10-0">
              Vi accepterar inte att arbetsrätten luckras upp för att marknaden
              så önskar. Vi accepterar inte heller att människor med trygga
              anställningar ska betala med sin trygghet för människor som har
              otrygga anställningar. För mig kan det aldrig bli någon lösning
              att bara om vi båda två har otrygga anställningar skapas nya jobb
              eller att bara om vi löntagare över nationsgränserna har otrygga
              anställningar klarar vi globaliseringen och utmaningarna på arbetsmarknaden.
            </seg>
            <seg xml:id="i-9335c760ebef3c1f-0">
              Det är tvärtom. Anställningstryggheten för människor med olika
              visstidsanställningar måste förbättras. Först då kan vi rusta
              oss för att klara framtidens utmaningar.
            </seg>
            <seg xml:id="i-cde71e4aa0ccde96-0">
              Det är bara att gå till sig själv och fundera på vad som skulle
              få mig att prova nytt och lära annat, vad som skulle få mig att
              tycka att öppenhet och globaliseringens möjligheter är något även
              för mig. Ja, inte är det en svag och mager a-kassa och ovanpå
              det en tillbommad dörr till arbetsmarknadsutbildningar så att
              jag inte får chansen att lära om och lära nytt för att öka mina
              möjligheter till ett nytt jobb.
            </seg>
            <seg xml:id="i-35a9381e7cbb62f2-0">
              Flexicurity , som nämns i grönboken, handlar alltså för oss om
              att trygghet och förmåga till förändring går hand i hand. Dessa
              två komponenter är beroende av varandra, och det ena utesluter
              inte det andra. Dessutom kan vi socialdemokrater aldrig acceptera
              att otrygghet för människor på arbetsmarknaden skulle vara ett
              framgångsrecept för Sverige eller för EU. Det är en obegriplig
              logik. Ett är säkert: Inte är det vår logik.
            </seg>
            <seg xml:id="i-aa1f3334c569018e-0">
              Herr talman! Styrkan på den svenska arbetsmarknaden ligger i
              kollektivavtalen som starka fackföreningar och arbetsgivarnas
              organisationer har kommit överens om. Det är en svensk modell
              värd att kämpa för. Men då kan man inte försöka försvaga en part
              bakvägen.
            </seg>
            <seg xml:id="i-ee8acd2774451617-0">
              Jag kan lugnt påstå att det handlar om både ordning och reda
              på arbetsmarknaden, men även om lugn och ro. Parterna har nyss
              lyckats komma överens, i den svenska modellens namn, om ett industriavtal
              utan en enda dags bortfall i produktionen.
            </seg>
            <seg xml:id="i-0324db0a0b79a884-0">
              Det, om något, borde visa att starka och ansvarstagande parter
              på svensk arbetsmarknad innebär både trygghet och flexibilitet.
              Det borde vara något att kämpa och plädera för. Det borde vara
              något som en svensk regering kunde plädera för i Bryssel. Men
              det verkar krävas en helt ny regering i Sverige för att det ska
              bli verklighet.
            </seg>
          </u>
          <note xml:id="i-dac140e79c5f5486-0">
            I detta anförande instämde Ann-Christin Ahlberg, Patrik Björck
            och Sylvia Lindgren (alla s) samt Torbjörn Björlund (v).
          </note>
          <note type="speaker" xml:id="i-f66c2f8f20e38cd2-0">
            Anf. 71 TORBJÖRN BJÖRLUND (v):
          </note>
          <u who="torbjorn_bjorlund_9bd25c" xml:id="i-3c0772d722575409-0" next="cont">
            <seg xml:id="i-91cdece895e30d76-0">
              Herr talman! Jag vill börja med att säga att jag står här i talarstolen
              som ersättare för min kamrat Josefin Brink som egentligen skulle
              ha varit här men som är sjuk. Jag har därför tagit hennes plats
              och kommer att hålla anförandet. Tyvärr har jag lite begränsat
              med tid för att kunna vara kvar i debatten. Jag beklagar det.
            </seg>
          </u>
          <note xml:id="i-61a6bd517a35623b-0">
            Inledningsvis yrkar jag bifall till vår motivreservation, reservation
            2 från Vänsterpartiet som handlar om kommissionens grönbok och
            som är fogad till betänkandet.
          </note>
          <u who="torbjorn_bjorlund_9bd25c" prev="cont" xml:id="i-d400d647263c094c-0">
            <seg xml:id="i-67e4e58720889b6b-0">
              Herr talman! Firandet av EU:s 50-årsjubileum pågår för fullt.
              EU-kommissionen satsar mångmiljonbelopp på att hylla och marknadsföra
              sig själv och sitt projekt. Förutom att de själva säkert har trevligt
              på sina cocktailpartyn är det förmodligen helt bortkastade pengar.
              Den entusiasm som den europeiska eliten känner inför sitt projekt
              motsvaras ju inte på något sätt av befolkningen i unionens medlemsstater.
            </seg>
            <seg xml:id="i-543a9a2ef4ca6490-0">
              Inför jubileet svarade drygt 17 000 medborgare i EU-länderna
              på frågor om sin inställning till unionen. Resultatet borde lägga
              sordin på hyllningskonserterna och leda till eftertanke. En majoritet
              av de tillfrågade, 56 procent, anser att EU inte representerar
              vanliga människors behov och intressen. I Sverige är siffran 70
              procent.
            </seg>
            <seg xml:id="i-9bbb068a002d904a-0">
              En mycket liten minoritet, 28 procent, anser att det vore bra
              att överföra mer makt till EU. De allra flesta vill inte det.
              Om en ny författning ska införas vill så mycket som tre fjärdedelar
              av medborgarna att folkomröstningar ska hållas i medlemsländerna.
              Medborgarna i EU har ett mycket litet förtroende för EU. Till
              skillnad från EU-entusiasterna i såväl den europeiska som den
              svenska politiska och ekonomiska eliten anser jag att människor
              är kloka och rationella i sin misstro mot EU.
            </seg>
            <seg xml:id="i-2eab042a1a76176a-0">
              Beslutsfattandet är obegripligt och i mycket låg grad förankrat
              hos medlemsstaternas medborgare. Den ideologiska överbyggnad som
              hela denna maktapparat opererar utifrån är ensidigt marknadsliberal.
              Det grundläggande och allt överskuggande syftet är att gynna fri
              konkurrens på en gemensam marknad. I arbetslivet innebär det i
              praktiken att varje anspråk på trygghet och demokratiskt inflytande
              för de anställda i ett EU-perspektiv utgör ett hinder för den
              fria konkurrensen. Det kan vara bra att ha det i åtanke när vi
              nu ska ta oss an den här grönboken och det betänkande som vi har
              lagt fram om arbetsrätten.
            </seg>
            <seg xml:id="i-3181d89d8808afe6-0">
              Syftet med grönboken uppges vara att inleda en offentlig debatt
              i EU om hur arbetsrätten kan utvecklas så att den stöder Lissabonmålen
              för tillväxt och sysselsättning. Det i sig är en problematisk
              utgångspunkt eftersom hela Lissabonstrategin har som både medel
              och mål att öka arbetsgivarnas makt och att minimera tryggheten
              och inflytandet för de anställda och de fackliga organisationerna.
            </seg>
            <seg xml:id="i-5e3054c0909c90c8-0">
              Det bekräftas av kommissionen som i grönboken skriver att stränga
              regler för anställningsskydd gör arbetsmarknaden mindre dynamisk
              samt att en svagare arbetsrätt underlättar för kvinnor, ungdomar
              och äldre att komma in på arbetsmarknaden. Det kan låta som vetenskap
              när det uttrycks så självklart. Men det är inte vetenskap. Det
              är ideologi.
            </seg>
            <seg xml:id="i-3f030c34751a1c79-0">
              Forskningen kan inte belägga något som helst samband mellan svag
              arbetsrätt och hög sysselsättning. Tvärtom har länder med en stark
              arbetsrätt i regel en högre sysselsättningsgrad än de länder som
              har en svag arbetsrätt. En jämförelse mellan Sverige och resten
              av medlemsländerna i EU ger en tydlig illustration av det förhållandet.
            </seg>
            <seg xml:id="i-369ddb5f7d9d4d4a-0">
              Sverige ligger 10 procent över genomsnittet i EU när det gäller
              sysselsättningsgraden. Sett till kvinnors och äldres sysselsättning
              ligger Sverige ännu mer markant över genomsnittet. Långtidsarbetslösheten
              i Sverige är knappt en tredjedel så stor som den i EU i genomsnitt.
            </seg>
            <seg xml:id="i-f34c2f1c114dfd50-0">
              Detta betyder givetvis inte att vi ska sitta där nöjda vare sig
              med den arbetslöshet vi i dag har i vårt land eller med nu gällande
              arbetsrätt.
            </seg>
            <seg xml:id="i-f7571f667e34a934-0">
              Poängen med jämförelsen är alltså att Sverige faktiskt med råge
              har passerat sysselsättningsmålen i Lissabonstrategin och detta
              med en relativt stark arbetsrätt som i huvudsak bärs upp av starka
              parter genom kollektivavtalen.
            </seg>
            <seg xml:id="i-e02c5a55f399f00e-0">
              Den stora utmaningen för svensk del när det gäller sysselsättning
              och hållbar ekonomisk utveckling kan därför knappast vara att
              urholka denna fungerande arbetsmarknadsmodell utan att bygga ut
              den så att den erbjuder ett bättre skydd för de många löntagare
              som på senare år har hamnat utanför den trygghet som avtal och
              lagar ger.
            </seg>
            <seg xml:id="i-80819ced353f687d-0">
              Visst finns det stora problem med anställningstryggheten! Nästan
              17 procent av arbetstagarna i Sverige har i dag en tidsbegränsad
              anställning. Minst 250 000 personer, framför allt kvinnor, är
              deltidsarbetslösa.
            </seg>
            <seg xml:id="i-f044eb7ba5c5293a-0">
              I övriga EU ser det ännu värre ut. De otrygga och atypiska anställningarna
              har ökat explosionsartat. Hela 40 procent av arbetskraften i EU
              hade år 2005 atypiska anställningsförhållanden. Andelen deltidsanställningar
              ökar stadigt. Numera utgör de 18 procent av alla arbetstillfällen.
              Det är framför allt kvinnor som jobbar deltid. Deltiderna i EU
              är dessutom i genomsnitt kortare och ger inkomster som det är
              omöjligt att försörja sig på.
            </seg>
            <seg xml:id="i-975577b11bdfbf2e-0">
              Det här är stora problem som måste lösas. Den ökade otryggheten
              och den alltmer segmenterade arbetsmarknaden där kvinnor, ungdomar
              och utomeuropeiska invandrare i allt högre grad hänvisas till
              subarbetsmarknader med sämre villkor och löner håller på att underminera
              den sociala tryggheten i hela Europa. Den utvecklingen måste vändas.
            </seg>
            <seg xml:id="i-9f322b0099c03ebd-0">
              De otrygga anställningarna måste minimeras, och människors möjligheter
              till meningsfulla och utvecklande jobb måste stärkas. Kvinnors
              rätt att försörja sig på eget arbete måste garanteras och utnyttjandet
              av invandrad arbetskraft stävjas.
            </seg>
            <seg xml:id="i-a73d1aa601d285f3-0">
              För detta krävs det en stark arbetsrätt som är anpassad till
              varje lands behov. För det krävs det starka fackliga organisationer
              med mandat att kräva och upprätthålla avtal. Det krävs också en
              aktiv arbetsmarknadspolitik och ersättningssystem som främjar
              omställning och rörlighet. Det handlar också om en offensiv välfärdspolitik
              som omfördelar tid och pengar mellan män och kvinnor och mellan
              rika och fattiga. Men framför allt krävs det en ekonomisk politik
              som har full sysselsättning som mål ingenting annat! På alla dessa
              punkter går EU-kommissionens liksom den svenska högerregeringens
              strävanden i helt fel riktning.
            </seg>
            <seg xml:id="i-e4d1365f05a9968f-0">
              I grönboken stakar kommissionen ut vägen mot en ytterligare urholkad
              trygghet för de anställda som lösningen på den europeiska arbetsmarknadens
              problem. Det är knappast en inriktning som kommer att öka medborgarnas
              kärlek till unionen.
            </seg>
            <seg xml:id="i-8c33834d314027a0-0">
              Vänsterpartiet menar att Sverige bör inta en aktiv kritisk hållning
              i de fortsatta diskussionerna om arbetsrätten i EU. I morgon kommer
              vi ju också att ha en debatt.
            </seg>
            <seg xml:id="i-75e010ec50230996-0">
              Den svenska ståndpunkten måste vara att EU inte ska lägga sig
              i arbetsrätten. I detta säger sig även majoriteten i utskottet
              instämma. En rimlig konsekvens borde vara att i första hand kräva
              att grönboken dras tillbaka. Kommissionen ger ju inga som helst
              hållbara motiv till varför arbetsrätten ska bli föremål för unionens
              lagstiftning eller något slags harmonisering av det här i EU.
            </seg>
            <seg xml:id="i-520880304bafa015-0">
              Herr talman! Eftersom grönboken syftar till ett kommissionsmeddelande
              med förslag till lagstiftning är det allra minsta man kan begära
              att berörda frågor granskas utifrån den subsidiaritetsprincip
              som finns.
            </seg>
            <seg xml:id="i-6da898b64ffb0711-0">
              För den som eventuellt lyssnar och just fick en obehaglig jag-fattar-ingenting-av-EU-språket-upplevelse
              kan jag tala om att subsidiaritetsprincipen betyder att EU ska
              hålla tassarna borta från sådant som vi själva bäst beslutar om.
              Arbetsrätten är definitivt en sådan fråga.
            </seg>
          </u>
          <note type="speaker" xml:id="i-d4312a85c2fd7045-0">
            Anf. 72 ULF HOLM (mp):
          </note>
          <u who="ulf_holm_0cd69a" xml:id="i-69e452f7d9c6186d-0">
            <seg xml:id="i-6694f8060675a910-0">
              Herr talman! Utgångspunkten är EU-kommissionens grönbok. Allra
              först vill jag dock säga att jag tycker att det är bra att vi
              i utskottet är så pass eniga som vi ändå är när vi skriver att
              utgångspunkten är att detta med arbetsrätt är en nationell angelägenhet.
              Det är ju det som är utgångspunkten. Där har vi i Miljöpartiet
              inte haft något att invända. När det däremot gäller själva motiveringen
              till varför arbetsrätt i huvudsak ska vara en nationell angelägenhet
              har vi en annan utgångspunkt som naturligtvis, herr talman, är
              mycket mer kritisk jämfört med vad de fyra borgerliga partierna
              har skrivit ihop.
            </seg>
            <seg xml:id="i-3947134e591d4bf5-0">
              Utgångspunkten är, som kommissionen skriver i sin grönbok där
              man ställer frågor, att arbetsrätten kan utvecklas. Behovet av
              att ändra arbetsrätten skriver man också om, och man ska stimulera
              en debatt om huruvida det krävs ett mer smidigt regelverk. Utgångspunkten
              är helt klar: Kommissionen vill lägga sig i arbetsrätten. Kommissionen
              vill att de ska börja behandla de frågorna. Vi i Miljöpartiet
              anser inte att de ska göra det, utan vi ska behålla det här som
              en nationell angelägenhet.
            </seg>
            <seg xml:id="i-fe30b0cbc7717ee6-0">
              Vi vill också betona att det inte betyder att vi i Miljöpartiet
              är mot arbetsrätten bara därför att vi tycker att det här ska
              vara en nationell angelägenhet eller att vi inte vill att andra
              länder ska kunna ha detta. Jag vill därför starkt understryka
              att vi anser att arbetsrätten är en möjlighet, inget hinder. Såväl
              arbetstagare som arbetsgivare ska kunna känna trygghet och få
              möjlighet att utveckla verksamheten.
            </seg>
            <seg xml:id="i-41ae536ea7a413d7-0">
              Enligt mig saknas det i utskottets utlåtande en analys av marknadens
              krav på flexibilitet ställd mot arbetstagarnas intresse av trygghet.
              Så är det på den svenska marknaden, men dessa intressen står även
              emot varandra i de andra EU-ländernas nationella politik.
            </seg>
            <seg xml:id="i-7948509018270015-0">
              EU-kommissionens grönbok lutar väldigt mycket åt att ta parti
              för företagens intressen och fästa mindre vikt vid arbetstagarnas
              intressen. Jag anser att det inte finns en konflikt mellan dessa
              två intressen om man har klara spelregler.
            </seg>
            <seg xml:id="i-e5f9cca0226aa096-0">
              Den svenska modellen för att behandla dessa frågor tycker jag
              är ganska framgångsrik. Det grundläggande skyddet för arbetsrätten
              finns i lagstiftningen som till stora delar är dispositiv och
              därmed överlämnad till arbetsmarknadens parter. Det gäller att
              ha två jämnstarka parter företagen och fackföreningsrörelserna
              med utgångspunkten att man ska lösa problemen. Är de jämnstarka
              och kan hitta lösningar tror jag att det är bra att hålla de frågorna
              utanför plenisalen. Jag tror inte att vi är bättre på att lösa
              de praktiska problem som finns på lokal nivå och på branschnivå.
              Vi måste ta den generella lagstiftningen här, men vi kan inte
              lösa alla problem.
            </seg>
            <seg xml:id="i-52382cfaf91c2312-0">
              Också vid en internationell jämförelse måste man utgå från att
              den svenska modellen är framgångsrik. Vi har till exempel väldigt
              få konfliktdagar i Sverige, även om det verkar dra ihop sig till
              en konflikt i nästa vecka. Internationellt sett har vi under de
              senaste åren haft väldigt få konfliktdagar. Jämför man med ett
              land som Frankrike där mycket av lagstiftningen sker i parlamentet
              ser man att de har väldigt mycket konflikter.
            </seg>
            <seg xml:id="i-7487458528cbd2df-0">
              Jag tror att strejker varken gynnar arbetstagare eller arbetsgivare.
              Därför är det viktigt att ha starka fackföreningar och företag.
            </seg>
            <seg xml:id="i-d085ddfc5a133c1c-0">
              Att företag bildas, omvandlas och läggs ned anser jag vara ganska
              naturligt. Det är ingenting man ska vara rädd för, utan det är
              en naturlig del av marknadsekonomin. Dessutom anser jag att det
              är en nödvändighet i utvecklingen av samhället. Framför allt utvecklingen
              till det gröna samhället den gröna omställningen kommer att kräva
              att vissa företag läggs ned och att andra startas.
            </seg>
            <seg xml:id="i-0716e3a7248d71a2-0">
              För en sådan omställning tror jag att det är väldigt viktigt
              att det finns starka parter på arbetsmarknaden som genom kollektivavtal
              och annat har möjlighet till inflytande över lösningar för att
              detta ska gå till på ett så bra sätt som möjligt.
            </seg>
            <seg xml:id="i-13a4d6a267955948-0">
              Frågan om hur man ska lösa detta på en global nivå missas i utskottets
              text. Globaliseringen stannar absolut inte vid Sveriges eller
              EU:s gränser, utan den innebär så mycket mer. EU är inte Europa
              och ännu mindre världen. Frågan är hur detta regelverk ska utformas
              i en globaliserad värld.
            </seg>
            <seg xml:id="i-35867cf3e4db594f-0">
              Jag tror att ILO måste utvecklas tydligare och bättre, men jag
              tycker inte att EU ska börja lägga sig i dessa frågor. Det är
              ILO som är den starka parten.
            </seg>
            <seg xml:id="i-613206fe67b0508b-0">
              Det finns även kritik. Jag läste senast i går LO-Tidningen där
              Jan Andersson, som är socialdemokrat i EU-parlamentet, säger att
              om man är emot att EU börjar handha arbetsrättsliga frågor är
              man för social dumpning. Jag kan inte se att det finns ett sådant
              samband, och jag tar starkt avstånd från att man i och med detta
              skulle gå in på den linjen. Tvärtom tror jag det är väldigt viktigt,
              för de 27 länderna i EU ser väldigt olika ut. På så låg nivå som
              möjligt blir det bättre förutsättningar för att kollektivavtalsmodellen
              fungerar.
            </seg>
            <seg xml:id="i-729b9711708ba2e2-0">
              Vi i riksdagen sitter inte och fattar beslut om arbetsrätt, för
              vi tycker att det är bättre att de parter som är direkt inblandade
              i verksamheten för en bransch eller region får sköta det. Vad
              finns det då för anledning att lyfta upp frågan ännu högre i beslutsmakten
              till EU-nivå? Det innebär ännu mindre koll på vad som händer med
              de olika företagen och branscherna. Det finns ingen anledning
              till det.
            </seg>
            <seg xml:id="i-3f79a0efc83af67f-0">
              Däremot är det viktigt om man pratar om en social dimension i
              EU att det finns vissa grundläggande saker som ger rättigheter
              och att medlemsstaterna har rätt till en vidare lagstiftning än
              den EU har.
            </seg>
            <seg xml:id="i-429a09838a37f9f3-0">
              Jag är ingen EU-kramare av princip, som ni mycket väl känner
              till. Men när vi nu har EU och fri rörlighet för varor, kapital,
              människor och tjänster är det väl självklart att också den sociala
              dimensionen finns med. Man får inte glömma den, men jag anser
              inte att besluten därmed ska fattas på EU-nivå.
            </seg>
            <seg xml:id="i-5dae8414753ac568-0">
              Slutligen vill jag yrka bifall till den motivreservation som
              jag och Miljöpartiet har lämnat. Jag vill också tillägga följande
              om riksdagens behandling av denna fråga: Jag vill uppmana talmannen
              att ta en diskussion om hur vi egentligen ska hantera detta. Vi
              ska nu lägga detta till handlingarna, men jag tycker att vi i
              riksdagen som den högsta beslutande parlamentariska församlingen
              i Sverige borde kunna förmedla våra åsikter till EU-kommissionen.
              Jag anser att detta inte bara ska läggas till handlingarna. Vi
              står över regeringen, och då borde vi kunna ha friheten att skicka
              ett utlåtande om detta om vi har starka åsikter. I den grundläggande
              frågan är vi överens om en nationell angelägenhet.
            </seg>
            <seg xml:id="i-5437d5a04297d00d-0">
              Jag hoppas att talmanspresidiet och kammarkansliet kan diskutera
              detta och återkomma med en förändring av arbetsordningen så att
              vi får möjlighet att skicka utlåtanden vidare om riksdagen nu
              ska behandla detta i kammaren.
            </seg>
          </u>
          <note type="speaker" xml:id="i-b483e06c8a3de95a-0">
            Anf. 73 JAN ERICSON (m):
          </note>
          <u who="jan_ericson_aca06f" xml:id="i-096d362a57ef5f2d-0">
            <seg xml:id="i-81e6477b32ec780a-0">
              Fru talman! EU-kommissionen ställer i grönboken ett antal framtidsfrågor
              som är viktiga för företag och anställda på den europeiska arbetsmarknaden.
              Det handlar om problem som måste lösas om Europa ska kunna ha
              en uthållig tillväxt med växande företag, en fungerande arbetsmarknad,
              trygghet för de anställda och en låg arbetslöshet. Ska Europa
              klara denna utmaning behöver arbetsmarknaden reformeras i takt
              med att omvärlden förändras.
            </seg>
            <seg xml:id="i-51258bdc3bf7f1a0-0">
              Majoriteten i utskottet är däremot negativ till omfattande ny
              lagstiftning och ser hellre att arbetsmarknadens parter löser
              problemen avtalsvägen. Beslut som rör förhållandena på arbetsplatserna
              blir bäst om det fattas branschvis och så lokalt som möjligt.
              I den mån arbetsrättsliga lagar ska korrigeras, avskaffas eller
              tillföras är detta en fråga som ska avgöras i Sveriges riksdag,
              gärna efter samråd med arbetsmarknadens parter. Det är inte en
              fråga för EU!
            </seg>
            <seg xml:id="i-a0505b1983aec925-0">
              Den svenska arbetsmarknadslagstiftningen behöver däremot självklart
              en översyn emellanåt precis som all annan lagstiftning, och kollektivavtalen
              behöver naturligtvis också utvecklas efterhand.
            </seg>
            <seg xml:id="i-5aa1ec9372f38209-0">
              Vi ser just nu hur EU:s arbetstidsdirektiv har skapat problem
              på arbetsmarknaden och faktiskt försämrat arbetsvillkoren inom
              flera branscher. Handeln och vården är två exempel. Där upplever
              många anställda att de fått sämre arbetstider med mindre sammanhängande
              ledigheter.
            </seg>
            <seg xml:id="i-6f28ec25d20ae27a-0">
              För oss som regelbundet flyger är även bristen på flygledare
              på Arlanda flygplats vad jag förstår ett tydligt resultat av EU:s
              föreskrifter om hur dygnsvilan ska beräknas.
            </seg>
            <seg xml:id="i-c09c841ff782db21-0">
              Mer klåfingrig lagstiftning som styrs av EU efterfrågas knappast
              av svenska folket. Riksdagen måste våga stå upp tydligt för att
              EU ska ägna sin kraft åt rätt frågor och inte blanda sig i sådant
              som bäst löses på nationell nivå.
            </seg>
            <seg xml:id="i-fa082e95085a5f41-0">
              Alliansmajoriteten i arbetsmarknadsutskottet är mycket tydlig
              med att den svenska modellen med kollektivavtal mellan arbetsmarknadens
              parter bör värnas och att reformer på arbetsrättens område i huvudsak
              ska vara en nationell angelägenhet även i de fall då det behövs
              kompletterande lagstiftning.
            </seg>
            <seg xml:id="i-fc45879bb511dedc-0">
              Fru talman! Allianspartierna i utskottet är helt eniga i sin
              skrivning. När man läser reservationerna väcks däremot en del
              frågor. De tre oppositionspartierna har varsin motivreservation,
              vilket är förvånande. Det understryker vilken spretig politik
              som vänsteroppositionen har. Inte ens motivskrivningen kunde man
              enas om i en för Sverige så viktig principfråga!
            </seg>
            <seg xml:id="i-9abf213de3577b46-0">
              Det gläder mig ändå att Miljöpartiet i allt väsentligt verkar
              tycka som alliansen i denna fråga, även om man tydligen vill försöka
              få till en ännu mer kritisk markering mot EU:s inblandning. Samtidigt
              blev jag lite förvånad när jag hörde Ulf Holm som verkar vilja
              ge ökad makt till ILO. Det blir lite svårt att förena med en nationellt
              beslutad arbetsrätt.
            </seg>
            <seg xml:id="i-7411c64b8f13da8f-0">
              Socialdemokraterna verkar däremot ha svårt för att bestämma sig
              för vad de egentligen vill. Vill man verkligen stå upp för att
              reglera arbetsrätten nationellt? Föredrar man i så fall lagstiftning
              eller kollektivavtal? Ibland får man en känsla av att Socialdemokraterna
              å ena sidan vill reservera rätten för svenska parter att reglera
              frågorna själva nationellt och å andra sidan gärna vill ge pekpinnar
              och lägga sig i hur andra länder ska hantera den här frågan. Socialdemokraternas
              politik är helt enkelt väldigt spretig, och det kommer nog att
              framgå ännu tydligare i morgondagens debatt om de svenska arbetsrättsmotionerna.
            </seg>
            <seg xml:id="i-0875d4db18ecb6e5-0">
              Slutligen ogillar Vänsterpartiet som vanligt allt som rör EU
              och vill att hela grönboken återkallas, hur man nu har tänkt sig
              att det ska gå till.
            </seg>
            <seg xml:id="i-d5f64ad9275eee44-0">
              Fru talman! Den stora splittringen mellan oppositionspartierna
              är anmärkningsvärd och visar än en gång att en stabil borgerlig
              majoritetsregering är den enda garantin för att Sverige ska få
              den starka röst som behövs för att företräda Sveriges intressen
              i EU. Häromdagen sade till och med EU-kommissionären Margot Wallström
              att den socialdemokratiska regeringen tidigare förde en ängslig
              EU-politik och att det delvis berodde på att man var beroende
              av två EU-kritiska partier. Margot Wallström ansåg att den nya
              regeringens ministrar och partier har ett större intresse av EU-frågorna
              än den tidigare regeringen. Jag kan bara instämma.
            </seg>
            <seg xml:id="i-731dc0b3802006bc-0">
              Jag upplever att de flesta politiker i alliansen har en sunt
              kritisk inställning till EU. Om vi vill verka för att EU blir
              mer aktivt i stora och viktiga gemensamma frågor och samtidigt
              mindre klåfingrigt i frågor som bäst hanteras nationellt krävs
              det ett ordentligt engagemang från riksdagsledamöterna. Det duger
              inte att man bara stoppar huvudet i sanden och sedan i efterhand
              klagar på EU:s beslut.
            </seg>
            <seg xml:id="i-409c2b6e640f2c48-0">
              Fru talman! Jag vill med anledning av detta också säga något
              om riksdagens hantering av grönböcker. Dagens grönboksdebatt kommer
              nu tyvärr att sluta med att utskottets utlåtande läggs till handlingarna.
              Det innebär att riksdagens åsikt märkligt nog inte vidarebefordras
              till EU. Nu finns risk att EU efter samrådstidens utgång tar fram
              förslag till fortsatt handläggning av frågan om reglering av arbetsrättsliga
              frågor utan att den svenska riksdagens synpunkter uppmärksammas.
            </seg>
            <seg xml:id="i-ef669f25dae1ad0d-0">
              Jag kan finna denna hantering lite olycklig när nu alla är överens
              om att man bör stärka riksdagens inflytande över EU-frågorna.
              Det vore givetvis mycket värdefullt att markera vad majoriteten
              i Sveriges riksdag har för åsikt, särskilt som denna åsikt stämmer
              väl överens med regeringens syn på saken. Jag tror inte att Sveriges
              ståndpunkt i viktiga EU-frågor kan markeras alltför tydligt.
            </seg>
            <seg xml:id="i-efe0aeba96bcc6a6-0">
              Sammanfattningsvis vill jag säga att Moderaternas och alliansens
              gemensamma budskap i dag är klart och tydligt. EU ska hålla fingrarna
              borta från den svenska arbetsrätten. Det en fråga som vi svenskar
              löser bäst själva.
            </seg>
          </u>
          <note type="speaker" xml:id="i-5659f19015963816-0">
            Anf. 74 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-1">
            <seg xml:id="i-9f6adee509862512-0">
              Fru talman! Det är välkommet att höra en moderat säga att klåfingrigheten
              i EU ska minska och att vi ska vara en aktiv röst i EU. Då blir
              följdfrågan meddetsamma: Hur tänker du och majoriteten här i riksdagen
              agera för att påverka de 26 andra länderna? Det handlar om att
              bevara den svenska kollektivavtalsmodellen, att EU inte ska lägga
              sig i detta och att det är upp till varje nationalstat att bestämma
              detta själv. Ska ni ut på en turné och förklara de här sakerna
              och argumentera för det? Ska ni skicka Sven Otto Littorin till
              olika huvudstäder för att förklara detta? Hur tänker ni agera?
            </seg>
            <seg xml:id="i-65c36490126085dd-0">
              Jan Ericson ägnar sig i stället åt att kritisera oppositionen
              för att vi har en viss mångfald bland våra motivtexter. Mångfald
              brukar vara någonting positivt, i alla fall från borgerligt håll.
              Jag förstår inte varför det skulle vara negativt i det här fallet.
              Vår grundinställning är ju densamma. Vi har valt att poängtera
              olika bitar i detta. Det är upp till väljarna att avgöra vilken
              som är bäst. Men skulle det ha varit en skarp reservation i beslutet
              skulle den ha varit gemensam. Men nu gäller det bara motivtexten,
              och därför kan man ha en viss mångfald. Det tror jag är bra.
            </seg>
          </u>
          <note type="speaker" xml:id="i-0a3a2c0f21746d0d-0">
            Anf. 75 JAN ERICSON (m) replik:
          </note>
          <u who="jan_ericson_aca06f" xml:id="i-096d362a57ef5f2d-1">
            <seg xml:id="i-6b0cd04d15cce08a-0">
              Fru talman! När det gäller den första frågan om hur regeringen
              tänker hantera den här frågan vet jag att arbetsmarknadsministern
              har precis samma inställning som alliansen i utskottet. Hur ministern
              sedan tänker arbeta med de här frågorna har jag inte någon detaljkännedom
              om, men jag vet att man tänker driva dem kraftfullt. Jag känner
              mig lugn i den delen.
            </seg>
            <seg xml:id="i-2c90ad7c46b9ced6-0">
              Ulf Holm nämner mångfalden i motivreservationerna. Visst är det
              trevligt med mångfald, men just i den här frågan skulle jag nog
              vilja ha lite mindre mångfald. Jag tror att det är väldigt värdefullt
              att Sverige går fram med en röst i EU och att vi kan visa att
              ett enigt parlament står bakom en sådan här viktig fråga. Det
              handlar om huruvida vi vill ha mer EU-klåfingrighet på de nationella
              arenorna eller om vi vill att riksdagen ska fatta de här besluten.
              Det är därför det hade varit så värdefullt om hela utskottet hade
              kunnat vara helt enigt i den här frågan och om vi inte hade tre
              olika motivtexter. Jag tycker att det är en brist hos den svenska
              riksdagen.
            </seg>
          </u>
          <note type="speaker" xml:id="i-1e802282d0b05d2b-0">
            Anf. 76 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-2">
            <seg xml:id="i-3ad5db985d446eeb-0">
              Fru talman! Svaret är: Jag vet inte hur vi ska agera. Här säger
              ni att vi ska vara en aktiv röst i EU och försöka påverka, och
              på frågan om hur vi ska göra det säger du: Jag vet inte. Det förklarar
              ganska mycket hur ni behandlar EU-frågorna. Jag vet inte. Det
              duger inte.
            </seg>
            <seg xml:id="i-e9a43f8c5ef1807e-0">
              Ska man försöka påverka ska man vara ute i god tid. Vi har samma
              grunduppfattning. Vi tycker att det här utlåtandet från riksdagen
              borde skickas till EU-kommissionen. Där är vi överens. Men om
              det inte sker måste ni agera. Jag förstår att utskottsmajoriteten
              nu kommer att åka ned till EU och lägga fram mindre gräsliga förslag
              här i Sveriges riksdag i stället. Nu kan ni ägna er åt att försöka
              övertyga andra länder om att de inte ska lägga fram en EU-lagstiftning
              om detta. Det tror jag är det absolut viktigaste.
            </seg>
            <seg xml:id="i-34c97f78103cee93-0">
              Sedan tror jag inte att Jan Ericson riktigt har förstått riksdagsbehandlingen.
              Varken Miljöpartiet, Socialdemokraterna eller Vänstern har en
              reservation som gäller själva beslutet. Vi har en motivreservation,
              och det är en helt annan sak. Utskottet är enigt i grunduppfattningen,
              som den är formulerad, men vi har olika motiv och vill framhäva
              olika aspekter på det. Det är en helt annan sak. Därför är det
              ett enigt utskott när det gäller grunduppfattningen, och det är
              absolut viktigast.
            </seg>
            <seg xml:id="i-3341645a7314c9b8-0">
              Jag beklagar att Jan Ericson inte vet hur man ska hantera EU-frågorna
              och hur man ska påverka andra länder. Då verkar det som om ni
              inte bryr er.
            </seg>
          </u>
          <note type="speaker" xml:id="i-cd7cd04247f1ae4a-0">
            Anf. 77 JAN ERICSON (m) replik:
          </note>
          <u who="jan_ericson_aca06f" xml:id="i-096d362a57ef5f2d-2">
            <seg xml:id="i-e946b9e3ed192d74-0">
              Fru talman! Jag sade alldeles nyss att ministern kommer att driva
              de här frågorna. Det finns en arena för detta i ministerråd och
              på andra sätt. Dessutom kommer regeringen också att ha synpunkter
              på själva grönboken. Jag är inte ett dugg orolig i den delen.
            </seg>
            <seg xml:id="i-665944742737a632-0">
              Ulf Holm säger att jag inte har förstått riksdagsbehandlingen.
              Jag må vara ny, men jag vet i alla fall att utåt mot andra länder
              är det väldigt värdefullt om en parlamentarisk församling kan
              ena sig om en skrivning. Det ger en tydligare signal om att här
              står Sverige bakom detta. Om inte jag har alla detaljer om hur
              riksdagen fungerar kanske vi inte ska begära att man har det i
              andra länder heller. När vi går fram med tre olika motivreservationer
              i en sådan här viktig fråga skickar det en signal om att det finns
              olika syn på den här saken. Jag tycker fortfarande att det är
              olyckligt. Jag är glad att alliansmajoriteten i utskottet har
              enat sig om en enda skrivning som håller och som blir linjen utåt.
            </seg>
          </u>
          <note type="speaker" xml:id="i-0092fd4b7cc0beb0-0">
            Anf. 78 MARIA ÖBERG (s) replik:
          </note>
          <u who="maria_oberg_804bd6" xml:id="i-b88044d5fd562f02-1">
            <seg xml:id="i-f6182ccf44801517-0">
              Fru talman! Om nu Jan Ericson inte riktigt vet var, hur eller
              när regeringen och ministern ska påverka EU och andra medlemsstater
              kanske Jan Ericson kan förklara hur Jan Ericson och Moderaterna
              ser på begreppet flexicurity som finns i grönboken. Vad innebär
              flexibilitet på arbetsmarknaden för Jan Ericson och Moderaterna?
            </seg>
          </u>
          <note type="speaker" xml:id="i-ce7ed2b7ea5a7688-0">
            Anf. 79 JAN ERICSON (m) replik:
          </note>
          <u who="jan_ericson_aca06f" xml:id="i-096d362a57ef5f2d-3">
            <seg xml:id="i-de3779e711acc0fc-0">
              Fru talman! Jag tror att vi alla är medvetna om att begreppet
              flexicurity antagligen har lika många tolkningar som det finns
              parlamentariker i den här församlingen. Om man tittar i andra
              länder finns det också väldigt många olika tolkningar och olika
              modeller för vad man räknar in i denna flexicurity . Det som jag
              personligen tycker känns tilltalande är en modell där man har
              en flexibilitet på arbetsmarknaden kombinerad med trygghet för
              de anställda. Hur man sedan ska bygga upp det här systemet är
              som sagt en nationell fråga. Jag misstänker att vi återkommer
              till den frågan i morgon när vi diskuterar svensk arbetsrätt.
            </seg>
          </u>
          <note type="speaker" xml:id="i-c49a318ea62edec2-0">
            Anf. 80 MARIA ÖBERG (s) replik:
          </note>
          <u who="maria_oberg_804bd6" xml:id="i-b88044d5fd562f02-2">
            <seg xml:id="i-c07f653fba324e90-0">
              Fru talman! Det är säkert så att begreppet har många olika tolkningar
              och många olika innebörder beroende på olika ideologiska ingångar
              i frågan. Men det var inte riktigt det jag frågade om, utan jag
              frågade hur Jan Ericson och Moderaterna ser på begreppet flexicurity
              och vad en flexibilitet på arbetsmarknaden är för er. Din personliga
              åsikt i frågan var inte det jag frågade efter eftersom du i det
              här fallet representerar majoriteten.
            </seg>
          </u>
          <note type="speaker" xml:id="i-94c2b8439d276b4d-0">
            Anf. 81 JAN ERICSON (m) replik:
          </note>
          <u who="jan_ericson_aca06f" xml:id="i-096d362a57ef5f2d-4">
            <seg xml:id="i-90738c9a9988e9a2-0">
              Fru talman! Maria Öberg frågade vad jag hade för personlig åsikt,
              och då sade jag det.
            </seg>
            <seg xml:id="i-feefb56ce9e25784-0">
              Det är egentligen enkelt att svara på vad målet med flexicurity
              är. Det är precis det som jag nämnde i början, att vi i Sverige
              och i Europa behöver växande företag och en arbetsmarknad som
              fungerar, där det finns möjlighet att rekrytera människor, där
              det finns möjlighet att få ett jobb. Vi behöver ha en trygghet
              för de anställda, och vi behöver ha en låg arbetslöshet. Allt
              det här räknar vi gärna in i begreppet flexicurity . Det handlar
              helt enkelt om att få en arbetsmarknad som fungerar.
            </seg>
          </u>
          <note type="speaker" xml:id="i-5c48a9622694be20-0">
            Anf. 82 ANNIKA QARLSSON (c):
          </note>
          <u who="annika_qarlsson_20ca89" xml:id="i-bb39fe4b5dc71a0e-0">
            <seg xml:id="i-a403b2ac84789c0f-0">
              Fru talman! Jag har förstått att detta är den första debatten
              om en grönbok i kammaren, om det är rätt uppfattat.
            </seg>
            <seg xml:id="i-6d8ac7b13e6dcdd7-0">
              Det nya arbetssättet kring grönböckerna är lite spännande. Vi
              har tidigare fått dem till oss i riksdagen och har tämligen omgående
              lagt dem till handlingarna, då vi haft fullt upp med alla andra
              saker som ligger på bordet. När det sedan väl kommer till förslag
              och beslut som vi ska implementera i Sverige har vi tyckt att
              det kanske inte var det bästa. Vi kan också se att ute i kommuner
              och landsting har EU:s lagstiftning stor påverkan på många beslut.
              Därför är det viktigt att vi lyfter in de här frågorna tidigare
              i debatten.
            </seg>
            <seg xml:id="i-7e1d9a1838ecd75a-0">
              När det gäller utlåtandet om grönboken En modern arbetsrätt för
              att möta 2000-talets utmaningar har vi trots olika motivreservationer
              en enig hållning att det här är en fråga som vi ska besluta om
              nationellt och att vi i Sverige har en modell där det är arbetsmarknadens
              parter som håller i detta. Jag tycker att det är bra att vi är
              eniga i den delen och skickar det beskedet ned till Europa, där
              vi har ministrar som kommer att ha sina roller.
            </seg>
            <seg xml:id="i-28900e10b075e401-0">
              För att skicka ett litet svar till Ulf Holm, finns jag med i
              ett europeiskt parti. Jag och Tina, Centerpartiet och Folkpartiet
              i Sverige tillhör ELDR. Självklart kommer det att vara diskussioner
              när vi strålar samman med våra partikamrater där nere, där vi
              lyfter upp att det är viktigt att man har respekt för att vi har
              en annan ingång i de här frågorna.
            </seg>
            <seg xml:id="i-c6f9a10777e8b3a7-0">
              Vi välkomnar grönboken. Att som Vänsterpartiet hävda att den
              ska stoppas helt och hållet och kräva att den dras tillbaka kan
              jag tycka är synd. Någonstans handlar det ju om att Europa och
              EU har en del gemensamma utmaningar, även om man tycker att de
              här sakerna ska beslutas nationellt.
            </seg>
            <seg xml:id="i-e3968a2ad5f3adc8-0">
              När det gäller EU har vi från Centerpartiet alltid stått upp
              för och sagt att det ska vara smalare men vassare.
            </seg>
            <seg xml:id="i-4209835512a20eba-0">
              När det gäller inlägget av Torbjörn från Vänsterpartiet om att
              det är många som inte ser meningen med föreningen kan jag hålla
              med om att det ibland finns bekymmer med den delen. Men om vi
              går på djupet och ser på hur starten var för EU tror jag ändå
              att vi rätt mangrant måste ställa upp på att den andra delen av
              1900-talet har blivit betydligt bättre än vad den första delen
              var med två stora världskrig och miljoner döda och miljoner på
              flykt.
            </seg>
            <seg xml:id="i-227a2ecd0eb2db2a-0">
              Självklart har EU en viss förmåga att svälla. Därför är det viktigt
              att vi markerar att vi tycker att det här tillhör nationell lagstiftning
              och att vi nationellt har beslutat att det är en fråga för arbetsmarknadens
              parter.
            </seg>
            <seg xml:id="i-56702f808cb91306-0">
              Det som tas upp i grönboken handlar om arbetsrättsliga frågor,
              flexicurity och vad det innebär och vad som behövs framöver för
              att vi ska ha en fortsatt bra utveckling och tillväxt. Vi har
              i tidigare inlägg här hört om hur viktigt det är med tryggheten.
              Det kan jag ställa upp på, men det finns också en annan del i
              det här. Det handlar om att det också måste finnas utrymme och
              möjligheter för fler företag för att det ska bli fler jobb, för
              det är det som i slutänden ger trygghet på arbetsmarknaden. Därför
              gäller det att hitta en balans. Jag tror att det är viktigt att
              just den här frågan finns på nationell nivå och i ett land finns
              på regionala arbetsmarknader, för det är olika förhållanden som
              gäller i olika länder. Men det finns också olika förutsättningar
              för olika branscher och olika regioner i Sverige som man måste
              ta hänsyn till för att det ska bli både trygghet och möjlighet
              för människor att växa men också en möjlighet för företag att
              växa.
            </seg>
            <seg xml:id="i-54b38d8ca86fa215-0">
              Det här är en spännande diskussion. Diskussionen om de villkor
              som gäller i Sverige återkommer vi till i morgon.
            </seg>
            <seg xml:id="i-0ca1178c66e077e3-0">
              Med detta yrkar jag bifall till vårt utlåtande som jag ser fram
              emot att vi skickar till kommissionen.
            </seg>
          </u>
          <note type="speaker" xml:id="i-92f877c55bf9958f-0">
            Anf. 83 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-3">
            <seg xml:id="i-1ce9cc7ea16da6c4-0">
              Fru talman! Förre talaren, Jan Ericson från Moderaterna, kritiserade
              mångfalden i oppositionen. Jag skulle vilja säga att Centern väl
              utgör mångfalden i den borgerliga alliansen i synen på arbetsrätt
              och kollektivavtal med tanke på till exempel hur Centern har agerat
              i Sverige. Om det ska vara utgångspunkten för hur Centern kommer
              att argumentera i arbetsrättsfrågor tillsammans med sina EU-kolleger
              och europeiska kolleger är jag lite förfärad. Kommer verkligen
              Annika Qarlsson att försöka påverka andra medlemsstater i EU och
              EU-kommissionen att inte lägga fram ett direktivförslag som hotar
              den svenska kollektivavtalsmodellen? Jag är inte helt övertygad
              mot bakgrund av hur ni har agerat här i Sverige.
            </seg>
          </u>
          <note type="speaker" xml:id="i-d11687eba09b637c-0">
            Anf. 84 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-bb39fe4b5dc71a0e-1">
            <seg xml:id="i-095669475dfbbfff-0">
              Fru talman! Mitt svar är ja.
            </seg>
          </u>
          <note type="speaker" xml:id="i-b8bad2225ad501a4-0">
            Anf. 85 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-4">
            <seg xml:id="i-f455239a682df33b-0">
              Fru talman! Då är det upp till bevis, Annika Qarlsson. Då kan
              vi börja med hur ni agerar i Sverige. Vi minns ju hur det har
              varit de senaste åren. Försvarade Centern verkligen den svenska
              arbetsrätten i till exempel Vaxholmsfallet? Var det verkligen
              så att Centern protesterade mot EU:s arbetstidsdirektiv när vi
              i EU-nämnden behandlade det? Jag tror att ni ställde frågor. Men
              fanns det någon protest från Centern i EU-nämnden mot detta? Det
              går lätt att nu efter valet säga att sådant borde EU inte lägga
              sig i. Nehej, men hur agerar ni då? Nu säger Annika Qarlsson bara:
              Ja, vi ska agera. Men frågan är på vilket sätt regeringen, Centern
              och Annika Qarlsson kommer att agera för att bevara den svenska
              kollektivavtalsmodellen.
            </seg>
          </u>
          <note type="speaker" xml:id="i-b46124419f1a8f56-0">
            Anf. 86 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-bb39fe4b5dc71a0e-2">
            <seg xml:id="i-e1dcda6a70dd9320-0">
              Fru talman! För det första har vi en regering med ansvariga ministrar
              som sitter i ministerrådsmöten och som kommer att stå upp för
              den svenska modellen.
            </seg>
            <seg xml:id="i-318d5616ccaeb777-0">
              För det andra har jag som riksdagsledamot ett antal kontakter
              i mitt parti i Europa. Självklart kommer jag att agera i enlighet
              med det som står i vårt utlåtande. Något annat har vi inte gjort
              förut heller.
            </seg>
            <seg xml:id="i-5ec46276a8c72a89-0">
              Det Ulf Holm lyfter upp är två specifika exempel. I det ena exemplet
              finns det en del frågor som ska avgöras i EG-domstolen. I den
              delen har vi sagt att det måste finnas gemensamma spelregler för
              att man under en kort period ska kunna gå in i andra länder. Det
              har vi varit öppna med. Men det i sig har inget med den svenska
              kollektivavtalsmodellen att göra, för företaget hade kollektivavtal
              på hemmaplan. Då handlar det om en annan dimension och inte om
              den fråga som vi diskuterar här och nu.
            </seg>
            <seg xml:id="i-8aa121e7c44be7ea-0">
              Ja, jag kommer att jobba för den svenska kollektivavtalsmodellen.
              Och det som står i utlåtandet är dessutom det som våra ministrar
              kommer att agera för.
            </seg>
          </u>
          <note type="speaker" xml:id="i-c8ac7cf3fdc1979d-0">
            Anf. 87 MARIA ÖBERG (s) replik:
          </note>
          <u who="maria_oberg_804bd6" xml:id="i-b88044d5fd562f02-3">
            <seg xml:id="i-ce65db13ea5ea90b-0">
              Fru talman! Annika Qarlsson sade i sitt anförande att trygghet
              och trygga anställningar eller något liknande var väl bra men
              att det också behövdes fler och växande företag. Då blir min fråga
              om du menar att arbetsrätten på något vis redan i dag är ett hinder
              för att nya företag ska kunna växa och så vidare.
            </seg>
            <seg xml:id="i-23aa62257f96a122-0">
              Vi har faktiskt redan i dag en mängd olika anställningsformer,
              som jag pratade om, viss tid, vikariat, säsong och allt möjligt.
              Menar Annika Qarlsson att arbetsrätten i sig är ett hinder för
              att det ska kunna bli fler företag eller växande företag?
            </seg>
          </u>
          <note type="speaker" xml:id="i-c6319721281221de-0">
            Anf. 88 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-bb39fe4b5dc71a0e-3">
            <seg xml:id="i-54e9082856e64782-0">
              Fru talman! Det jag sade var att fler jobb är en förutsättning
              för att det ska finnas en trygghet på arbetsmarknaden. Danmark
              har varit ett land som har visat på att arbetstagare upplever
              en trygghet, även om man inte har samma anställningsskydd som
              här i Sverige, men man har en arbetsmarknad som fungerar så att
              man vet att blir man arbetslös har man större chans att få ett
              nytt jobb. Under de senaste 1015 åren i Sverige har läget varit
              åt andra hållet. Det har varit svårt att få ett nytt jobb i Sverige.
              Det har varit en svårighet att ta sig vidare från ett arbete till
              ett annat. Det har varit arbetsgivarens marknad under den socialdemokratiska
              regeringen.
            </seg>
            <seg xml:id="i-e2749bd52a96e5e7-0">
              Ett viktigt fokus för att det faktiskt ska bli en trygghet på
              arbetsmarknaden handlar om att det finns ett utbud av arbete.
              Det är den ena delen. Den andra delen, arbetsrättsliga frågor,
              är det som vi har en lagstiftning om. En del småföretag uppger
              att det emellanåt kan vara det som är bekymret och hindret. Det
              har vi emellanåt lyft fram i diskussioner. Det är en fråga som
              det ligger på arbetsmarknadens parter att diskutera och förhålla
              sig till.
            </seg>
          </u>
          <note type="speaker" xml:id="i-586bd7e62895d6a8-0">
            Anf. 89 MARIA ÖBERG (s) replik:
          </note>
          <u who="maria_oberg_804bd6" xml:id="i-b88044d5fd562f02-4">
            <seg xml:id="i-921b43dea82d62ae-0">
              Fru talman! För att återgå till grönboken och dess innehåll säger
              man att andelen atypiska anställningar, eller på ett mera vardagligt
              språk mer otrygga anställningar, har ökat från 36 till 40 procent.
              Dessutom har deltidsanställningarna ökat från 13 till 18 procent.
              De allra flesta som arbetar under de här förhållandena är kvinnor
              och yngre. Det i sig gör att man har svårare att gå vidare i sin
              yrkeskarriär och få en tryggare anställning.
            </seg>
            <seg xml:id="i-5b58a0df3b575341-0">
              Då tänkte jag av ren nyfikenhet fråga: På vilket sätt har Annika
              Qarlsson och Centerpartiet tänkt lobba och bilda allianser på
              den europeiska politiska arenan för att andelen människor i otrygga
              anställningar, framför allt kvinnor, ska få en chans att jobba
              heltid och att också yngre ska kunna få tryggare anställningar?
              På vilket sätt har Centerpartiet tänkt bidra på den politiska
              arenan till att kvinnor och yngre får en tryggare ställning på
              arbetsmarknaden?
            </seg>
          </u>
          <note type="speaker" xml:id="i-e522e99a68d526b2-0">
            Anf. 90 ANNIKA QARLSSON (c) replik:
          </note>
          <u who="annika_qarlsson_20ca89" xml:id="i-bb39fe4b5dc71a0e-4">
            <seg xml:id="i-5cd996551b22d65a-0">
              Fru talman! Det andra inlägget är mycket intressant. Det visar
              en splittrad bild av hur man ska hantera EU. Maria Öberg säger:
              Vi ska ha nationellt beslutande i denna fråga, men vi ska tala
              om för alla andra hur fel de gör och hur de ska göra saker och
              ting bättre.
            </seg>
            <seg xml:id="i-6985ac62e4c788be-0">
              Det jag har sagt är att jag står upp för att vi ska ha nationella
              beslut i den här frågan och att de ska lösas av arbetsmarknadens
              parter. Jag står upp för den modellen. Att åka runt och tala om
              för andra att de ska lösa saker och ting på det ena eller det
              andra viset nej. Där har vi lite olika syn på vårt uppdrag. Däremot
              finns jag med i diskussionerna i mitt parti på Europanivå, tillsammans
              med Lena Ek som är en fantastisk parlamentariker, för att driva
              de här frågorna utifrån påverkansarbete, inte i politiska stämmohandlingar
              och konventsbeslut tala om att alla andra ska göra precis som
              vi gör här i Sverige. Där tror jag att vi skiljer oss åt, även
              om vi i sak i det här utlåtandet över grönboken är överens fastän
              det kan låta som att vi inte är det.
            </seg>
          </u>
          <note type="speaker" xml:id="i-b3f10a85b276148e-0">
            Anf. 91 TINA ACKETOFT (fp):
          </note>
          <u who="tina_acketoft_bb4624" xml:id="i-1c048d2822b6c7b5-0">
            <seg xml:id="i-1ec78a6ea92ea5f4-0">
              Fru talman! Tänk vad olika man kan se på saker och ting! Där
              en liberal ser gemenskapen som en styrka ser en vänsterpartist
              den som ett hot. Det är det debatten går ut på i dag vi målar
              fan på väggen som vi vill se den eller som vi inte vill se den.
            </seg>
            <seg xml:id="i-5bf47daaaef6d547-0">
              I helgen var det jubileum. Det hoppas jag att ingen missade och
              att alla firade, 50 år med Europeiska unionen. Det ser ut som
              en tanke att vi för första gången i den här kammaren debatterar
              ett grönboksärende, och alla är väl lite vårlikt yrvakna inför
              hur vi ska hantera detta och också lite fundersamma över vad som
              händer. Jag vill passa på yrka bifall kan man nog inte göra att
              säga att jag delar Miljöpartiets och Moderaternas åsikt att vi
              förhoppningsvis nästa gång inte bara behöver debattera för att
              sedan lägga ärendet till handlingarna, utan att det kanske kan
              vara lite fler steg däremellan eller lite fler steg därefter.
              Oavsett vilket känns det lite som en dag att fira. Det är lite
              An die Freude och bubbeldricka åt alla i det här läget.
            </seg>
            <seg xml:id="i-69e7428d65875ba2-0">
              EU-frågorna har hittills skötts av separata EU-satelliter där
              vissa har känt sig mera kallade och manade än andra och har gjort
              ett ytterligt gott jobb. Ändå vet åtminstone vi som sitter i den
              här salen att EU-politik är vår politik och vår politik är EU-politik.
              Vi är sammanflätade. Det är en styrka, inte ett hot. Jag kan inte
              låta bli att börja med detta för att markera vikten av EU. Som
              liberal är man passionerad EU-vän av natur och hävd. Det är därför
              det också är en liberal som innehar ministerposten i Sverige för
              att hantera EU-frågorna.
            </seg>
            <seg xml:id="i-9b94e619de605924-0">
              Det är så lätt att bli förblindad av EU-diskussioner där man
              alltid diskuterar regleringar och certifieringar och ser det som
              ett stort hot. Ibland behöver man ta ett steg tillbaka och se,
              precis som Annika Qarlsson sade, hur det såg ut under första delen
              av förra århundradet. Hur såg det ut i andra hälften?
            </seg>
            <seg xml:id="i-116eb65629919b02-0">
              När jag gick på mellanstadiet var länder som Estland, Lettland,
              Polen, Litauen, Slovenien och Tjeckien, som inte ens hette så
              på den tiden, och Ungern länder där man visste att det i princip
              inte fanns några rättigheter, inga möjligheter. Skyldigheter fanns
              det, men det var väl ungefär allt. När min son som nu går på mellanstadiet
              läser historia, nutidshistoria och samhällskunskap är det helt
              andra länder de diskuterar. De ligger på samma ställe, men de
              har helt andra förutsättningar, helt andra verkligheter att leva
              i i dag mot vad de hade när jag växte upp. Det har vi till stor
              del den europeiska gemenskapen att tacka för. Glöm inte vad EU
              står för!
            </seg>
            <seg xml:id="i-ed7f307027bb1a5f-0">
              Margot Wallström sade, precis som någon påpekade tidigare, att
              s har fört en mycket ängslig EU-politik, och det kan man hålla
              med om. Det är det vi i dag hjälper till att förändra. Vi ska
              inte längre i Sverige föra en ängslig EU-politik utan en rakryggad
              och tydlig EU-politik där vi tydligt markerar var gränserna går,
              vad som är EU-politik och vad som är vår egen politik, vad som
              är vår bestämmanderätt och vad som är EU:s bestämmanderätt. Men
              vi är sammanflätade ändå.
            </seg>
            <seg xml:id="i-0c67c7ceedae67c6-0">
              I dag har vi en av grundbultarna i detta europeiska bygge framför
              oss. Det är det den här grönboken handlar om. När man skrapar
              på det knastertorra pappersdokumentet ser man att det vi pratar
              om är modern arbetsrätt för 2000-talets utmaningar. Hur ska vi
              i Sverige förhålla oss till resten av Europa med vår svenska modell?
              Vem ska bestämma över de nationella arbetsmarknaderna i Europa,
              hur de styrs, var de styrs och av vem? Vilka spelregler ska gälla?
              Det är det vi pratar om.
            </seg>
            <seg xml:id="i-f030af5105902b29-0">
              Där är vi eniga i utskottet, även om man vill måla upp någonting
              annat och säger att egentligen tror ni nog, egentligen tycker
              ni nog. Men vi är överens. Vi välkomnar en diskussion om frågorna,
              men reformerna, eventuella reformer, är och förblir en nationell
              angelägenhet när det gäller arbetsrätten.
            </seg>
            <seg xml:id="i-8acce999609a611f-0">
              Vi är fortfarande olika nationer. Vi har olika system för utbildning,
              för socialförsäkringar och för arbetsmarknaden som är anpassade
              efter nationella vanor, traditioner, förutsättningar, industrier.
              Vi har helt enkelt olika behov och önskemål på detaljnivå. Men
              övergripande har vi samma önskemål om mer välstånd åt alla.
            </seg>
            <seg xml:id="i-834ae4937700d808-0">
              Vi är överens om att blott Sverige svenska krusbär har och om
              den svenska avtalsmodellen. Det är den vi diskuterar här i dag.
              De andra diskussionerna tar vi i morgon. Det är principen vem
              som bestämmer vad som vi diskuterar.
            </seg>
            <seg xml:id="i-0623aa8cde7fefc9-0">
              I morgon har vi en annan debatt, som sagt. Hur ska vi i Sverige
              forma arbetsrätten? Det är en annan diskussion, och den är jätteviktig.
              Det är inte den vi ska ha i dag. I morgon kan vi diskutera var
              den optimala gränsen mellan kollektiva lösningar och individuella
              lösningar går. Var går gränsen? Att vi vill ha flexibilitet och
              trygghet på arbetsmarknaden är vi alla överens om. Men var går
              gränsen? Vi vill ha samma modell som vi har haft tidigare, men
              hur ska vi hitta balansen mellan arbetsmarknadens parter? Hur
              når vi den balansen? Alla är vi överens om att flexicurity är
              jättebra det är bara innehållet i själva ordet som vi behöver
              definiera, och det kan vi göra i morgon.
            </seg>
            <seg xml:id="i-432793e5c0bff24a-0">
              Egentligen är jag övertygad om att jag kommer att få de där standardfrågorna
              från Miljöpartiet och från Socialdemokraterna, så dem kan vi ta
              senare. Men vad gäller det som hör till saken i dag yrkar jag
              bifall till utlåtandet, och jag ser fram emot den andra debatten
              som blir i morgon, fru talman.
            </seg>
          </u>
          <note type="speaker" xml:id="i-58a8089febd780f6-0">
            Anf. 92 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-5">
            <seg xml:id="i-dfaff9bfd3465b27-0">
              Fru talman! Här har vi en passionerad EU-vän som ägnar lite mer
              än halva anförandet, tror jag det var, åt att berömma EU och säga
              att allt är så viktigt i EU, att det är jättebra och att vi inte
              får glömma historien. Men, Tina Acketoft, det här handlar om EU:s
              framtid. Hur mycket tycker vi att EU ska bestämma? Där får vi
              inget svar. Jag menar att det är jättesvårt att tro, ärligt, att
              Tina Acketoft kan åka ned till EU och säga: Ni ska inte bestämma!
            </seg>
            <seg xml:id="i-8c005f1de2d0379e-0">
              Hon gillar liksom det här cocktailpartyt: Nu är vi här, vi är
              en gemenskap, det är så roligt och allting är så bra!
            </seg>
            <seg xml:id="i-43b7d937b7e02d53-0">
              Tina Acketoft, du framstår som en ja-sägande nickedocka som tycker
              att allt är bra. Hur ska du kunna agera i EU och tala om att här
              går gränsen? Kollektivavtalsmodellen som fungerar i Sverige får
              inte EU röra, utan den måste finnas kvar här så att arbetsmarknadens
              parter i Sverige kan agera i de frågor som är aktuella för Sverige,
              det vill säga i de företagsbranscher som vi har här i Sverige
              eller som finns i vår region och andra sådana lösningar. Hur kommer
              Tina Acketoft att agera i EU för att förhindra att EU-kommissionen
              lägger fram ett lagförslag om just arbetsrätten?
            </seg>
          </u>
          <note type="speaker" xml:id="i-d47b22a8516eeec9-0">
            Anf. 93 TINA ACKETOFT (fp) replik:
          </note>
          <u who="tina_acketoft_bb4624" xml:id="i-1c048d2822b6c7b5-1">
            <seg xml:id="i-0f860fbc96f0e837-0">
              Fru talman! Jag måste säga att det är första gången jag har blivit
              kallad nickedocka. Det är nästan lite kul faktiskt! Det kanske
              har med åldern att göra man blir kanske mildare med tiden. Det
              måste vara det.
            </seg>
            <seg xml:id="i-3b17e385adba9f1e-0">
              Jag älskar gemenskap, där man gemensamt kan lösa problem där
              man gemensamt ser problemen men kan omvända dem till möjligheter.
              Jag tror att ju fler vi är, desto bättre. Det är därför jag tycker
              att det är så underbart att debattera med miljöpartister, för
              de har alltid en annan åsikt, vilket innebär att man bygger tillsammans.
            </seg>
            <seg xml:id="i-e95ce4f7815e8b92-0">
              Naturligtvis kan det inte fungera om alla bara ser möjligheter
              man måste se problemen också men jag är fullständigt övertygad
              om att det bästa sättet att lösa arbetsmarknadsproblematiken är
              att vi har kommit överens om att varje land bestämmer över sin
              arbetsmarknadspolitik. Det är ju det vi debatterar här i dag.
            </seg>
            <seg xml:id="i-f2e83af454c2af44-0">
              Jag har inte över huvud taget sagt att jag älskar EU till den
              gränsen att jag kommer att släppa ifrån mig allting all nationell
              bestämmanderätt till EU. Jag skulle aldrig komma på tanken. Men
              det finns gemensamma problem som vi måste lösa gemensamt, och
              det är jag fullständigt övertygad om att Ulf Holm är överens med
              mig om.
            </seg>
            <seg xml:id="i-1900f5c7dd5a93e0-0">
              Det vi debatterar i dag är arbetsmarknadspolitiken. Det är en
              nationell angelägenhet. Min egen minister, Cecilia Malmström,
              kommer naturligtvis att driva den tesen lika livligt som ALDE
              och ELDR driver den. Det är en nationell angelägenhet. Ulf Holm
              kan vara helt lugn för det. Och även om han tycker att jag ser
              ut som en snäll och vän nickedocka i dag tror jag att han vet
              att så inte är fallet.
            </seg>
          </u>
          <note type="speaker" xml:id="i-2059b89d3eb42fea-0">
            Anf. 94 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-6">
            <seg xml:id="i-5431f757b9def569-0">
              Fru talman! Hela inledningen, som jag sade tidigare, gick ut
              på att i stort sett allt som EU gör är jättebra. Och visst ska
              man se möjligheterna, men man kan inte blunda för problemen också.
              Jag håller verkligen med om att man ska se möjligheterna.
            </seg>
            <seg xml:id="i-62fd7ca6ea86b202-0">
              Jag ser möjligheterna med att ha arbetsmarknadens parter som
              tar hand om de många möjligheter och problem som finns på arbetsmarknaden.
              Det jag har kritiserat i motivtexten är ju att jag anser att EU-kommissionen
              enbart tittar på företagens intresse utan att lyfta upp arbetstagarnas
              intressen som kollektiv, och man ska inte se en konflikt däremellan,
              utan båda parter är viktiga, och det är de tillsammans som kan
              lösa de problem och möjligheter som finns på arbetsmarknaden.
            </seg>
            <seg xml:id="i-e99f1ce7f471c1a9-0">
              Frågan är då: På vilket sätt ska vi försöka förhindra att EU-kommissionen
              lägger fram ett sådant här lagförslag, som hotar den svenska avtalsmodellen?
              Den är nämligen hotad, om och om igen. Hela grundtesen för att
              EU-kommissionen lägger fram en grönbok är ju att EU-kommissionen
              vill ha mer makt och inflytande över dessa frågor. Frågan är:
              Kommer regeringen att agera i denna fråga? Kommer riksdagens borgerliga
              majoritet att föra fram våra åsikter i olika sammanhang? Då svarar
              Tina Acketoft: Ja, självklart! Men fru talman, vi såg ju vad som
              hände på det berömda 50-årsfirandet i helgen. Då ville plötsligt
              Angela Merkel, EU-ordförande i ordförandekretsen, säga att man
              inte kan ha öppenhet om allt. Nej, nu ska man börja med hemlighetsmakeri
              gällande frågan om konstitutionen, som gäller EU:s framtid. Och
              vad säger Sverige?
            </seg>
          </u>
          <note type="speaker" xml:id="i-d91ea7b76f0ec76b-0">
            Anf. 95 TINA ACKETOFT (fp) replik:
          </note>
          <u who="tina_acketoft_bb4624" xml:id="i-1c048d2822b6c7b5-2">
            <seg xml:id="i-a6f60e539e59d33a-0">
              Fru talman! Det sista i Ulf Holms inlägg är otroligt viktigt.
              Det gäller en av principerna, öppenhetsprincipen. Där är vi fullständigt
              överens: Det finns inga samtal som ska föras bakom stängda dörrar.
              Där kommer vi återigen in på det här att gemenskapen är viktig.
              Men då måste också diskussionen kunna föras öppet som vi gör här
              i dag. Det är min förhoppning, och det är Ulf Holms förhoppning
              också, att det inte bara blir så att vi diskuterar och att detta
              sedan läggs till handlingarna, utan i vårt ställningstagande säger
              vi, ett enigt utskott som faktiskt också går hand i hand med regeringen,
              att detta tas på allvar. Vi är överordnade regeringen. Det är
              vår styrka.
            </seg>
            <seg xml:id="i-18ac07a5b2680597-0">
              Jag måste återigen säga att det är lite synd att man hela tiden
              målar något på väggen som inte finns där och hela tiden antyder
              att det finns ett förtäckt hot i detta i stället för att se möjligheterna.
            </seg>
            <seg xml:id="i-4c284cafa9902b9c-0">
              Nu har vi gemensamt sagt att det viktigaste är att Sverige självt
              får lösa sina arbetsmarknadsproblem enligt de modeller som vi
              har. Om vi sedan behöver gå in och reglera i den modellen så är
              det vi, gemensamt här i Sverige, som bestämmer. Den diskussionen
              ser jag fram emot i morgon. Jag litar på att den kommer då.
            </seg>
          </u>
          <note type="speaker" xml:id="i-11165f6e27a6e96b-0">
            Anf. 96 DÉSIRÉE PETHRUS ENGSTRÖM (kd):
          </note>
          <u who="marie_engstrom_e6a38f" xml:id="i-2ba836882da11326-0">
            <seg xml:id="i-ca2290be08ecf5a1-0">
              Fru talman! Vi har i dag en debatt, som flera har varit inne
              på här, om utlåtandet om grönboken om en modern arbetsrätt för
              att möta 2000-talets utmaningar. Vi är ju redan inne i utmaningen
              2000-talet.
            </seg>
            <seg xml:id="i-2223ab2e05bc03aa-0">
              EU-kommissionen vill med den här grönboken initiera en debatt
              på arbetsrättens område. EU:s länder inser att tiderna förändras
              och anställningsformerna med dem. Vi ser nya typer av företag
              växa fram men även nya typer av anställningar. Fler korta anställningar
              och mer inhyrd personal är vad vi ser. Frågan är då om arbetsrättens
              nuvarande utformning är så att säga den rätta utifrån förutsättningarna.
              Jag tror att många företagare har sett att man har fått ett ökat
              handlingsutrymme genom inhyrd personal, och man använder sig också
              av bemanningsföretag.
            </seg>
            <seg xml:id="i-10b0cd21f37242ab-0">
              Det vi då som svenskar inte bör göra är att stoppa huvudet i
              sanden och tro att utvecklingen går att stoppa. Vi tror naturligtvis
              att vi inte ska sluta ha trygga anställningar i Sverige. Vi ska
              i stället fortsätta på den väg vi valt, nämligen att arbetstagare
              har rätt till grundläggande skydd på arbetsmarknaden. Men vi måste
              också vara realistiska och se på hur arbetsmarknaden förändras.
              Kanske finns det vissa delar i arbetsrätten som behöver förändras
              utifrån detta. En förändring behöver ju inte per definition innebära
              en försämring.
            </seg>
            <seg xml:id="i-7d2d21dee4073539-0">
              Arbetsrätten innefattar flera olika delar. Det är bland annat
              kollektiv och individuell arbetsrätt. Där skulle jag vilja säga
              att flera av de regler som vi har i Sverige, som tidigare talare
              har varit inne på, är lagstiftning som vi har varit tvingade att
              implementera med anledning av internationella överenskommelser.
              Det har förändrat arbetstagarnas rättigheter. EU har på flera
              olika sätt varit med och bidragit till ökad trygghet, och därför
              tycker jag att det är lite förment av oppositionen att i det här
              utlåtandet anta att EU enbart vill försämra för arbetstagarna.
              Tror ni att Margot Wallström har varit med och författat de här
              frågorna i kommissionen och skickat ut dem för att hon vill försämra
              för arbetstagarna?
            </seg>
            <seg xml:id="i-4500cffe093eeda9-0">
              På de frågeställningar som EU-kommissionen har tagit fram har
              man inte sagt att det finns några direkta svar. Jag tycker inte
              att vi ska sticka huvudet i sanden och tänka att vi inte någonsin
              kommer att behöva förändra något. Vi behöver kanske inte göra
              några stora förändringar, men det kan ändå vara värt att fundera
              och vända på argumenten.
            </seg>
            <seg xml:id="i-9636566feedf0781-0">
              Vi i majoriteten anser att den svenska modellen med kollektivavtal
              mellan arbetsmarknadens parter om löner och andra anställningsvillkor
              bör värnas och att reformer på arbetsrättens område i huvudsak
              ska vara en nationell angelägenhet. Där tror jag att vi är överens.
              Det är den generella utgångspunkten. Däremot finns det frågeställningar
              på specifika områden där EU-kommissionen tycker att vi kan fortsätta
              att debattera. Det håller jag med om.
            </seg>
            <seg xml:id="i-cb7dff5eeaf48d09-0">
              Oppositionens skrivningar i betänkandet gör mig därför lite förundrad.
              Socialdemokraterna säger att grönboken tar för stor hänsyn till
              marknadens krav och förmenta behov av flexibilitet. Vad finns
              det för grund för det? Det handlar ju bara om frågor som skickats
              ut. Vänsterpartiet menar i sin motivering i betänkandet att EU
              vill att de osäkra anställningarna ska öka ytterligare. Var har
              EU-kommissionen sagt det? Miljöpartiet anser att man bör förhålla
              sig mer kritisk till kommissionens grönbok samt att kommissionen
              har åsikter om att arbetsrätten är ett problem. Vad finns det
              för grund för det ställningstagandet?
            </seg>
            <seg xml:id="i-2a466968ca93d888-0">
              Man glömmer att lyfta fram det som EU faktiskt gjort för det
              stora flertalet arbetare i Europa. Nya länder måste nu anpassa
              sig till olika EU-direktiv på arbetsrättens område och till annat
              som gynnar arbetstagarna. EU har drivit på arbetsmiljöfrågor,
              antidiskrimineringslagstiftning, arbetarskydd, jämställdhetslagstiftning
              med mera. Till och med vi i Sverige, som tycker att vi ligger
              i framkant på olika områden, har varit tvungna att anpassa oss
              till EU-direktiv till förmån för arbetstagarna. De hade inte kommit
              till stånd om inte EU drivit på.
            </seg>
            <seg xml:id="i-49b37bdfa503ca2b-0">
              När vi förhandlade om att gå med i EU fanns frågan om arbetsrätten
              med. I anslutning till ansökan om medlemskap i EU 1991 förutsatte
              Sverige att kollektivavtalssystemet skulle respekteras, och under
              den borgerliga regeringen bekräftades 1993 den gemensamma uppfattningen
              att några förändringar i den svenska arbetsmarknadsmodellen inte
              var påkallade. Det gavs klartecken till den svenska modellen med
              kollektivavtal och den praxis som gäller på området, och ingen
              har för avsikt att förändra den linjen. Den har, som sagt, också
              accepterats av EU.
            </seg>
            <seg xml:id="i-fe2c1754b8b29014-0">
              Vi tycker att kollektivavtal är en smidig lösning och gynnsam
              för båda parter. Den minimerar konflikterna på arbetsmarknadsområdet,
              vilket flera varit inne på tidigare. Det är därför svårt att förstå
              den negativa hållning som oppositionen framför gentemot EU. Jag
              tycker inte att det ger särskilt goda möjligheter till att kunna
              förändra på de områden som rör alla dem som nu har de nya jobben,
              och som också kommer framöver.
            </seg>
            <seg xml:id="i-d91d37c3ef84e4ed-0">
              Fru talman! EU startades av kristdemokraterna De Gasperi och
              Adenauer i syfte att skapa fred och frihet i Europa. Deras strategi
              om ömsesidigt beroende och utbyte har gett resultat, och vi har
              i dag en till stora delar väl fungerande europeisk gemenskap med
              väl fungerande marknadsekonomier och ett utbyggt välfärdssystem.
              De nya länderna har inte kommit så långt, men EU driver på för
              att de ska bygga vidare på sin utveckling.
            </seg>
            <seg xml:id="i-826c88349d3157e4-0">
              Vi kristdemokrater tror att arbetsrätt och trygghet för medborgarna
              skapar stabila stater. I vår ideologi ligger att vi anser att
              människor behöver en gemenskap med andra och att arbetet ger en
              sådan möjlighet. Men vi anser också att starka och partipolitiskt
              oberoende fackföreningar är en oundgänglig del av ett demokratiskt
              samhälle för att kunna tillvarata löntagarnas rättigheter och
              intressen samt skapa effektiva samarbetsformer mellan arbetsgivare
              och arbetstagare.
            </seg>
            <seg xml:id="i-37775e4b8a0fb999-0">
              Fru talman! EU-kommissionen har skickat ut 14 frågor till samtliga
              medborgare i EU, alltså inte bara till parlamenten. Frågorna är
              inte alltid lätta. Vissa är riktigt svåra att svara på, visar
              det sig när man läser dem. Att i riksdagen i detalj svara på alla
              dessa frågor med detaljformuleringar är kanske att gå förbi den
              normala förhandlingsvägen mellan länderna. Därför finns det en
              viss tveksamhet om hur vi ska hantera grönboken.
            </seg>
            <seg xml:id="i-905e1405f8f880db-0">
              Jag tycker emellertid att det är positivt att kommissionen i
              ett tidigt skede vill ha ett brett underlag för att se hur man
              kan gå vidare. Frågorna är spännande eftersom de handlar om så
              viktiga saker som anställningsstatus inom bemanningsbranschen,
              anställningsrättigheter för gränsarbetare och minimikrav avseende
              arbetstidens förläggning kontra skyddet för arbetstagarnas hälsa
              och säkerhet.
            </seg>
            <seg xml:id="i-9d508e0a2625d060-0">
              Kommissionen konstaterar att den snabba utvecklingen, den ökade
              konkurrensen på grund av globaliseringen, förändringar i efterfrågan
              från konsumenterna och den betydande tillväxten inom tjänstesektorn
              visat att det behövs en ökad flexibilitet. Jag håller med kommissionen
              om den analysen. Att flexibiliteten ökar behöver inte innebära
              att vi försämrar för arbetstagarna. Men om vi ingenting gör kanske
              många i stället kommer i kläm just för att vi inte reglerat på
              ett smart sätt utifrån alla de nya förutsättningar och nya typer
              av företag som kommer.
            </seg>
            <seg xml:id="i-173b90ce0c97f3a9-0">
              Fru talman! Vi har inte kommit så jättelångt vad avser de enskilda
              detaljerna i de frågor som kommissionen skickat ut, men från majoriteten
              har vi tydligt markerat att grunderna för den svenska arbetsrätten
              ligger fast och ska beslutas om i Sverige samt att det i en värld
              där vi rör oss över landgränserna är viktigt att fortsätta diskutera
              anställningsformer som gynnar ökad trygghet inom medlemsländerna.
            </seg>
          </u>
          <note type="speaker" xml:id="i-3fb71860177150d4-0">
            Anf. 97 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-7">
            <seg xml:id="i-462e17a45656d501-0">
              Fru talman! Det var idel lovord om EU-bygget. Med tanke på alla
              dessa lovord om EU är det svårt att begripa varför så många svenskar
              är kritiska. Då borde ju allt vara perfekt i EU. Många är dock
              mycket kritiska, inte bara i Sverige utan även i andra länder
              inom EU. Enligt en mätning publicerad i Financial Times förra
              veckan anser 44 procent att EU-medlemskapet gjort livsförutsättningarna
              sämre för dem. Det finns alltså en viss skillnad mellan frågorna.
              Lovorden till EU kan vi ha.
            </seg>
            <seg xml:id="i-18628952fd0007ff-0">
              Jag får inte riktigt kläm på ifall man tycker att EU ska ha hand
              om dessa frågor eller inte. Jag förstår inte hur grönboken skulle
              kunna missuppfattas. Att lägga fram en grönbok är traditionellt
              ett första steg för EU att testa medlemsstaternas intresse och
              se om det finns några förutsättningar för att frågorna behöver
              behandlas på EU-nivå. Det är en murbräcka för att i ett senare
              läge komma till en sorts beslut, till någon form av lagstiftning.
            </seg>
            <seg xml:id="i-54ce6f063ddacf16-0">
              Det är där jag inte får det hela att gå ihop. Är verkligen Kristdemokraterna
              emot att EU lägger fram lagförslag om detta? Kommer Kristdemokraterna
              att försvara kollektivavtalsmodellen framöver? Hittills är det
              väl lite tveksamt.
            </seg>
            <seg xml:id="i-401cde0874f4db20-0">
              Jag kommer ihåg när vi diskuterade frågan om bemanningsföretagen,
              som också EU-kommissionen tog upp. I bemanningsföretagsdirektivet
              sägs att man ska ha minimilöner. Tycker Désirée Pethrus Engström
              att det är en bra idé att besluta om minimilöner på EU-nivå?
            </seg>
          </u>
          <note type="speaker" xml:id="i-3ba9648a32bda0d6-0">
            Anf. 98 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-2ba836882da11326-1">
            <seg xml:id="i-043edfd33450c17b-0">
              Fru talman! Lovord om EU, säger Ulf Holm. Ja, det finns trots
              allt även bra saker som EU gör. Hur vi än vrider och vänder på
              det så hade vi en folkomröstning, och majoriteten av svenska folket
              sade ja till att vi skulle gå med i EU. Som jag sade förhandlade
              vi från Sveriges sida om den modell som vi har i Sverige, och
              vi fick också igenom den. Det är den modellen som gäller även
              efter inträdet i EU. Vi har inte sagt att vi ska förändra den
              på något sätt.
            </seg>
            <seg xml:id="i-294903e44fbe9084-0">
              Jag tycker att vi ska göra som Mona Sahlin sade häromdagen, nämligen
              att nu inte tala om ja eller nej utan om vad, alltså tala mer
              konkret om vad EU ska göra. Miljöpartiet är ju för ett nej, och
              ändå finns de i EU-parlamentet och driver frågor om bland annat
              miljön. Också det är ju en gränsöverskridande problematik.
            </seg>
            <seg xml:id="i-9409b86234171b10-0">
              När det gäller frågor inom EU tror jag att vi kan göra olika
              saker. Exempelvis är det jättebra att vi genom jämställdhetslagstiftningen
              kan skydda gravida kvinnor, och det vill jag gärna implementera
              i andra länder. Vad gäller arbetarskyddslagstiftningen är det
              bra att EU satt ned foten och sagt att om man ska vara med i den
              europeiska gemenskapen är det den som gäller för arbetstagarna.
            </seg>
            <seg xml:id="i-1876baa54a53b726-0">
              Det är bra att vi har någon typ av gemensam överenskommelse kring
              vissa värderingar, men jag tror inte att EU ska gå in och förändra
              det som vi här har diskuterat när det gäller kollektivavtal och
              de lösningar som vi vill ha. Det kommer hela tiden att vara en
              avvägning mellan enskilda frågor.
            </seg>
          </u>
          <note type="speaker" xml:id="i-07555c192af6d07f-0">
            Anf. 99 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-8">
            <seg xml:id="i-67a7a08a204e80c3-0">
              Fru talman! En sak är sann med EU: Det förändras hela tiden.
              Att påpeka att det 1991, fyra år innan vi blev medlemmar, skedde
              ett brevutbyte mellan Sverige och EU-kommissionen och säga att
              det som gällde då fortfarande gäller är ett stort skämt. Flera
              olika saker som vi hörde ja-sidan säga i samband med folkomröstningen
              1994 har visat sig felaktiga. Det gäller till exempel alkohollagstiftningen.
              Vad hände med införselkvoterna? De skulle behållas, sade man då.
              I dag vet vi sanningen; de finns inte längre. Ditt eget parti
              har krävt att Sverige ska införa de gamla införselkvoterna.
            </seg>
            <seg xml:id="i-5bd61cc18e7d3de8-0">
              Visst är det en föränderlig värld. Ser inte Désirée Pethrus Engström
              förslagen från EU-kommissionen? Man vill börja peta i arbetsrätten.
              Detta är första testet. Kristdemokraterna lämnar helt närhetsprincipen
              och säger att det är jättebra att vi diskuterar detta på EU-nivå,
              eftersom vi behöver lösa problemen. Visst behöver vi lösa problem,
              men vi måste också se till att besluten fattas så nära människorna
              som möjligt. Det betyder att EU inte kan bestämma allting. EU
              ska inte bestämma allting. Det är därför vi behöver en diskussion
              om EU:s framtid. Där måste vi försvara närhetsprincipen, och där
              måste vi försvara kollektivavtalsmodellen. Vi vet av erfarenhet
              att den har fungerat i Sverige. Därmed inte sagt att den fungerar
              i alla medlemsstater. Men varje medlemsstat måste bestämma detta
              själv. EU-kommissionen kan inte börja peta i det.
            </seg>
            <seg xml:id="i-b9f27b409b163889-0">
              Vi har inte fått något klart besked från Kristdemokraterna i
              dag. Kommer man att försvara närhetsprincipen? Kommer man att
              försvara att den svenska kollektivavtalsmodellen ska gälla även
              i framtiden? Det är det som är de viktiga frågorna. I så fall
              måste man börja engagera sig i EU för att förhindra att kommissionen
              lägger fram lagförslag om detta.
            </seg>
          </u>
          <note type="speaker" xml:id="i-e379115884bbaa86-0">
            Anf. 100 DÉSIRÉE PETHRUS ENGSTRÖM (kd) replik:
          </note>
          <u who="marie_engstrom_e6a38f" xml:id="i-2ba836882da11326-2">
            <seg xml:id="i-1ef310cd1d34dabf-0">
              Fru talman! Jag är inte hundra procent säker, men som jag minns
              det fanns det ett annat undantag när det gällde alkoholfrågan.
              Det var ett memorandum som gjorde att det fanns ett litet öppet
              spelutrymme. Men när det gäller kollektivavtalen fick vi definitiva
              klartecken på att detta låg fast i överenskommelsen när vi gick
              in. Det är skillnad. Det går inte att jämföra de två olika förhandlingslägena.
            </seg>
            <seg xml:id="i-4e8df9601d57c9bc-0">
              Som jag sade finns det vissa saker som EU kanske inte ska lägga
              sig i. Vi har slagit fast att vi vill fortsätta med den svenska
              kollektivavtalsmodellen. Den finns naturligtvis till vissa delar
              också i övriga delar av Europa, och det finns mycket skrivet i
              EU-dokument om möjligheten att använda sig av kollektivavtal,
              så det är ingenting som EU är negativt till på något sätt.
            </seg>
            <seg xml:id="i-51aa702d8d7be288-0">
              Är den lagstiftning som finns i EU när det gäller till exempel
              arbetarskydd någonting dåligt som Ulf Holm tycker skulle avskaffas?
              Många av de nya medlemsländerna är nu tvungna att implementera
              jämställdhetslagstiftningen, EU-direktiven om jämställdhet och
              arbetarskydd, diskrimineringslagstiftningen och så vidare. Är
              det inte bra att vi har EU som påtryckare också när det gäller
              vissa värderingsfrågor?
            </seg>
          </u>
          <note type="speaker" xml:id="i-4a0fff731c782890-0">
            Anf. 101 ULF HOLM (mp) replik:
          </note>
          <u who="ulf_holm_0cd69a" xml:id="i-69e452f7d9c6186d-9">
            <seg xml:id="i-6cfdf39c4b4bce2b-0">
              Fru talman! Naturligtvis är det så att en del av de sociala skyddsnäten
              måste behandlas i ett breddat perspektiv. Jag anser att mycket
              av skyddslagstiftningen måste utgöras av minimidirektiv, så att
              enskilda stater kan gå längre fram. Det är inte helt jämförbart
              med kollektivavtalen och de frågor som gäller där. Därför blir
              det en skillnad. Men en sådan debatt ser jag fram emot i ett annat
              sammanhang längre fram.
            </seg>
          </u>
          <note type="speaker" xml:id="i-666445526816986e-0">
            Anf. 102 PATRIK BJÖRCK (s):
          </note>
          <u who="patrik_bjorck_d8ad48" xml:id="i-07ca64cbba21a411-0">
            <seg xml:id="i-4c5a98724f741bfd-0">
              Fru talman! Debatten om utlåtandet om EU:s grönbok om arbetsrätten
              blir lite bisarr. Från majoriteten har det framkommit synpunkter
              på att vi i oppositionen lämnar reservationer. Majoriteten tycker
              att utskottet borde ha haft något slags enigt uttalande i denna
              fråga, där det absolut inte finns någon som helst enighet. Några
              talare kan jag möjligen hålla med; det här ska inte bli någon
              janej-debatt om EU. Det är inte det debatten ska handla om.
            </seg>
            <seg xml:id="i-c0b6b933679232ad-0">
              Men faktum kvarstår. För de svenska löntagarna är det inte EU
              som är det mest närliggande hotet när det gäller kollektivavtalen
              och den svenska modellen. Det absolut största hotet är den sittande
              regeringen och majoriteten i arbetsmarknadsutskottet. Det är de
              som hotar den svenska modellen och kollektivavtalen.
            </seg>
            <seg xml:id="i-a33b1ac222fc7424-0">
              I betänkandet står det: Det råder i arbetsmarknadsutskottet en
              bred enighet om den svenska modellen. Det är fullständigt bisarrt.
              Vi i oppositionen kan inte ställa oss bakom det. Alla som har
              följt debatten i Sverige under de senaste åren, särskilt de senaste
              månaderna, vet att det inte finns någon enighet i arbetsmarknadsutskottet
              om den svenska modellen och de svenska kollektivavtalen. Det finns
              inte ens någon enighet i regeringen i frågan. Regeringspartierna
              är, för att travestera Jan Ericson, spretiga. De är så spretiga
              att när Annika Qarlsson är uppe i talarstolen och får frågor i
              replikskiftet tycker jag nästan synd om henne. Man ser i hennes
              kroppsspråk och man hör i hennes repliker den inre starka motviljan
              mot kollektivavtalen, mot den svenska modellen, men hon försöker
              på något sätt ändå ge sken av att hon stöder det här.
            </seg>
            <seg xml:id="i-8ba3c9d27350ea28-0">
              Ni ska veta att den svenska modellen inkluderar salladsbarer,
              kamrater i majoriteten i arbetsmarknadsutskottet. Ni ska veta
              att den svenska modell som ni i ord säger er stödja slås sönder
              av era åtgärder. Raserandet av a-kassan slår sönder den svenska
              modellen. Raserandet av anställningsskyddet slår sönder den svenska
              modellen. Så fort ni gör någonting är det attacker mot den svenska
              modellen och kollektivavtalen. Detta är troligen den fråga i kammaren
              där det finns störst oenighet, där skillnaderna är störst. Det
              är avgrundsdjupa skillnader mellan de olika politiska alternativen.
            </seg>
            <seg xml:id="i-c9faa3efdcf66f38-0">
              Att man då skulle lägga fram ett enigt förslag från utskottet
              i frågan låter för mig mycket bisarrt. Jag förstår och respekterar
              att mina politiska motståndare intar en annan ståndpunkt än den
              jag har. Det är demokrati, och det uppskattar jag. Jag vill gärna
              ha friska och bra debatter. Men att försöka låtsa enighet som
              inte existerar leder ingen vart.
            </seg>
            <seg xml:id="i-bd6fa8e436e28a8f-0">
              Det stora hotet mot de svenska kollektivavtalen och den svenska
              modellen är inte EU. Det stora hotet mot de svenska kollektivavtalen
              och den svenska modellen är den sittande regeringen och majoriteten
              i arbetsmarknadsutskottet.
            </seg>
          </u>
          <note type="speaker" xml:id="i-51b1555e51723c4c-0">
            Anf. 103 JAN ERICSON (m) replik:
          </note>
          <u who="jan_ericson_aca06f" xml:id="i-096d362a57ef5f2d-5">
            <seg xml:id="i-0be03ce88d5f1cee-0">
              Fru talman! Patrik Björck ställde sig till vänster. Jag förstår
              varför han gjorde det.
            </seg>
            <seg xml:id="i-0178dfe89e11fcca-0">
              Jag ska inte bli långrandig, Patrik. Jag ska bara säga att dagens
              debatt handlar om grönboken. De andra frågor du har tagit upp
              och frågan om hur vi ska utforma arbetsrätten i Sverige ska vi
              debattera i morgon, inte i dag. Det vi kan konstatera i dag är
              att alliansen enigt står bakom skrivningen om grönboken. Det är
              inget alliansparti som har någon annan mening. Vi är helt eniga
              på den punkten. Resten tar vi i morgon.
            </seg>
          </u>
          <note type="speaker" xml:id="i-c73ac50ef3d4a237-0">
            Anf. 104 PATRIK BJÖRCK (s) replik:
          </note>
          <u who="patrik_bjorck_d8ad48" xml:id="i-07ca64cbba21a411-1">
            <seg xml:id="i-0d1b175cdcbb0cdb-0">
              Fru talman! Frågan är vad vi ska diskutera i morgon. Vi är ju
              eniga om allt. Jag förstår inte alls. Jag tycker att vi borde
              anmäla till kammarkansliet att vi ställer in morgondagens debatt
              om arbetsrätten för att det finns enighet.
            </seg>
            <seg xml:id="i-9a6d888bcf9c952e-0">
              I era papper står: Det råder i arbetsmarknadsutskottet en bred
              enighet om den svenska modellen. Så står det i den skrivning som
              ni menar att vi skulle ställa oss bakom. Det är att fara med osanning.
              Någonstans måste man väl ändå ha respekt för den demokratiska
              processen.
            </seg>
            <seg xml:id="i-99ed7d09e4ded1aa-0">
              Du sade att du förstod att jag ställde mig till vänster. Visst,
              det är väl bra. Stå till höger, du. Och stå för att du står till
              höger. Försök inte komma krypande upp i knäet på mig, för vi har
              ingenting gemensamt i de här frågorna ingenting!
            </seg>
            <seg xml:id="i-e2bc6c225689bf7a-0">
              När vi har en debatt som handlar om ett betänkande från arbetsmarknadsutskottet
              måste väl den debatten utgå från det betänkandet? Därför går jag
              upp och förklarar att det inte finns något som vi är eniga om
              i de här frågorna.
            </seg>
            <seg xml:id="i-de96ca68e4ff6d89-0">
              Du hänvisar till debatten i morgon. Det är flera andra som har
              hänvisat till debatten i morgon. Jag kan förklara att vi kommer
              att fortsätta med den kritik som vi har inlett här när det gäller
              de konkreta sakfrågorna i Sverige. Vi ser att ni hotar att rasera
              den svenska modellen. Vi kommer att gå in på det i detalj i morgon.
              Fine! Det är lysande. Men stå för er politik!
            </seg>
            <seg xml:id="i-97418f3aa3637225-0">
              Jag har inget emot debatt eller att du står till höger. Men stå
              för vad ni tycker. Göm er inte.
            </seg>
          </u>
          <note type="speaker" xml:id="i-a2145f698686c2ca-0">
            Anf. 105 JAN ERICSON (m) replik:
          </note>
          <u who="jan_ericson_aca06f" xml:id="i-096d362a57ef5f2d-6">
            <seg xml:id="i-76258434491bafc6-0">
              Fru talman! Jag vet inte vem som har gömt sig. Och var inte orolig,
              jag ska inte krypa upp i ditt knä. Det lockar mig inte nämnvärt.
            </seg>
            <seg xml:id="i-0ca1910b3cdc2495-0">
              Jag tror att vi kommer att hålla i gång ganska många timmar i
              morgon. Du undrar vad vi ska prata om. Vi har ju till exempel
              66 motioner som ligger till grund för betänkandet. Att avfärda
              frågan känns lite väl drastiskt, tycker jag. Jag ser fram emot
              morgondagens debatt.
            </seg>
          </u>
          <note type="speaker" xml:id="i-033109cb5999d27e-0">
            Anf. 106 PATRIK BJÖRCK (s) replik:
          </note>
          <u who="patrik_bjorck_d8ad48" xml:id="i-07ca64cbba21a411-2">
            <seg xml:id="i-1958cce70cec83af-0">
              Fru talman! Det ska bli spännande i morgon, Tina Acketoft, om
              skillnaden mellan de olika alternativen i svensk politik bara
              finns på detaljnivå. Vi har ju redan konstaterat att det här inte
              handlar om skillnader på detaljnivå.
            </seg>
          </u>
          <note xml:id="i-f46c615226492768-5">
            Överläggningen var härmed avslutad.
          </note>
          <note xml:id="i-648af4df665d04e0-0">
            12 § Riksbankens förvaltning 2006
          </note>
          <note xml:id="i-0275a68c5149408c-6">
            Föredrogs
          </note>
          <note type="speaker" xml:id="i-191c7445434039cb-0">
            Anf. 107 ULLA ANDERSSON (v):
          </note>
          <u who="ulla_andersson_2195fb" xml:id="i-eec5605c198ad679-0">
            <seg xml:id="i-140577f602b22932-0">
              Fru talman! Det är trevligt att träffas här i kammaren en sådan
              här underbar vårdag då känslorna verkligen spirar. Då är det härligt
              med en liten politisk debatt också, eller hur?
            </seg>
            <seg xml:id="i-f1d60b270f8ca20d-0">
              Jag tänkte uppehålla mig vid den reservation som Miljöpartiet
              och Vänsterpartiet har i det här ärendet. Det är en reservation
              under punkt 2. Jag yrkar bifall till den.
            </seg>
            <seg xml:id="i-f765e061c5c6b07f-0">
              Vi kan konstatera att vi har haft en folkomröstning om Sveriges
              deltagande i EMU, eller rättare sagt om deltagandet i det tredje
              steget i den ekonomiska och monetära unionen. Om ja-sidan hade
              vunnit skulle vi ha haft euron som betalningsmedel, och den europeiska
              centralbanken hade tagit över Riksbankens roll och fått makten
              över vår valuta och penningpolitiken, med alla dess konsekvenser.
            </seg>
            <seg xml:id="i-1ac87a6a2704cb9b-0">
              Man har visat att svenska folket sade nej på grund av att man
              anser att självbestämmandet är väsentligt, liksom demokratin och
              ansvarsutkrävandet. Om vi skulle hålla en likadan folkomröstning
              i dag ser det ut som att resultatet skulle ha blivit än mer övertygande.
              Man har nyligen gjort en opinionsundersökning från SOM-institutet,
              som visar att ännu fler skulle säga nej i dag. Alla partier har
              lovat att respektera folkomröstningsresultatet. Därför har vi
              också ett gemensamt ansvar att förvalta det.
            </seg>
            <seg xml:id="i-51c77f29651db847-0">
              När Sverige gick med i EU gjorde man en ensidig protokollsanteckning
              om att Sverige senare skulle ta ställning till ett EMU-medlemskap.
              Det betyder alltså att vi inte har något juridiskt bindande fördragsunderlag,
              utan det är helt ensidigt från Sveriges sida.
            </seg>
            <seg xml:id="i-7975b3145108afaf-0">
              Det borde ligga i regeringens, riksdagens och EU:s medlemsstaters
              intresse att Sverige också får ett formellt undantag, precis som
              Danmark och Storbritannien. Vänsterpartiet har tidigare motionerat
              om detta, och därför ville vi stödja den motion som Miljöpartiet
              hade väckt.
            </seg>
            <seg xml:id="i-53af747f7abfb274-0">
              Att Sverige har gjort en ensidig protokollsanteckning innebär
              inte att vi har ett formellt undantag. Tvärtom. Vi har inget formellt
              stöd för detta undantag i EU:s fördragstext. Rent juridiskt är
              vi alltså med. Enligt fördraget får ett medlemsland delta i det
              tredje steget när konvergenskraven är uppfyllda. Vi uppfyller
              dem i princip. Det är en formalitetsfråga om stabil växelkurs
              kvar.
            </seg>
            <seg xml:id="i-1d9e8d7965ad4ca0-0">
              EU har hittills accepterat Sveriges ensidiga undantag. Men om
              man bland ja-sägarna och EU-anhängarna vill behålla någon form
              av stöd för EU som institution borde det vara av viss betydelse
              att man tar det ansvar man har fått av folket och faktiskt också
              gör ett juridiskt undantag och kräver det av EU i ett fördrag.
              Jag tror att det skulle gynna de partier som stod på ja-sidan,
              och jag tror att det skulle gynna EU-anhängarna i och med att
              svenska folket då skulle få större respekt för EU som institution.
            </seg>
          </u>
          <note type="speaker" xml:id="i-3f2195e0761b27d3-0">
            Anf. 108 ULF HOLM (mp):
          </note>
          <u who="ulf_holm_0cd69a" xml:id="i-69e452f7d9c6186d-10">
            <seg xml:id="i-1eacc80b57f52575-0">
              Fru talman! Vi har haft den här debatten tidigare. Vi i Miljöpartiet
              anser att det ska finnas ett juridiskt bindande undantag från
              EMU. Vi har ju haft en folkomröstning för några år sedan, där
              en majoritet av svenskarna sade nej, vilket jag naturligtvis tycker
              är mycket glädjande.
            </seg>
            <seg xml:id="i-f1a412f0d7b29095-0">
              Med tanke på att den nya regeringen nu på EU-toppmötet har sagt
              ja till att öppna en ny diskussion om EU-konstitutionen vill jag
              härmed uppmana de borgerliga ledamöterna att ta tillfället i akt
              att i denna diskussion också föra in frågan om undantag från tredje
              steget i EMU. Det är i och för sig mot min vilja att vi ska öppna
              konstitutionsdebatten, men om den nu i alla fall kommer i gång
              måste den här frågan lyftas upp. Det är nu tillfället för detta
              finns.
            </seg>
            <seg xml:id="i-ea22893ac3ab0053-0">
              Då får väljarna i Sverige veta att man respekterar den folkomröstning
              som hölls. Man får respekt på samma sätt som Storbritannien och
              Danmark, som i dag har juridiskt bindande undantag från tredje
              steget i EMU. Varför är man så rädd för att lyfta upp denna fråga
              i EU-sammanhang? Beror det på den nya regeringens aktiva roll
              i EU, där man vill tillhöra kärnländerna, att man inte vågar ta
              upp en fråga som är av svenskt intresse? En majoritet jag tror
              att det var 56 procent röstade nej till EMU. Om man verkligen
              vill respektera denna majoritet, vad är då problemet med att lyfta
              upp frågan om ett svenskt undantag, så att vi får ett juridiskt
              bindande regelverk?
            </seg>
            <seg xml:id="i-ac2f1830c9df3be7-0">
              Tror den borgerliga majoriteten att de andra EU-länderna skulle
              bli förvånade över att Sverige tar upp detta? Alla vet att Sverige
              har haft en folkomröstning om detta. Vad är problemet med att
              ta upp detta i en diskussion om EU-konstitutionen, som nu tycks
              komma upp även om jag anser att den borde vara död och begraven
              för länge sedan eftersom två länder i folkomröstningar har sagt
              nej till den?
            </seg>
            <seg xml:id="i-3bdbde834d2cc6a8-0">
              Nu är EU-konstitutionen en annan diskussion. Men jag vill än
              en gång uppmana den borgerliga alliansen att ta upp denna fråga.
            </seg>
            <seg xml:id="i-38d345d6a8fdd752-0">
              Vi kan också konstatera att Riksbanken har gjort ett ganska bra
              resultat: 4,4 miljarder, som förmodligen går till skattesänkningar
              för de rika i Sverige. Men de går trots allt till staten. Hur
              skulle det ha varit om Sverige hade varit medlem i EMU? Hade vi
              fått några 4,4 miljarder från Riksbanken då? Det får de borgerliga
              ledamöterna gärna svara på. Jag tror nämligen att vi inte skulle
              ha fått det.
            </seg>
            <seg xml:id="i-8e1028cc1cc78533-0">
              Det finns all anledning att fortsätta att behålla den svenska
              modellen med den svenska kronan i detta avseende. Sverige utvecklas
              bättre, och vi kan ta hänsyn till de olika förutsättningar som
              finns. Därför är det bra att vi står utanför EMU.
            </seg>
            <seg xml:id="i-e00451708e8a15f2-0">
              Jag hoppas att Folkpartiet inte har något inflytande i den borgerliga
              majoriteten. Jag vet att det finns en diskussion i just Folkpartiet
              om att man kanske ska öppna för en folkomröstning om EMU.
            </seg>
            <seg xml:id="i-5346b8efb4891068-0">
              EMU går det tydligen bra att folkomrösta om. Där svarade ju svenskarna
              fel förra gången. Men EU-konstitutionen vill man inte folkomrösta
              om. Var konsekventa och verka inte för en ny folkomröstning för
              EMU, och se till att vi får ett juridiskt undantag från det i
              EU:s regelverk.
            </seg>
          </u>
          <note type="speaker" xml:id="i-ee5ae0620600aea2-0">
            Anf. 109 SONIA KARLSSON (s):
          </note>
          <note xml:id="i-33acd0deed34e013-0">
            Fru talman! I detta ärende behandlas Riksbankens förvaltning
            för år 2006.
          </note>
          <u who="sonia_karlsson_80d40a" prev="cont" xml:id="i-2b1e0d5a0241a4f6-0">
            <seg xml:id="i-2ebca18768e349de-0">
              Normalt brukar utskottet varje år även analysera och utvärdera
              Riksbankens penningpolitik under de tre senaste åren. Men eftersom
              utskottet år 2005 gav professorerna Francesco Giavazzi och Frederic
              Mishkin i uppdrag att utvärdera svensk penningpolitik över den
              längre tidsperioden 19952005, och denna utvärdering nu dessutom
              har remissbehandlats, kommer finansutskottet under våren att i
              ett annat betänkande ta upp de frågor som väcks med anledning
              av utvärderingen, remissyttrandena samt avlämnade motioner.
            </seg>
            <seg xml:id="i-4b498e73cc3d6521-0">
              Det vi har att behandla i dag är att ett enigt utskott föreslår
              att Riksbanken ska beviljas ansvarsfrihet, att balans- och resultaträkningarna
              fastställs och att riksdagen godkänner fullmäktiges förslag till
              disposition av Riksbankens resultat. Precis som Ulf Holm sade
              innebär förslaget att Riksbanken levererar 4 400 miljoner kronor
              till statsverket.
            </seg>
            <seg xml:id="i-b0e419940f9b291b-0">
              I denna del är vi som sagt eniga i dagens debatt, så det blir
              nog inte så mycket av debatt. Däremot kommer vi under våren att
              få tillfälle att diskutera svensk penningpolitik över en tioårsperiod
              och ta ställning till de olika förslag som framfördes i utvärderingen
              men som också tillkommit under remisstiden. Vi kommer också snart
              att få ta ställning till utredningen om Riksbankens kapitalstruktur
              och vinstdisposition. Debattämnen i de frågorna kommer inte att
              saknas framöver.
            </seg>
            <seg xml:id="i-dd3754722700f3dc-0">
              Vad gäller årsredovisningen för år 2006 tycker jag att det är
              intressant att konstatera att trots den ökade användningen av
              kort fortsätter den utelöpande sedelmängden att öka. Jag kommer
              väl ihåg den debatt vi hade under år 2002, då direktionen i ett
              förslag till vinstdisposition skisserade att motsvarande 10 miljarder
              kronor behövde fonderas för att täcka Riksbankens driftskostnader,
              som vid det tillfället uppskattades till ca 800 miljoner kronor.
              Normalt är det seignioraget, det vill säga avkastningen på den
              utelöpande sedelmängden, som ska täcka driftskostnaderna. Denna
              ansågs dock av direktionen vara en osäker källa, eftersom sedelmängden
              successivt skulle minska i färden mot det kontantlösa samhället.
            </seg>
            <seg xml:id="i-bf249d487fd6f0e9-0">
              På s. 46 i årsredovisningen sägs att det samlade värdet på kontanter
              i cirkulation fortsätter att öka. Det beror sannolikt på den allmänna
              ekonomiska tillväxten. Sett över en femårsperiod sjunker dock
              ökningstakten successivt, vilket beror på att andra betalningsformer
              blir alltmer attraktiva.
            </seg>
            <seg xml:id="i-7f14862de60459bd-0">
              Men siffrorna nu visar att sedelmängden snarare ökar än minskar,
              trots att vi har fått mycket mer av elektroniska betalningar,
              kontokort och kontantlös handel. Seignioraget uppgick under år
              2006 till drygt 2 miljarder kronor. Det är en avkastning som trots
              det låga ränteläget mer än väl räcker för att täcka driftskostnaderna.
              Men till detta får vi återkomma när utredningen om Riksbankens
              kapitalstruktur och vinstdisposition ska behandlas.
            </seg>
            <seg xml:id="i-9d52eb35c663b5f2-0">
              I betänkandet finns också ett ord-för-ord-protokoll från utskottets
              offentliga utfrågning om den aktuella penningpolitiken den 22
              februari i år. Till skillnad från tidigare hade utskottet denna
              gång utfrågningen en vecka efter det att den penningpolitiska
              rapporten hade lämnats av Riksbanken. Det var en av frågorna som
              utvärderarna föreslog, att finansutskottet skulle ta lite mer
              tid på sig vid granskningen av inflationsrapporten. Det tog utskottet
              till sig direkt. Detta var en nyhet vid utfrågningen.
            </seg>
            <seg xml:id="i-ab4823634f045c2c-0">
              Den andra nyheten var att Riksbanken började publicera en egen
              prognos för räntebanan, vilket riksbankschefen ansåg vara ett
              ytterligare steg mot ökad tydlighet och öppenhet för penningpolitiken.
              Därutöver ställdes många frågor till riksbankschefen, som går
              att läsa i vårt betänkande.
            </seg>
          </u>
          <note xml:id="i-232b8c11434c0e7b-0">
            Fru talman! Jag yrkar bifall till finansutskottets förslag.
          </note>
          <note type="speaker" xml:id="i-cea1e5c4061f3414-0">
            Anf. 110 PEDER WACHTMEISTER (m):
          </note>
          <u xml:id="i-eb37000a19a62cb5-1" who="unknown">
            <seg xml:id="i-d49a40ddc02a8556-0">
              Herr talman! Jag börjar med att yrka bifall till utskottets förslag.
              Det glömde jag bort vid mitt senaste tillfälle i talarstolen.
            </seg>
            <seg xml:id="i-16d3092d0f6ed0ce-0">
              Det är väldigt trevligt att kunna säga att vi från alliansen
              tycker att Sonia Karlsson gjorde ett väldigt bra inlägg som vi
              till fullo stöder.
            </seg>
            <seg xml:id="i-cddfd43170b1cb9f-0">
              Jag tänker koncentrera mig på den motion om EMU och tredje steget
              som Ulla Andersson talade om. Mig veterligen finns inte den frågan
              på agendan under den här mandatperioden. Det gäller både om man
              ska införa den gemensamma valutan eller ta upp frågan till en
              ny folkomröstning.
            </seg>
            <seg xml:id="i-8b76fa29e7e7d85b-0">
              Efter de studier som är gjorda kom man fram till att det inte
              finns någon anledning att ha något juridiskt bindande avtal i
              frågan. Vi är inte bundna av det efter folkomröstningen. Om man
              tar Danmark som exempel, som ändå är juridiskt bundet att inte
              gå in i den nya valutan, är de i så fall mycket listigare är vi.
              De har bundit sin krona till den gemensamma valutan. Det fungerar
              på det sättet väldigt väl.
            </seg>
            <seg xml:id="i-dcaf42c180057312-0">
              Att diskutera Riksbankens förvaltning och så småningom gå över
              till en EU-debatt tänker jag inte göra, utan jag stannar där.
            </seg>
          </u>
          <note xml:id="i-f46c615226492768-6">
            Överläggningen var härmed avslutad.
          </note>
          <note xml:id="i-6230573ced797983-0">
            13 § Polisfrågor
          </note>
          <note xml:id="i-0275a68c5149408c-7">
            Föredrogs
          </note>
          <note type="speaker" xml:id="i-d052288ced7e2993-0">
            Anf. 111 KARL GUSTAV ABRAMSSON (s):
          </note>
          <u who="karl_gustav_abramsson_226c93" xml:id="i-0a171e5c48434c7d-0">
            <seg xml:id="i-4f19e29964bdbf1a-0">
              Fru talman! Jag vill först av allt säga något om polisverksamheten
              över huvud taget som den bedrivs i dag. Jag vill berömma den som
              engagerad och utifrån de givna förutsättningarna ganska effektiv.
              Men bra kan bli bättre, och det har man också sagt från polisens
              sida.
            </seg>
            <seg xml:id="i-c87a5a1428a4f3d7-0">
              Ett omfattande effektiviseringsarbete bedrivs för närvarande
              inom polisen. Såvitt jag förstår har de signalerna till verksamheten
              mottagits väldigt positivt. Frågor om samverkan med andra myndigheter
              har satts långt upp på dagordningen. Det närmande som nu sker
              bland annat i kommunerna är väldigt positivt.
            </seg>
            <seg xml:id="i-a29fe7cc9d4d3403-0">
              Polisens behov av goda relationer till allmänheten är stort.
              Att en relation i positiv bemärkelse kan odlas mot allmänheten
              underlättar givetvis polisens arbete.
            </seg>
            <seg xml:id="i-a73f408a4fe7bacb-0">
              Chefs- och ledningsfrågorna har satts i fokus. Chefsutbildning
              på olika nivåer har inletts och bedrivs i dag framgångsrikt. Det
              pågår ett ständigt utvecklingsarbete härvidlag, och det är alldeles
              nödvändigt.
            </seg>
            <seg xml:id="i-4142c17cc3daad2b-0">
              Upprustningen inom teknikområdet sker fortlöpande. Omfattande
              insatser har gjorts inom IT-området, men mycket återstår säkert
              att göra. Allmänhetens tillgång till polisen är viktig. Här kan
              den nya tekniken säkert komma väl till pass.
            </seg>
            <seg xml:id="i-7096751dcdce6431-0">
              Av den redovisning vi fick i samband med att rikspolischefen
              besökte utskottet framgick alldeles tydligt att det pågår ett
              intensivt och målmedvetet arbete att göra svensk polis effektivare
              och att på ett mer uthålligt sätt använda de resurser som ställs
              till polisens förfogande.
            </seg>
            <seg xml:id="i-37d2684435d95c7e-0">
              Nya verktyg och nya arbetssätt införs för att underlätta och
              förbättra resultaten av polisens arbete. Så långt det över huvud
              taget är möjligt bör detta arbete underlättas genom att lagstiftningen
              reformeras på relevanta områden.
            </seg>
            <seg xml:id="i-19d3289a95a88fb8-0">
              Fru talman! Jag vill trots allt använda huvuddelen av min talartid
              åt att kommentera och utveckla de reservationer som vi har i betänkandet.
            </seg>
            <seg xml:id="i-99e9a14e70e8c493-0">
              Först och främst gäller det förundersökning i fråga om unga brottsoffer.
              I en s-motion från den allmänna motionstiden påpekades det att
              det är i allra högsta grad nödvändigt att förundersökning påbörjas
              skyndsamt när brottsoffren är under 18 år. Motiven till förslaget
              är bland annat att det utsatta barnet så snart som möjligt ska
              kunna höras för att utredningen ska få tillgång till relevant
              information när den är som allra tydligast och mest närliggande.
              I och för sig finns en bestämmelse med en snarlik lydelse, men
              den avser hela utredningsarbetet.
            </seg>
            <seg xml:id="i-1d887a74c9359e24-0">
              Socialdemokraterna anser sig ha fog för att påtala det här förhållandet
              eftersom det har funnits brister i undersökningsstadiet. Vi har
              konstaterat att JO vid ett antal tillfällen har uttalat kritik
              mot att tidsfrister inte respekteras och att behovet av skyndsam
              handläggning inte har tagits på fullt allvar. Vi har tidigare
              i vår grupp diskuterat att faställa en speciell, uttrycklig tidsfrist.
              Men vi har stannat vid att vi vill att regeringen ska titta närmare
              på frågan och att regeringen efter det genomför lämpliga förändringar
              i förundersökningskungörelsen.
            </seg>
            <seg xml:id="i-cadfeea5a65d82a0-0">
              Fru talman! Den stora frågan i alla fall som jag ser det i motionsbetänkandet
              är frågan om den framtida polisutbildningen. Den socialdemokratiska
              regeringen tillsatte en utredning i syfte att se över polisutbildningen
              och att undersöka om utbildningen kunde ske på fler orter i landet
              och om den skulle kunna inlemmas i högskolans regelverk. Utredningen
              skulle vara klar i januari 2007, men stoppades av alliansregeringen
              som i stället tillsatte en ny utredning med en ny utredare.
            </seg>
            <seg xml:id="i-5e686087c1332c9f-0">
              Om det nu var viktigt att markera ett nytt regeringstillträde
              tycker jag att man i stället skulle ha kunnat utfärda tilläggsdirektiv
              till en sittande utredning. Men regeringen valde tyvärr att helt
              enkelt lägga ned den pågående och snart genomförda utredningen.
              Jag förstår inte riktigt fördelarna med att hantera frågan på
              det här sättet.
            </seg>
            <seg xml:id="i-9674574a8460d370-0">
              En fråga som har ställts flera gånger tidigare i interpellationer
              och i enkla frågor har gällt en förkortad polisutbildning. Den
              synes fortfarande vara aktuell. Redan i budgetpropositionen skrev
              regeringen om behovet av att överväga en kortare grundutbildning
              kompletterad med återkommande obligatorisk vidareutbildning.
            </seg>
            <seg xml:id="i-9e931069691ba537-0">
              Det kan inte hjälpas, fru talman, men jag anser att det upplägg
              som man nu har lagt ut spår för kommer att skapa ett polisens
              A- och B-lag, som vi tidigare har sagt. Det tycker vi inte är
              bra.
            </seg>
            <seg xml:id="i-194af084e4eff74e-0">
              Det som talar för att de kommande förslagen ändå skulle ta fasta
              på behovet av att lyfta utbildningen till högskolenivå är de erfarenheter
              som den tidigare utredaren Agneta Stark har redovisat i rapporten
              till regeringen. Vidare inser den som nu utreder frågan, Anders
              Danielsson, som har lång erfarenhet av polisverksamhet, behovet
              av en kraftigt reformerad polisutbildning.
            </seg>
            <seg xml:id="i-49d91e367196ec0e-0">
              Men för egen del smyger sig nog misstanken på om att det i de
              nya direktiven finns en anvisning om att helt enkelt försöka undvika
              en akademisering av polisutbildningen i motsats till vad vi socialdemokrater
              önskade med den nu nedlagda utredningen.
            </seg>
            <seg xml:id="i-de38d0b9c2ddd7e5-0">
              Om man granskar utredningsdirektiven för de två uppdragen kan
              man se att de är ganska likvärdiga utom på ett par punkter. Den
              ena är att alliansregeringen vill att den nuvarande utredningen
              ska granskas. Det skulle underförstått innebära för att återge
              vad polisutbildningens utredare Agneta Stark sade att högskolans
              ram är för snäv för polisutbildningen.
            </seg>
            <seg xml:id="i-7bf9b7d974565a65-0">
              Jag har i likhet med utredaren svårt att förstå ett sådant synsätt.
              Kraven på framtidens polis antas öka högst avsevärt. Snabba samhällsförändringar
              och oklara framtida utmaningar borde tala för en bred och högskolemässig
              utbildning.
            </seg>
            <seg xml:id="i-0fadeec3b59f9338-0">
              Polisförbundet, som organiserar nästan alla poliser i landet,
              har länge talat varmt för att utbildningen skulle lyftas till
              högskolenivå. Det är svårt att förstå att några inte förstår att
              respektera den uppfattning som de som är i främsta ledet har.
              De har ju den bästa insikten om vad som måste göras beträffande
              polisernas framtida kunskaper och kompetens i en för samhället
              så viktig fråga. Man har totalt velat gå förbi detta.
            </seg>
            <seg xml:id="i-2e753b6a830773a8-0">
              Forskningen är förhållandevis blygsam på polisens område. Det
              väcker stor uppmärksamhet när någon enstaka avhandling läggs fram
              på polisverksamhetsområdet. En akademisering av polisutbildningen
              skulle leda till bättre förutsättningar att bedriva forskning
              i nära anslutning till polisutbildningen. Det finns ett klart
              behov av detta. Jag tror att den ambitionen kommer att gå om intet
              om inte polisutbildningen inlemmas i högskolevärlden.
            </seg>
            <seg xml:id="i-8ca2c44e891871fa-0">
              Ett annat viktigt argument för en akademiserad polisutbildning
              är att den skulle kunna förläggas till flera orter i landet. Vi
              har redan nu sett att den polisutbildning som bedrivs i Umeå och
              i Växjö mycket påtagligt har underlättat rekrytering och anställning
              av poliser där det tidigare var ganska svårt att klara den saken.
              Särskilt tydligt skulle jag vilja säga att detta är i Norrland.
            </seg>
            <seg xml:id="i-2ab077125a12e19f-0">
              Fru talman! Hillevi Engström finns på talarlistan. Jag skulle
              redan nu vilja ställa ett par frågor till henne. Hillevi Engström
              är själv polis och har säkert många kontakter med sina tidigare
              kolleger. Hon har säkert också god insikt i hur polisen arbetar
              och vilka krav som ställs på polisiär kompetens och förmåga. Skulle
              inte en högskolebaserad polisutbildning vara till god nytta för
              blivande poliser och den komplicerade verksamhet som poliser numera
              konfronteras med?
            </seg>
            <seg xml:id="i-ebed5e18ddf95fa9-0">
              Den andra frågan gäller den nedlagda och den nytillsatta utredningen.
              Här har man förmodligen förskjutit resultatet av utredningens
              förslag minst ett år framåt i tiden. Anser Hillevi Engström att
              vi har råd med den uppkomna förseningen?
            </seg>
            <seg xml:id="i-53ea3f8047eecae8-0">
              Slutligen, fru talman, yrkar jag bifall till vår reservation
              nr 8 beträffande polisutbildningens akademisering. Vi står givetvis
              också bakom den andra reservationen, men med respekt för kammareffektiviteten
              yrkar jag bifall endast till denna.
            </seg>
          </u>
          <note xml:id="i-a97565d0d4ea238b-0">
            I detta anförande instämde Kerstin Andersson (s).
          </note>
          <note type="speaker" xml:id="i-6d1e38d6466a1756-0">
            Anf. 112 LENA OLSSON (v):
          </note>
          <u who="lena_olsson_bb92b4" xml:id="i-093daa7fface9d83-0">
            <seg xml:id="i-1bda27c36725a530-0">
              Fru talman! Jag vill börja med att säga att jag naturligtvis
              står bakom alla Vänsterpartiets reservationer, men för tids vinnande
              yrkar jag bifall endast till reservation 8, som vi har tillsammans
              med Socialdemokraterna.
            </seg>
            <seg xml:id="i-d518bf8fd786dd24-0">
              Vi ska i dag alltså behandla motioner från den allmänna motionstiden
              när det gäller polisfrågor. När man läser betänkandet slås man
              av att i stort sett allt utreds. Det kan i och för sig vara bra;
              det är viktigt att frågor utreds ordentligt för att vi här i kammaren
              ska kunna fatta bra beslut.
            </seg>
            <seg xml:id="i-bf9e2176f938d264-0">
              I sammanhanget vill jag dock bara nämna att den förra majoriteten
              ofta blev påhoppad av dåvarande opposition för att vi utredde
              för mycket och för långsamt. Den nuvarande majoriteten uppfattade
              då att det bara var att tuta och köra. Nu är rollerna lite ombytta.
              Man kan säga att en del saker i den här kammaren inte utreds alls,
              men i detta betänkandet utreds det mesta.
            </seg>
            <seg xml:id="i-9f9e0d14f015c64b-0">
              Vi i Vänsterpartiet tycker att polisen har en viktig uppgift
              för att förebygga brott och upprätthålla lag och ordning. Polisen
              ska ge våra medborgare service och trygghet, och det ska finnas
              i hela landet. Det är därför också viktigt för oss inom Vänstern
              att poliser ska ha en bra utbildning.
            </seg>
            <seg xml:id="i-ea05fa5c024a4be3-0">
              Fru talman! Polisen ställs mycket ofta inför att bemöta människor
              i olika skeenden, situationer och sammanhang. Därför anser Vänsterpartiet
              att en akademisering av polisutbildningen är både nödvändig och
              önskvärd, vilket vi också har fått bekräftat att Polisförbundet
              anser. Utbildningen behöver bli längre och inte, som Socialdemokraterna
              hävdar och som stod i budgetmotionen i höstas, kortare. Ministern
              har talat om för oss flera gånger att så inte är fallet. Däremot
              har hon aldrig erkänt att det står fel i budgetpropositionen.
              Så lite misstänksam kan man ju vara.
            </seg>
            <seg xml:id="i-5f5fad76804e155e-0">
              Vi vill också ha en försäkran om att de mjuka frågorna får en
              större plats på det här viset, med en förlängd utbildning, en
              högskolebaserad utbildning. Det ger också bättre möjligheter till
              forskning inom polisverksamheten. Vi vill också se att den lyckade
              satsning som gjordes av den förra majoriteten, s, v och mp, med
              distansutbildningen blir kvar detta för att man lättare ska kunna
              rekrytera studenter från landsbygden och därmed också lättare
              kunna rekrytera dem tillbaka till landsbygden.
            </seg>
            <seg xml:id="i-ae336ff67478f071-0">
              Den utredning som tillsattes av den förra majoriteten, där högskoleutbildning
              skulle utredas, lades ned strax innan den skulle lämna sitt förslag.
              Och en ny utredare har utsetts. Detta får till följd att en nödvändig
              utbildning av poliser kommer att dröja. Det beklagar vi i Vänsterpartiet
              djupt med tanke på att så många poliser kommer att utbildas de
              närmaste åren. Man tyckte alltså från den borgerliga alliansen
              att den sittande utredningen inte täckte allt. Men då kunde man
              väl ha givit tilläggsdirektiv till den sittande utredaren och
              på det viset sparat både tid och framför allt resurser.
            </seg>
            <seg xml:id="i-d5765841e3e7dd4e-0">
              Fru talman! Vänsterpartiet har medverkat till den stora resursförstärkning
              som skedde till polisen under förra majoritetens tid, tillsammans
              med Socialdemokraterna och Miljöpartiet. Den skulle bland annat
              resultera i att polisen blev mer synlig. Visst har resultatet
              blivit bättre men inte tillräckligt.
            </seg>
            <seg xml:id="i-7deac50cd0abfbdf-0">
              Vi i Vänsterpartiet anser att det behövs en större översyn av
              polisens budget, så att resurstillskottet används så effektivt
              som möjligt. Detta är inte någon orimlig begäran från vår sida
              med tanke på att det när det gäller annan samhällsservice alltid
              ställs krav på effektiv resursanvändning, uppföljning med mera.
              Detta tar vi också upp i vår reservation nr 4.
            </seg>
            <seg xml:id="i-a2467259ff26bf90-0">
              Fru talman! När det gäller att förse även landsbygdskommuner
              med poliser nämns det i betänkandet på två ställen att den lokala
              förankringen är viktig. Och den är väldigt viktig. Jag kommer
              själv från en landsbygdskommun. Jag har också nära relationer
              till poliser som jobbar på landsbygden. Det här är viktigt för
              oss. Det dras in på service. Det verkar som att man saknar kunskap
              om hur det ser ut och vilka lokala förhållanden som finns på olika
              ställen här i landet. Poliser rör sig till exempel på väldigt
              stora geografiska ytor, som innebär att en förflyttning från plats
              till plats tar väldigt lång tid.
            </seg>
            <seg xml:id="i-512ca0ab0a3e02ca-0">
              Det är jätteviktigt att det händer någonting i de här frågorna
              så att även landsbygdsbefolkningen känner trygghet när det gäller
              tillgången på poliser.
            </seg>
            <seg xml:id="i-df091a25aed9c5ee-0">
              Vi i Vänsterpartiet har i vår motion räknat upp ett antal exempel
              på hur man ska komma till rätta med problemen. Det handlar definitivt
              inte bara, som man gärna vill göra gällande i den här debatten,
              om antalet poliser, utan det krävs också nya arbetssätt, nya idéer
              för att det ska hända någonting.
            </seg>
            <seg xml:id="i-051f1c4647adeca1-0">
              Det kan ju inte vara så som jag fick höra när jag var i Helsingfors
              på ett möte med högsta polisledningen, att har man flyttat ut
              i bushen får man i stort sett skylla sig själv. Det var svaret
              jag fick. Detta tycker jag sänder helt fel signaler till befolkningen.
              Men även poliskåren, som jobbar på landsbygden, tar väldigt illa
              upp.
            </seg>
            <seg xml:id="i-f41dbcf919002386-0">
              Nu står det i betänkandet att polisstyrelsen ska titta på vilken
              särskild metodik och åtgärd som behövs för att säkra att även
              landsbygden har poliser. Det är bra. Alliansens företrädare, ni
              kan vara säkra på att vi kommer att följa den här frågan väldigt
              noga!
            </seg>
            <seg xml:id="i-08fe5f8255c08677-0">
              Fru talman! Jag vill avslutningsvis säga att vi i detta land
              i stort sett har en väldigt bra polisverksamhet och i stort sett
              har väldigt bra poliser. Men man brukar också säga så här: Även
              solen har fläckar. Det finns saker som kan bli bättre, och där
              vill vi i Vänsterpartiet gärna bidra. En del av dessa bidrag får
              vi i dag avslag på av den nya regeringen.
            </seg>
          </u>
          <note type="speaker" xml:id="i-f9dfb446dceeb121-0">
            Anf. 113 HILLEVI ENGSTRÖM (m):
          </note>
          <u who="hillevi_engstrom_c4534d" xml:id="i-0730b7ac627c0fd9-0">
            <seg xml:id="i-67e3a9da81ef368f-0">
              Fru talman! Jag vill börja med att yrka bifall till förslaget
              i betänkandet och avslag på reservationerna.
            </seg>
            <seg xml:id="i-41409ea1414888f5-0">
              Polisen är, har alltid varit och kommer nog alltid att vara en
              verksamhet som engagerar många, och det är väldigt bra. Polisen
              är ju, för att travestera en slogan som Polisförbundet hade för
              ett par år sedan, samhällets skyddsombud.
            </seg>
            <seg xml:id="i-98db31a78f6cf569-0">
              Det är många som har synpunkter på och åsikter om vad polisen
              gör och vad de borde göra, vad som ska prioriteras och på vilket
              sätt polisen ska organiseras, utbildas och styras. Det finns också
              en hel del synpunkter på vilken utrustning polisen ska ha, ja
              till och med vilka hundar man bör välja för att eftersöka till
              exempel barn som har sprungit bort. Det är i grunden väldigt positivt
              att vi, både vi här i kammaren och andra, engagerar oss i polisens
              uppdrag.
            </seg>
            <seg xml:id="i-abc79c641cf83673-0">
              Det är ett väldigt viktigt uppdrag. Det främsta och det allra
              viktigaste är tyvärr det som man oftast talar allra minst om.
              Då menar jag faktiskt polisens uppgift att förebygga och förhindra
              brott. Det är faktiskt polisens primära uppgift. Det är där polisen
              framför allt måste bli bättre för att minska antalet brott i samhället
              och framför allt för att bryta kurvan, som går uppåt, när det
              gäller våldsbrott.
            </seg>
            <seg xml:id="i-04eaf1a4e1db396f-0">
              Men för att förebygga brott krävs det insatser från ganska många
              olika aktörer. Det krävs framför allt att enskilda människor känner
              en stor tilltro till polisen och vill bidra och hjälpa till genom
              att ha en bra dialog med just sin polis. Då måste det finnas en
              polis som det är lätt att få kontakt med, helst en polis som man
              känner redan i förväg. Då kan människor enkelt ge polisen tips,
              uppslag och idéer om vad som händer i närsamhället.
            </seg>
            <seg xml:id="i-0bd42c9c968236d2-0">
              När människor känner förtroende för polisen och vet att polisen
              verkligen kommer och hjälper till när man behöver vågar vanliga
              människor också visa civilkurage och agera när det kan behövas.
              Men då krävs det, fru talman, att det finns poliser i hela landet,
              även i glesbygd, dygnet runt, året runt. Så är det inte i dag.
            </seg>
            <seg xml:id="i-6cdfe68ebaafb331-0">
              Även andra i samhället, som frivilligrörelsen, idrottsklubbar,
              religiösa samfund och företag, har sin roll att fylla. När de
              bjuds in till samarbete med polisen visar det sig att det finns
              ett stort engagemang och mycket kunskap om den lokala problembilden
              och den lokala brottsligheten. Men då krävs det polisiär närvaro
              i lokalsamhället, och det saknas på många ställen i Sverige i
              dag.
            </seg>
            <seg xml:id="i-a2048b0ab0e440f4-0">
              Slutligen vill jag också nämna kommunernas roll i det brottsförebyggande
              arbetet. Många kommuner har nu bildat brottsförebyggande råd.
              Och vi hörde i justitieutskottet för en tid sedan att man i Eskilstuna
              jobbar väldigt aktivt med att förebygga brott, speciellt bland
              unga. Där har man också projekt som går ut på att ungdomar ska
              våga och vilja vittna i rättegångar.
            </seg>
            <seg xml:id="i-d97bed3a6e0f5e42-0">
              Det finns många projekt på lokal nivå som har till syfte att
              minska brottsligheten och öka tryggheten. Men för att det ska
              fungera, fru talman, krävs det poliser i lokalsamhället. Samhället
              kan inte överta polisens roll, även om många olika aktörer gör
              betydande insatser, inte minst de ideella brottsofferjourerna.
            </seg>
            <seg xml:id="i-226ba86dc26e475d-0">
              Utöver uppdraget att förebygga brott ska polisen självklart också
              utreda de brott som ändå begås, och man ska klara upp ännu fler
              brott än som sker i dag. Det krävs att polisen har rätt kompetens
              för att bekämpa så skilda brott som narkotikasmuggling, rattfylleribrott,
              barnpornografi, ekobrott ja, listan kan göras hur lång som helst.
            </seg>
            <seg xml:id="i-e6150bfbcd54f4ed-0">
              Som alla förstår menar vi moderater och alliansen att en viktig
              utmaning för rättsväsendet är att det utbildas fler poliser, så
              att det ska finnas poliser i hela Sverige, året runt, dygnet runt.
              Regeringens mål är klart och tydligt. Det ska finnas 20 000 poliser
              år 2010. Dessutom ska fler poliser än i dag arbeta på kvällar,
              nätter och helger. Och synligheten ska öka för oss vanliga medborgare.
              Det ska finnas poliser som gör oss trygga och som förhindrar att
              brott över huvud taget begås.
            </seg>
            <seg xml:id="i-4c5d57ee1e70dd28-0">
              Något som den här regeringen dock inte har gjort, och det är
              viktigt att poängtera, är att stänga någon polishögskola för att
              avvakta en utredning om en ny polisutbildning. Den här regeringen
              gör precis tvärtom och satsar på att öka antagningen till polishögskolorna.
              I mitten av 90-talet stängde den dåvarande regeringen polishögskolan
              i tre terminer innan den nya utbildningsmodellen togs i bruk.
              Det var inte särskilt bra för polisen av många skäl. Jag ska inte
              förlänga debatten genom att gå in på alla negativa aspekter eller
              älta vad den tidigare regeringen bestämde, men nuvarande regering
              har en annan syn på polisen.
            </seg>
            <seg xml:id="i-5f49db09395fd39a-0">
              Redan i höst, och därefter till vår- och höstterminen 2008, utökas
              platserna på de tre polishögskolorna från 528 till 830 studenter.
              Dessutom har Rikspolisstyrelsen i budgetdirektiven, där både jag
              och Margareta Persson från Socialdemokraterna har varit med och
              fattat beslut, beslutat att man redan nu ska arbeta aktivt med
              att se över den nuvarande polisutbildningen. Man ska se över antagningskrav
              och hela grundutbildningen. Man ska se över kurs- och utbildningsplaner
              och öka styrningen av utbildningens innehåll och struktur. Bland
              annat har rikspolischefen utsett en ny rektor för att förbättra
              polisutbildningen ytterligare. Den är i många stycken bra redan
              i dag, det håller jag med Lena Olsson om, men mycket kan göras
              ännu bättre.
            </seg>
            <seg xml:id="i-077b1305c0994eed-0">
              Det som är väsentligt att nämna är att man inom polishögskolorna
              ska säkerställa att utbildningen utvecklas i takt med verksamhetens
              behov och att samstämmigheten mellan de tre skolorna blir bättre.
            </seg>
            <seg xml:id="i-f544c72bd95980b5-0">
              Nu har som vi alla känner till regeringen startat en ny polisutbildningsutredning
              som på kort tid det här är viktigt ska utvärdera den nuvarande
              polisutbildningen som har funnits i snart tio år för att inte,
              som man säger, slänga ut barnet med badvattnet. Vad är bra i den
              nuvarande utbildningen? Vad är bra här i Solna? Vad är bra i Växjö
              och i Umeå? Vad kan utvecklas och förbättras? Behöver allting
              ändras från grunden eller kan några bitar finnas kvar och i så
              fall vilka? Vad behöver polisen för kunskaper i framtiden? Vilka
              krav kommer att ställas? Det är viktiga frågor som den nuvarande
              utredaren länspolismästaren Anders Danielsson ska se över. Med
              sig i den utredningen har han det material som Agneta Stark redan
              har levererat. Det är en 60-sidig promemoria där det finns väldigt
              mycket matnyttigt.
            </seg>
            <seg xml:id="i-a1b16f01ddfd19eb-0">
              Vi i alliansen menar att det behövs ett utvidgat utredningsuppdrag
              och välkomnar därför att det nu sker en utredning som inte bara
              fokuserar på formen utan framför allt på innehållet och försöker
              se vad polisen behöver för kompetens i framtiden. Syftet är inte,
              fru talman, att polisen ska få en försämrad utbildning tvärtom!
              Polisen ska få en förbättrad utbildning i det nya systemet. De
              ska få rätt utbildning för de behov som finns.
            </seg>
            <seg xml:id="i-ef848fc8a47c9ae1-0">
              Jag vill också helt kort säga något om övriga angelägna frågor
              och förslag i oppositionens motioner och reservationer.
            </seg>
            <seg xml:id="i-eac3cc107ee1b288-0">
              Vi delar definitivt uppfattningen om att utredningar om brott
              mot unga människor och barn ska bedrivas särskilt skyndsamt. Det
              ställs särskilt stora krav på förundersökningsledare att göra
              det, och JO:s tillsyn är god. Det gällande regelverket stipulerar
              att förundersökning ska vara klar och åtal väckt inom tre månader
              så snart det finns någon skäligen misstänkt för brottet. Det är
              alltså i tillämpningen av regelverket som det har funnits brister,
              och det löser vi inte genom att ändra regelverket.
            </seg>
            <seg xml:id="i-3b3505aac64784f5-0">
              Beträffande brott med unga lagöverträdare ska polisutredningen
              också ske med särskild skyndsamhet och ska som huvudregel vara
              avslutad inom sex veckor om det är ett brott med fängelse i straffskalan.
            </seg>
            <seg xml:id="i-d8dee3b5c6af5f3d-0">
              Det finns alltså tydliga och klara regler redan i dag. När de
              inte har följts beror det på att man har prioriterat fel inom
              polisen. Skälet till att man prioriterat annorlunda är framför
              allt att polisbrist.
            </seg>
            <seg xml:id="i-8327b11f042bb3ed-0">
              En motion som våren 2006 bifölls av riksdagen kom från Vänstern
              och handlade om obligatorisk handledning av poliser. Jag vill
              nämna den, för jag tycker att det är en viktig fråga av flera
              skäl. Dels har de flesta yrkesgrupper i samhället som jobbar med
              människor, till exempel socialsekreterare, obligatorisk handledning
              i sin tjänst. Det är viktigt för att förbättra den psykosociala
              arbetsmiljön, men det är också viktigt att poliser som ingriper
              mot människor med stora problem inte ska bli cyniska och börja
              generalisera om människor. Det är otroligt viktigt för yrkesrollen
              att man får avlastning med professionell hjälp! Därför är handledning
              viktigt. Orsaken till att vi inte bifaller den här motionen är
              att det skedde ett tillkännagivande i våras. Regeringen har lovat
              att återkomma redan under våren till riksdagen när det gäller
              detta.
            </seg>
            <seg xml:id="i-2898d2171403da16-0">
              Avslutningsvis vill jag säga att det finns väldigt många goda
              intentioner i oppositionens förslag och reservationer men att
              mycket redan sker på Rikspolisstyrelsen, inom de andra myndigheterna
              och inom Regeringskansliet. Man får tyvärr konstatera att det
              tar lite tid att ändra. Men det är bättre att det får ta tid och
              bli rätt än att vi hastar fram.
            </seg>
          </u>
          <note xml:id="i-044504d1fc63b27e-0">
            I detta anförande instämde Inge Garstedt, Krister Hammarbergh
            och Anders Hansson (alla m).
          </note>
          <note type="speaker" xml:id="i-24b746041e04384c-0">
            Anf. 114 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-0a171e5c48434c7d-1">
            <seg xml:id="i-11ac6244b7b91048-0">
              Fru talman! Jag fick möjligen delvis svar på någon av frågorna
              till Hillevi Engström. Men jag vill först säga något om stängningen
              av Polishögskolan och påminna om vad som hade hänt åren innan
              regeringen tog beslut om att avveckla en utbildning där. Det handlade
              om den ekonomi som kanske inte precis Hillevi Engström men den
              borgerliga regeringen hade bestått Sverige. Det var fråga om att
              spara pengar, och jag kan hålla med om att det var ett misstag
              att göra så. Vi fick ett glapp som vi har haft svårt att fylla.
            </seg>
            <seg xml:id="i-f15324393c7f865e-0">
              Annars kunde jag nästan ha hållit samma anförande som Hillevi
              Engström, med undantag av kritiken mot vissa reservationer. Det
              framgår ju också av betänkandet att vi är överens om väldigt mycket.
              Men jag skulle återigen vilja spetsa till frågan om akademiseringen
              av polisutbildningen. Måste ändå inte Hillevi Engström godta att
              syftet med att skriva om detta är ett försök att på ett fint sätt
              förhindra ett förslag om att polisutbildningen skulle inlemmas
              i högskoleregelverket?
            </seg>
            <seg xml:id="i-b696ab4703208970-0">
              Jag tror säkert att vi behöver 20 000 poliser. Jag skulle kunna
              tänka mig att vi till och med behöver fler. Men frågan är hur
              poliser ska arbeta. Polishus och polisstationer i all ära, men
              vad folk vill se är poliser av kött och blod när man ska ha service,
              och det ställer vi faktiskt upp på.
            </seg>
          </u>
          <note type="speaker" xml:id="i-3e79d3483de42371-0">
            Anf. 115 HILLEVI ENGSTRÖM (m) replik:
          </note>
          <u who="hillevi_engstrom_c4534d" xml:id="i-0730b7ac627c0fd9-1">
            <seg xml:id="i-bc1ea39ab6212af2-0">
              Fru talman! Som jag sade är syftet att skapa en bättre utbildning.
              Vi är överens om att det ska vara en bättre och mer anpassad utbildning.
            </seg>
            <seg xml:id="i-22b045831ff03a1f-0">
              Min uppfattning är inte alls att den ska förkortas. Jag delar
              inte heller analysen att detta skulle vara emot en akademisering.
              Det som är helt klart och tydligt redan nu är att de moment som
              redan i dag är högskolemässiga ska kunna ge högskolepoäng. Det
              ska det inte vara någon diskussion om. Detta är viktigt att poängtera.
            </seg>
            <seg xml:id="i-30c337931b9c97f8-0">
              Vi behöver också göra en jämförelse med andra länder som har
              liknande problem. I Norge har man akademiserat polishögskolan.
              Där har man dock bara en högskola, och den är skild från den övriga
              högskolan. Jag tycker därför inte riktigt att man kan jämföra
              med Norge.
            </seg>
            <seg xml:id="i-db57246e13ce6fac-0">
              Jag tycker trots allt att det finns ett värde i att man här i
              Sörentorp har en gemensam utbildning för både grundutbildning
              och vidareutbildning. Det är inte helt fel. Jag vill alltså inte
              binda mig för vilket förslag som är det bästa när det gäller högskolan.
            </seg>
            <seg xml:id="i-6fe5af8697d52458-0">
              Om man för att polisen ska få rätt kompetens och hög kompetens
              anställer personer som redan har en akademisk utbildning, till
              exempel jurister som har pluggat på högskolan ett antal år, skulle
              dessa kanske inte behöva gå igenom ytterligare tre års högskoleutbildning
              för att få den kompetens som behövs. Jag skulle alltså vilja säga
              att utbildningen ska vara smartare.
            </seg>
            <seg xml:id="i-9a066a48d8b9e639-0">
              Det finns saker som talar i båda riktningarna, och jag vill varken
              binda mig till att utbildningen ska vara helt kopplad till högskolan
              eller till något annat sätt. Jag tycker att frågan är för komplicerad
              för det.
            </seg>
            <seg xml:id="i-dec4d497acfcad73-0">
              Jag har läst det Agneta Stark har kommit fram till. Det är 60
              sidor. Hon är väldigt tydlig. Men hon har också haft uppdraget
              att enbart inrikta sig mot en högskola. Jag tycker att frågan
              är ganska öppen fortfarande, men att det behövs en bättre utbildning
              håller jag med om.
            </seg>
          </u>
          <note type="speaker" xml:id="i-d8c81ec9c8940f81-0">
            Anf. 116 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-0a171e5c48434c7d-2">
            <seg xml:id="i-9abd001e3e2c0cae-0">
              Fru talman! Jag hör ju att Hillevi Engström lutar sig väldigt
              mycket mot att Anders Danielsson ändå skulle ta för gott det som
              Agneta Stark har kommit fram till, att kunna inlemma polisutbildningen
              i högskolevärlden. Det går ju att lösa. Hillevi Engström har ju
              läst Agneta Starks rapport. Hon säger att det går relativt enkelt
              att göra detta.
            </seg>
            <seg xml:id="i-0e8c55a1b48a846d-0">
              Om man varvar högskoleutbildningen med verksamhetsförlagd, ska
              vi säga praktik, skulle man kunna nå alla de fördelar som man
              har i dag genom att ha en grundutbildning och sedan aspiranttjänstgöring.
              Det kanske är lite fel att lägga aspiranttjänstgöringen, när man
              ska få ta del av verkligheten, i slutet av utbildningen. Det skulle
              vara växelvis. Jag tror att man skulle komma längre så.
            </seg>
            <seg xml:id="i-eb1a5bdcbeea1e11-0">
              Frågan är om Hillevi Engström anser att den skrivning som finns
              i de nya kommittédirektiven verkligen ger ett utrymme för Anders
              Danielsson att lägga fram ett förslag som innebär att man skulle
              kunna göra den här operationen och inlemma polisutbildningen i
              högskolevärlden.
            </seg>
            <seg xml:id="i-be37af826a6f1eea-0">
              Jag skulle kunna ställa en följdfråga. Hillevi Engström kan polisiär
              verksamhet och har säkert väldigt goda kontakter med sina tidigare
              kolleger. Skulle inte Hillevi Engström kunna tala enskilt med
              justitieministern om att verkligen ta det här till sig, skicka
              de signaler som behövs och skapa det utrymme som är nödvändigt
              för att den nye utredaren ska känna att det finns en frihet att
              komma med ett förslag om att polisutbildningen skulle bli högskolemässig?
            </seg>
          </u>
          <note type="speaker" xml:id="i-6ced1c0ed35fc284-0">
            Anf. 117 HILLEVI ENGSTRÖM (m) replik:
          </note>
          <u who="hillevi_engstrom_c4534d" xml:id="i-0730b7ac627c0fd9-2">
            <seg xml:id="i-518a529e6b7b215a-0">
              Herr talman! När jag tittar på direktiven jag satt och läste
              dem här och jag läste också de gamla direktiven ser jag inget
              i dem som gör att jag kan utläsa att Anders Danielsson är förhindrad
              att föreslå en sådan inriktning om han finner det lämpligast.
              Jag tycker att det öppnar för väldigt många möjligheter. Men jag
              tycker också att utredningsdirektiven är tydliga på den punkten
              att man ska utvärdera den nuvarande utbildningen noga.
            </seg>
            <seg xml:id="i-5b15d0a7adc0efdb-0">
              En sak som har framkommit bland studenter, bland polischefer
              och andra är att studenterna nu har för lite färdighetsträning.
              Det behövs mycket mer praktik. Då menar inte jag bara verksamhetsförlagd
              praktik utan jag menar praktik under skyddade omständigheter,
              på ett skyddat område, till exempel hur man ingriper mot en narkotikapåverkad
              person. Man får liksom öva på sådana situationer innan man möter
              dem i verkligheten. Fördelen med den nuvarande utbildningen tycker
              jag är att det är mycket av den sorten.
            </seg>
            <seg xml:id="i-2907ebfd25597654-0">
              Jag tycker att man ska ta med sig det bästa från det som fungerar
              bra och sedan diskutera högskolemässigheten. Jag har själv ingen
              annan mening än att låta utredaren jobba fram ett bra förslag
              så att vi får den bästa utbildningen. Där tror jag att vi är helt
              överens.
            </seg>
            <seg xml:id="i-e859008cd8e0a576-0">
              Det kan också vara så att man förlägger viss del av utbildningen
              inom högskolan och att andra delar blir mer verksamhetsförlagd,
              i nuvarande form. Man kan tänka sig en sådan uppdelning också,
              att inte hela utbildningen är förlagd till ett universitet. Det
              finns olika varianter. Jag tycker att vi ska låta honom jobba.
              Visserligen tar det lite längre tid nu, men utifrån vad Agneta
              Stark har kommit fram till kan man notera att den utredningen
              inte alls var färdig utan det fanns delar kvar i den också. Jag
              tvivlar på att hon hade kunnat lägga fram ett fullödigt förslag
              till januari 2007. Men jag tar med mig det du har sagt, och jag
              pratar med statsrådet.
            </seg>
          </u>
          <note type="speaker" xml:id="i-5a70a52e054cd1d7-0">
            Anf. 118 LENA OLSSON (v) replik:
          </note>
          <u who="lena_olsson_bb92b4" xml:id="i-093daa7fface9d83-1">
            <seg xml:id="i-a92c931faa6fdaa1-0">
              Herr talman! Jag kan fortsätta på det spår som Abramsson var
              inne på. Det är inte så dumt med enskilda samtal med ministrarna
              för att få en del uträttat.
            </seg>
            <seg xml:id="i-6ef937bf0134fc59-0">
              Det jag skulle vilja fråga om gäller distansutbildningen som
              s, v och mp fick genomförd. Den har visat ett väldigt bra resultat.
              Det har också justitieminister Beatrice Ask sagt. Jag skulle vilja
              fråga dig, Hillevi, kan man försäkra att den utbildningen blir
              kvar? Du vet ju också, precis som jag, att det av många orsaker
              är ett stort problem att tillförskaffa poliser på landsbygden.
              Men det är väldigt viktigt att just distansutbildningen blir kvar.
              Det är lättare att rekrytera till oss då.
            </seg>
            <seg xml:id="i-78b6fb5c3885f263-0">
              När det gäller att målet är 20 000 poliser vill jag också fråga:
              Kan man verkligen garantera att om man har 20 000 poliser kommer
              det att finnas poliser över hela landet dygnet runt?
            </seg>
          </u>
          <note type="speaker" xml:id="i-4943b7c0bc95391e-0">
            Anf. 119 HILLEVI ENGSTRÖM (m) replik:
          </note>
          <u who="hillevi_engstrom_c4534d" xml:id="i-0730b7ac627c0fd9-3">
            <seg xml:id="i-18c88c5d27c83d86-0">
              Herr talman! Jag delar Lena Olssons uppfattning att distansutbildningen
              har varit väldigt positiv. Det finns en del som säger att den
              till och med har varit bättre i vissa avseenden än den normala
              polisutbildningen. Det finns någon skrivning nu hittar jag inte
              den i direktiven som också handlar om distansutbildningen och
              att Anders Danielsson ska se över den. Men det är ett bra sätt
              att få unga människor och andra också att söka och att vara kvar
              på hemorten. Där delar jag uppfattningen. Jag kan inte se att
              det skulle vara något problem att behålla distansutbildningen.
            </seg>
            <seg xml:id="i-35cc70e8e75dbb4b-0">
              Sedan tycker jag också att man inom polisen får titta på vad
              som gör att människor söker sig ut till landsbygden och glesbygden.
              Det måste finnas incitament som gör att man har en utveckling
              där också när det gäller kompetensutveckling och på andra sätt.
              Jag tror inte att det kanske är det främsta som unga människor
              vill arbeta med utan man kan också försöka rekrytera mer erfarna
              poliser från storstaden, när de bildar familj eller av andra skäl
              vill flytta ut och få andra möjligheter till fritid med mera.
              Distansutbildning tycker jag är positivt. Jag ser gärna att den
              utvecklas.
            </seg>
            <seg xml:id="i-09c0046da3790ec7-0">
              Jag tror också att det är viktigt att peka på att det inte kan
              finnas poliser överallt. Men i de större kommunerna ska det finnas
              poliser. Det ska finnas poliskontor eller polisstationer som är
              öppna, som har större tillgänglighet. Rikspolisstyrelsen jobbar
              redan nu med att det ska vara fler som jobbar kvällar, nätter
              och helger och ute i lokalsamhället. Jag är ganska positiv till
              att det kommer att bli betydligt bättre. Det är inte bra att mötas
              av en skylt där det står att det är stängt och att man har expeditionstid
              på torsdagar kl. 1314. Vi är alla överens om att det inte är någon
              bra ordning.
            </seg>
            <seg xml:id="i-3276335074a45d75-0">
              Sedan är frågan om 20 000 räcker. Det vet jag inte heller. Men
              det är i alla fall en början. I dag finns det 17 000 poliser.
              7 000 jobbar i yttre tjänst och 10 000 i inre tjänst. Jag skulle
              vilja se att det var tvärtom, att det var 10 000 som var ute bland
              oss medborgare och 7 000 inne på kontoret. Det kan också vara
              ett sätt.
            </seg>
          </u>
          <note type="speaker" xml:id="i-3a93ba1c3581f28a-0">
            Anf. 120 LENA OLSSON (v) replik:
          </note>
          <u who="lena_olsson_bb92b4" xml:id="i-093daa7fface9d83-2">
            <seg xml:id="i-4ac1a36d5601ff7c-0">
              Herr talman! När det gäller att få ut poliser i yttre tjänst
              kan jag ju passa på att påpeka, eftersom polisen har fått så pass
              stora resurstillskott, att vi hör att man i andra samhällskategorier
              hela tiden pratar om effektivt resursanvändande och att det ska
              följas upp ekonomiskt och så vidare så att man ser att man verkligen
              har resurserna där de bäst behövs. Det skulle i sin tur kunna
              frigöra fler så att de syns ute i samhället.
            </seg>
            <seg xml:id="i-098dd33ee1e771f2-0">
              Om det är totalt fel kan du ju säga mig det, men vi från Vänsterpartiet
              anser att man måste kunna begära en sådan översyn av polisen.
              Det är inte helt fel. Vi har ju ansvar allihop för dessa pengar.
            </seg>
            <seg xml:id="i-1223459c79d729d6-0">
              När det gäller polisutbildningen vill jag fortsätta med det som
              Socialdemokraterna tog upp, att utbildningen blir högskolebaserad
              och att man har möjlighet till akademiska poäng. Men det gäller
              också forskning inom detta område, som vi tycker är väldigt viktigt.
              Den behövs i den här yrkeskategorin precis som den behövs i andra,
              och jag tror att man kan gå tillbaka till den och att man har
              nytta av den.
            </seg>
            <seg xml:id="i-8794ab7f2ca36c67-0">
              Du kan väl i alla fall resonera lite om just effektivt resursanvändande
              och om forskningen när det gäller den högskolebaserade utbildningen.
              En längre utbildning ger ju mycket större möjligheter till de
              här mjuka delarna som vi åberopar i vår motion, och det är också
              väldigt viktigt, Hillevi. Det kan handla om bemötande, eftersom
              polisen ofta träffar människor i olika slags krissituationer.
            </seg>
          </u>
          <note type="speaker" xml:id="i-9321cf6fc3cae090-0">
            Anf. 121 HILLEVI ENGSTRÖM (m) replik:
          </note>
          <u who="hillevi_engstrom_c4534d" xml:id="i-0730b7ac627c0fd9-4">
            <seg xml:id="i-770a45d44b4882f8-0">
              Herr talman! Polisforskningen är eftersatt på grund av att poliskunskap
              inte är ett enskilt ämne. Det behövs mer kunskap. Vi menar, speciellt
              från Moderaternas sida, att vi ska bygga vår verksamhet på beprövad
              erfarenhet och forskning, på det man har kommit fram till fungerar
              bäst.
            </seg>
            <seg xml:id="i-7c0b9c2a27fe13f6-0">
              Det är någonting som skulle tala för en högskoleutbildning. Det
              är argumentet för. Helt klart är det så. Men sedan får vi se var
              detta kommer att landa.
            </seg>
            <seg xml:id="i-1041990ed518ce54-0">
              Jag tror också att det är viktigt att tänka på att det för vanliga
              människor ute i samhället är viktigt att bemötas på ett professionellt
              och empatiskt sätt av en polis som de träffar.
            </seg>
            <seg xml:id="i-3f742c14d076aede-0">
              Jag tror att de flesta vanliga människor är ganska nöjda när
              de väl får tag på polisen. Det borgar också för att den nuvarande
              utbildningen i många stycken är väldigt bra och har en hög kvalitet.
              Problemet är att människor får för lite av polisnärvaro och att
              det sker för många brott. Men jag tror att människor i gemen inte
              har så mycket synpunkter på huruvida polisens utbildning bedrivs
              inom högskolan eller inom Polishögskolan som i dag.
            </seg>
            <seg xml:id="i-428ea309b636f824-0">
              När det gäller längre utbildning beträffande mjuka delar så tror
              jag att det mycket handlar om ett förhållningssätt, om man prioriterar
              till exempel ämnen som bemötande, etik och så vidare. Det har
              man kunnat göra, och det gör man understundom när det finns eldsjälar
              som tar tag i detta. Där tycker jag att man måste se över kursplanerna
              så att man tar med mer av den varan. Det är helt klart. Det är
              viktigt vilket bemötande som brottsoffer får. Den första kontakten
              är alltid den som man bär med sig.
            </seg>
            <seg xml:id="i-4721b95185443253-0">
              När det gäller yttre tjänst och att kunna använda resurser bättre
              kommer polisen att anställa 300 civila experter. Man kommer också
              att vidareutbilda civilanställd personal som kan stödja polisarbetet.
            </seg>
            <seg xml:id="i-9310c68d02eb3e7a-0">
              Någon sade till mig att det bästa med ett bra polisarbete är
              om polisen angör polisstationen så sällan som möjligt. Och när
              man väl angör polisstationen ska man vara där så kort tid som
              möjligt.
            </seg>
            <seg xml:id="i-6ac0d7db76a5da93-0">
              Genom att se över rutiner i fråga om avrapportering och så vidare
              kan poliserna ägna mindre tid inne på polisstationen och mer tid
              ute i samhället. Det tror jag verkligen skulle gynna polisen i
              stort.
            </seg>
          </u>
          <note type="speaker" xml:id="i-516f59b45035811f-0">
            Anf. 122 KARIN NILSSON (c):
          </note>
          <u who="ulf_nilsson_15fa88" xml:id="i-4d099d8e9d339031-5">
            <seg xml:id="i-d520752a7323ef65-0">
              Herr talman! Vi märker att polisfrågorna har stor betydelse.
              Det märkte vi också när vi tog budgetbeslut om pengar till polisverksamheten.
              Det är det mest prioriterade verksamhetsområdet inom rättsväsendets
              budgetområde. Vi hör det också här i dag. Hillevi Engströms anförande
              visade tydligt att vi behöver fler poliser, och det har också
              oppositionen uttryckt. Och det känns bra att vi är eniga om detta
              och att vi nu är eniga om att det var rätt att vi tillförde dessa
              pengar i budgeten för polisens verksamhet. Vi utökade anslaget
              till polisorganisationen med 875 miljoner i budgeten för 2007.
              Och vi plussar på ytterligare 1,4 miljarder 2008 och 2009. Det
              innebär att poliserna kommer att bli fler till antalet och att
              de blir synliga i hela landet. Och det är ett måste att de blir
              synliga i hela landet. Målet om 20 000 poliser till 2010 är inget
              litet mål, men vi får se om det räcker. Men det är i alla fall
              en intention som visar att vi är på rätt väg.
            </seg>
            <seg xml:id="i-c890ea63a8f6d5e7-0">
              Tre av de inledande motionerna som behandlas i betänkandet kommer
              från centervänner i riksdagen. Enligt dessa motioner vill man
              bland annat se en decentraliserad polisorganisation och större
              lokalt inflytande. Man påtalar också behovet av närpoliser. I
              en av centermotionerna anförs att närpolisens verksamhet bör kommunaliseras.
            </seg>
            <seg xml:id="i-3c06c0d0b38df2b0-0">
              Justitieutskottet konstaterar i detta betänkande att polisens
              verksamhet även i fortsättningen bör vara statlig. Jag delar utskottets
              uppfattning, men jag har också mycket stor förståelse för den
              oro som finns på det lokala planet. Alla dessa centermotioner
              har tillkommit på grund av den otrygghet som många av landets
              invånare har känt då de blivit varse att det är svårt att få tag
              på polisen i en akutsituation eller när de har anmält ett inbrott
              eller en pågående stöld och det har tagit lång tid innan polisen
              har kommit, om den ens haft möjlighet att bry sig.
            </seg>
            <seg xml:id="i-1217aedf6125d8b8-0">
              Kanske befinner sig polispatrullen fem sex mil bort, och man
              vet att det tar tid för den att förflytta sig. Förmodligen är
              polispatrullen då upptagen med andra angelägna brott. Styrkorna
              räcker alltså inte till i dag. Möjligheten att få ett brott uppklarat
              avtar i takt med tiden.
            </seg>
            <seg xml:id="i-1b8ec19528f62826-0">
              Många kommuner och företag har tecknat egna avtal med privata
              vaktbolag för att på något sätt stävja inbrotten och stölderna.
              Det visar att de mål som vi har ställt upp här i kammaren inte
              har uppnåtts. Och förutsättningarna måste därför ändras.
            </seg>
            <seg xml:id="i-ed18ec8696ac6365-0">
              I mina hemtrakter i södra Småland har nästan varje liten ort
              en egen grupp invånare som har bildat nattpatruller eller grannsamverkan.
              De är ute och kör många mil varje natt och kväll på sin fritid
              och bekostar själva bensinen. I något fall har det varit på gränsen
              för att man skulle kunna betrakta någon av dessa grupper som medborgargarde.
              Och utvecklingen mot medborgargarden visar också att samhället
              har misslyckats. Här måste vi vara mycket observanta så att mörka
              krafter inte får ta över.
            </seg>
            <seg xml:id="i-79032983eb42e066-0">
              Karl Gustav Abramsson berörde allmänhetens tillgång till poliser
              och sade att IT-utveckling och den moderna tekniken skulle vara
              en lösning. Men antalet poliser är definitivt en av de mest påtagliga
              lösningarna. Och det får vi till stor del tillgodosett i den framlagda
              budgeten.
            </seg>
            <seg xml:id="i-7c003c346d83b84e-0">
              Jag har uppfattat att den nya regeringens förslag i denna fråga
              är ett första steg i rätt riktning för att rätta till de missförhållanden
              som jag anser finns i dag.
            </seg>
            <seg xml:id="i-0ea4dff0a2589ca4-0">
              En helt annan fråga som jag själv har tagit upp i en motion som
              behandlas i betänkandet är att man ska utöka de polisiära befogenheterna
              för Tullverkets personal. Bakgrunden till min motion är att antalet
              anställda inom Tullverket kraftigt har minskat sedan EU-utvidgningen
              mot öst. Samtidigt har trafiken in över gränserna med sprit, dopningspreparat
              och andra droger som ingår i Tullverkets ordinarie ansvarsområde
              inte minskat i motsvarande omfattning. Till detta tillkommer misstanken
              om människohandel och trafficking där Tullverket inte har befogenhet
              att ingripa på egen hand.
            </seg>
            <seg xml:id="i-4aa03abe1aaf7544-0">
              Dessutom har vi varor av olika slag som transporteras inte bara
              in i landet utan också ut ur landet. Och många gånger kan man
              misstänka att det är stöldgods. Men där har inte heller tullens
              personal möjligheter och befogenheter att ensam stoppa transporter,
              då misstanken inte är tillräcklig grund för att vidta åtgärder
              eller ens hålla någon kvar den tid som krävs för att få dit en
              polispatrull.
            </seg>
            <seg xml:id="i-97db14a379fc1877-0">
              När jag läste betänkandet såg jag att det fanns en gränskontrollutredning
              som avlämnade ett betänkande i november 2004 och som föreslog
              en ny och samlad organisatorisk beteckning för när polisen, Tullverket
              och Kustbevakningen samverkar i arbetet vid inre och yttre gräns.
              Utredningen ville kalla denna grupp tjänster för gränskontrollmyndighet
              och föreslog att Tullverket och Kustbevakningen borde ha samma
              befogenhet som polisen när de utgör gränskontrollmyndighet. Om
              detta förslag från 2004 hade gått vidare till ett beslut så skulle
              jag inte ha behövt skriva om detta i motionen.
            </seg>
            <seg xml:id="i-d0e02df220c61af1-0">
              Utredningen kom också fram till att Kustbevakningen, Tullverket
              och Migrationsverket på ett mer tydligt sätt skulle kunna medverka
              i personkontrollen. I dag saknar Tullverket dessa befogenheter,
              vilket gör att man inte har rätt att på egen hand agera när man
              misstänker människosmuggling eller trafficking.
            </seg>
            <seg xml:id="i-5f225f13143f6f01-0">
              Utskottet konstaterar att regeringen har aviserat en proposition
              som behandlar motionärernas frågeställningar och vill därför inte
              föregripa den kommande propositionen. Det innebär att den motion
              som jag själv har skrivit också kommer att behandlas. Jag ser
              med stor tillförsikt fram mot att få se en sådan proposition.
            </seg>
          </u>
          <note xml:id="i-5a6bcf76a54f1000-0">
            Herr talman! Jag yrkar bifall till utskottets förslag och avslag
            på samtliga reservationer och motioner.
          </note>
          <note type="speaker" xml:id="i-374b721e4e7e2283-0">
            Anf. 123 LENA OLSSON (v) replik:
          </note>
          <u who="lena_olsson_bb92b4" xml:id="i-093daa7fface9d83-3">
            <seg xml:id="i-d11ed13b2db8550f-0">
              Herr talman! Karin Nilsson från Centerpartiet tycker att man
              nu börjar ta steg i rätt riktning. Innebär det att den förra majoriteten
              inte gjorde någonting över huvud taget? Menar du att de stora
              resurssatsningar som gjordes av den förra majoriteten, av socialdemokrater,
              vänsterpartister och miljöpartister, inte har resulterat i någonting
              alls?
            </seg>
            <seg xml:id="i-abfd8c42eb253cb4-0">
              Vi har tvistat om dessa pengar förut. Den borgerliga alliansen
              har använt sig av de pengar som redan har funnits.
            </seg>
            <seg xml:id="i-8dc85413d18d5cfd-0">
              Centerpartiet brukar alltid hylla landsbygden. Nu är det tydligen
              Vänsterpartiet som har tagit över den stafettpinnen. Hur mycket
              kommer ni att lägga ned på att distansutbildningen ska bibehållas?
              Nu finns det inte några jättestora tecken på att den är i fara.
              Men jag vill i alla fall trycka på detta för att försäkra mig
              om att även landsbygden ska ha en medborgerlig trygghet i att
              det finns poliser. Det här har varit en väldigt viktig fråga för
              Centerpartiet förut, och jag vet inte om den nu har blivit mindre
              viktig.
            </seg>
            <seg xml:id="i-6f74d22a59c7f0c3-0">
              Den nya, högskolebaserade polisutbildningen, som vi har förordat,
              skulle kunna hjälpa oss att få den geografiska spridningen, om
              det går att rekrytera på olika håll i landet. Det skulle i så
              fall innebära att de praktiska saker som man gör inom utbildningen
              naturligtvis också ska förläggas på andra områden, något som redan
              finns i dag. Du får svara, Karin.
            </seg>
          </u>
          <note type="speaker" xml:id="i-fecd59453d75445e-0">
            Anf. 124 KARIN NILSSON (c) replik:
          </note>
          <u who="ulf_nilsson_15fa88" xml:id="i-4d099d8e9d339031-6">
            <seg xml:id="i-a0e91facfd0d7fcb-0">
              Herr talman! Det har säkert tagits steg i rätt riktning tidigare,
              men jag ser de brister som du pekade på. Det har saknats poliser
              på landsbygden. Det finns en oro på landsbygden, som har drabbats
              hårt på grund av att det är svårt att rekrytera till landsbygden.
              Om det blir fler poliser är det också större förutsättningar att
              det inte blir ett ensamjobb, att det går att bilda patruller som
              kan jobba kvällar och nätter och vara synliga i verksamheten,
              vara synliga ute bland folk. Det är precis det som jag har saknat.
            </seg>
            <seg xml:id="i-07edd92aac2834e9-0">
              De nya pengarna till nya poliser är välkomna i verksamheten.
              Jag är glad att Karl Gustav nämnde dem. Det innebär att vi är
              överens om att det var rätt satsning i budgeten på rättsväsendets
              område.
            </seg>
            <seg xml:id="i-9c1ad930398a303e-0">
              Du tog upp distansutbildningen. Jag är själv skolpolitiker i
              grunden, och mitt hjärta klappar för distansutbildningen, för
              att sprida kunskaper och få folk attraherade av utbildning. Jag
              vill ändå inte föregripa den utredning som pågår Hillevi beskrev
              mycket tydligt att den pågår och vad den kan komma fram till när
              det gäller högskoleutbildning, poäng hit och dit, om det är en
              distansutbildning eller en mer spridd högskoleutbildning som gäller
              framöver. Jag har inte låst mig i någon position. Jag vill inte
              göra det förrän jag ser svaret.
            </seg>
          </u>
          <note type="speaker" xml:id="i-af87476c89631df6-0">
            Anf. 125 LENA OLSSON (v) replik:
          </note>
          <u who="lena_olsson_bb92b4" xml:id="i-093daa7fface9d83-4">
            <seg xml:id="i-44c0416ebe2a22be-0">
              Herr talman! Om det blir 20 000 poliser, som man har som mål,
              har vi ingenting emot det, Karin snarare tvärtom. Vi vet att det
              behövs fler poliser. Men det innebär inte per automatik att de
              hamnar på landsbygden. Så är det inte. Så ser det inte ut i dag.
            </seg>
            <seg xml:id="i-1f0190425b2a1832-0">
              Det problem som vi ser på landsbygden är att man utlyser tjänster
              och ingen söker dem. Då måste man titta på orsakerna till att
              ingen söker. Därför har distansutbildningen varit bra. Man har
              kunnat rekrytera poliser från närliggande områden och tillförsäkrat
              sig att de även kan komma tillbaka till sin födelseort eller vad
              det nu är.
            </seg>
            <seg xml:id="i-a03b1a7ddad65e9f-0">
              När det gäller den högskolebaserade polisutbildningen var en
              idé med den att man såg en fördel i att flera högskolor skulle
              kunna ha den och därmed tillförsäkra lands- och glesbygd de poliser
              som behövs. Jag menar inte, som Hillevi och jag debatterade, att
              det ska finnas poliser i varenda buske, men nog vore det bra om
              det fanns i någon.
            </seg>
          </u>
          <note type="speaker" xml:id="i-a69464c4aec186c9-0">
            Anf. 126 KARIN NILSSON (c) replik:
          </note>
          <u who="ulf_nilsson_15fa88" xml:id="i-4d099d8e9d339031-7">
            <seg xml:id="i-9587d4dbefbddce3-0">
              Herr talman! För många närpoliser ute på landsbygden eller i
              landsortskommuner har situationen varit näst intill omöjlig och
              ohållbar, med en väldigt spretig verksamhet, många saker att ha
              koll på och hantera. Det har gjort att många har sökt sig ifrån
              den typen av jobb. De vill ha kolleger och mer begränsade arbetsuppgifter
              att specialisera sig på.
            </seg>
            <seg xml:id="i-49ff5aab5581da41-0">
              Om vi då har möjlighet, vilket jag tycker att vi har med ett
              ökat antal poliser, att ge dem kolleger, att ge dem ytterligare
              en och annan tjänst ute i deras verksamheter så att det finns
              möjlighet att fullgöra den uppgift de är anställda för, tror inte
              jag att det ska vara alldeles omöjligt att få poliser att vilja
              bli anställda på mindre orter.
            </seg>
            <seg xml:id="i-dbb74d73362edcf5-0">
              Vi har också en politisk styrning som vi måste försöka använda
              i sammanhanget. Vi måste ta reda på varför man inte söker och
              försöka möta detta med åtgärder.
            </seg>
          </u>
          <note type="speaker" xml:id="i-3ccfffebaaea415a-0">
            Anf. 127 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-0a171e5c48434c7d-3">
            <seg xml:id="i-30bcc31f4ff541db-0">
              Herr talman! Jag vill lite grann fortsätta där Lena Olsson slutade,
              när hon försökte utmönstra det här med utbildningsfrågorna. Det
              är en viktig fråga. Jag håller helt med Lena Olsson om att det
              förslag som Agneta Stark tänkte sig, att inlemma polisutbildningen
              i högskolevärlden, skulle ha inneburit att man kan utbilda poliser
              på flera olika ställen i Sverige.
            </seg>
            <seg xml:id="i-98b970534093d0e9-0">
              De utbildningar som nu pågår i Växjö och Umeå har visat att det
              är mycket lättare att få poliser till glesbygd. Jag är väl en
              ganska påtaglig representant, för jag är polisstyrelseordförande
              i Västerbotten och har följt den här verksamheten sedan slutet
              på 70-talet. Nu ser vi att man får sökande till orter som över
              huvud taget inte var intressanta tidigare. Det kan bero på att
              rekryteringen är på ett annat sätt, nära hemorten och så.
            </seg>
            <seg xml:id="i-250f859970b30fe6-0">
              Jag skulle vilja att Karin Nilsson mer utvecklade vad hon ser
              i de nya direktiv som Anders Danielsson har fått. Ser Karin Nilsson
              verkligen en möjlighet att han kommer med förslag att inlemma
              polisutbildningen i en högskoleverksamhet, en akademisering av
              polisutbildningen?
            </seg>
          </u>
          <note type="speaker" xml:id="i-02845b22805cde01-0">
            Anf. 128 KARIN NILSSON (c) replik:
          </note>
          <u who="ulf_nilsson_15fa88" xml:id="i-4d099d8e9d339031-8">
            <seg xml:id="i-ce17dd686e5d6465-0">
              Herr talman! Jag vill, som sagt, inte föregripa utredningen.
              Men att vi har få utbildningsplatser i dag vill jag instämma i.
              Den ena ligger i min närhet, i Växjö, och jag ser med tacksamhet
              bilarna ute på vägarna ganska ofta, i stort sett dagligen, när
              jag befinner mig hemmavid. Jag kan visst tänka mig att det är
              en bra förutsättning för att söka uppdrag på mindre orter att
              man har haft sin utbildning nära mindre orter.
            </seg>
            <seg xml:id="i-c7c8507a605562bc-0">
              Var man lägger utbildningarna framöver har betydelse för hur
              man tänker sig en sökbild för de utexaminerade poliserna framöver.
            </seg>
            <seg xml:id="i-13b29ba69ab804fb-0">
              Det finns nya begrepp som jag tycker att det är viktigt att ta
              med, och ett är validering av tidigare kunskaper, som Hillevi
              också nämnde. Om man tar tidigare högskolekompetens i beaktande
              är det klart att det är lättare att sammanföra om hela utbildningen
              är baserad på högskolekompetens.
            </seg>
            <seg xml:id="i-2f6697d8769025a7-0">
              Jag känner ändå att det är för tidigt att svara på frågan för
              min del. Jag tar gärna upp frågan längre fram när jag har fått
              svaren från den utredning som pågår. Jag ser absolut fram emot
              utredningen, för det är spännande. Det finns både för- och nackdelar
              vilken lösning man än har. Det finns framför allt fördelar när
              det gäller forskningen och lokaliseringen.
            </seg>
          </u>
          <note type="speaker" xml:id="i-f15533827f62b45c-0">
            Anf. 129 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-0a171e5c48434c7d-4">
            <seg xml:id="i-b1104e9d5bd56c76-0">
              Herr talman! Jag har inte bett Karin Nilsson föregripa något
              utredningsförslag, bara försöka bedöma de utredningsdirektiv som
              har skrivits av den nya regeringen. Anser Karin Nilsson att det
              finns ett reellt utrymme för att komma med förslag om en akademiserad
              polisutbildning? Jag tycker att det är väldigt viktigt. De signalerna
              måste gå fram till utredaren. Även om det står lite kryptiskt
              att han ska kunna ta del av Agneta Starks rapporter kan man dra
              slutsatsen att det finns en liten käpp som har stuckits in i hjulet
              för att komma med ett sådant förslag.
            </seg>
            <seg xml:id="i-22bedb641ff0e78b-0">
              Jag tycker inte att det finns något motsatsförhållande mellan
              att undersöka hur polisens verksamhet ser ut i dag och hur den
              kommer att se ut i framtiden. Det är klart att det är väldigt
              viktigt att man gör det. Oavsett om polisutbildningen ska vara
              en särskild utbildning eller en akademiserad utbildning måste
              man ha funderingar om vad poliser ska kunna i framtiden och vad
              poliser ska kunna jobba med.
            </seg>
            <seg xml:id="i-a7b94f490176237e-0">
              Lite grann känns det ni säger från alliansens sida som arvegods
              från den gamla regeringen. Vi är överens om väldigt mycket, och
              det känns som att jag skulle vilja ställa mig upp och försvara
              delar av det som alliansregeringen nu föreslår. Det beror ju på
              att man har köpt väldigt mycket av det vi tidigare har gjort.
            </seg>
            <seg xml:id="i-29c8db2379773367-0">
              När det gäller till exempel ekonomi byggde vårt förslag till
              anslag för 2007 på att polisen hade en viss summa pengar. Men
              vi såg också att polisen inte kunde förbruka de pengar som man
              hade. Det var alltså ett anslagssparande som inte var försvarligt.
            </seg>
            <seg xml:id="i-839f6315009c82e0-0">
              Med tiden kan man komma åt detta. Nu har rikspolischefen sagt
              att det finns gott om pengar. Använd dem på rätt sätt och leverera!
            </seg>
          </u>
          <note type="speaker" xml:id="i-4f09e2572be09585-0">
            Anf. 130 KARIN NILSSON (c) replik:
          </note>
          <u who="ulf_nilsson_15fa88" xml:id="i-17ff27b21514501e-2" next="cont">
            <seg xml:id="i-5432d0e32dd246a7-0">
              Herr talman! Jag tycker att Karl Gustav Abramsson fick svaren
              om utbildningen av Hillevi Engström. Jag upplever inte att det
              finns några stängda dörrar för att gå vidare på det spåret om
              man nu finner att spåret med högskoleutbildning och akademisk
              utbildning är det rätta.
            </seg>
            <seg xml:id="i-8d037c6da69419cd-0">
              Det finns redan i dag andra akademiska utbildningar med stora
              praktiska inslag. Dessa skulle man kanske kunna ha som någon form
              av förebild eller grund. Man kan se exempel på detta i sjukvårdsutbildningar
              där man har stora praktiska inslag.
            </seg>
            <seg xml:id="i-86180ed032081bbe-0">
              Jag tycker ändå inte att jag med min bakgrund och kunskap kan
              ha en klar bild av hur det blir. Däremot känner jag att det inte
              finns några styrande direktiv som säger att den möjligheten är
              omöjlig. Den vägen finns fortfarande att utreda tillsammans med
              andra alternativ som jag inte heller känner till i dag. Det ligger
              på den här personen att göra.
            </seg>
          </u>
          <note xml:id="i-969f3dbb3b8f4180-0">
            Anf. 131 CECILIA WIGSTRÖM i Göteborg (fp):
          </note>
          <u who="ulf_nilsson_15fa88" prev="cont" xml:id="i-169639b086b133e8-2">
            <seg xml:id="i-91d7c44a02684f5e-0">
              Herr talman! Debatten har hittills tydligt visat att vi verkligen
              behöver fler poliser i Sverige.
            </seg>
            <seg xml:id="i-fcc82f22877172c4-0">
              Det finns många olika behov, men det som jag känner är verkligt
              pressande är att ta itu med den organiserade brottsligheten. Jag
              har sagt det förut här i talarstolen, och jag kommer att säga
              det igen: På 90-talet hade vi ungefär fem organiserade mc-gäng
              i Sverige. I dag, drygt tio år senare, har vi ett fyrtiotal ligor
              som härjar och terroriserar medborgare i vårt land.
            </seg>
            <seg xml:id="i-ef415bbe0872f4a4-0">
              Polisen i Göteborg gick i förra veckan ut och berättade att de
              har identifierat ett nytt organiserat gäng som består av en vietnamesisk
              liga. Precis som andra organiserade ligor begår de mycket grova
              brott. De säljer knark, vapen och kvinnor som om det vore vilka
              varor som helst.
            </seg>
            <seg xml:id="i-78431559f767cf09-0">
              Det är en farlig form av brottslighet eftersom den är systemhotande,
              det vill säga att de hotar vittnen, brottsoffer, domare, poliser
              och åklagare. De slår mot rättsstatens fundament och utgör ett
              hot mot vår demokrati.
            </seg>
            <seg xml:id="i-534ae8259ab3e8d3-0">
              Natten till i går körde man in med en bil i en butik på Selma
              Lagerlöfs torg i Göteborg. Det var inte första gången. Sedan i
              somras har affärsidkarna på detta torg terroriserats av ständiga
              inbrott av ungdomsgäng med kopplingar till yrkeskriminella. Alla
              vet vilka som ligger bakom men ingen vågar vittna. Polisen vet
              vilka som ligger bakom men de får ingen som kan ställa upp och
              vittna mot dessa personer.
            </seg>
            <seg xml:id="i-9e73bf692be2dd40-0">
              Det är därför som det är så viktigt att alliansen satsar på rättsväsendet
              och på att få till stånd fler poliser. I år gör vi en satsning
              på rättsväsendet på totalt 1,5 miljarder kronor. Det mesta går
              till polisen. Vår målsättning är att vi ska ha 3 000 fler poliser.
              Vi ska gå från 17 000 poliser till 20 000 poliser. Vi vet att
              vi med fler poliser kan förebygga fler brott och bekämpa brottsligheten.
            </seg>
            <seg xml:id="i-234058ee7a3e445f-0">
              Det är en stor skillnad gentemot den politik som den förra regeringen
              förde. Då såg vi 100 polisstationer läggas ned runt om i landet.
            </seg>
            <seg xml:id="i-5ce07c4af3056187-0">
              I årets budget satsar Socialdemokraterna inte lika mycket som
              vi på polisen. De lägger 350 miljoner kronor mindre på polisen.
              Det blir många poliser som inte kan utbildas.
            </seg>
            <seg xml:id="i-7748e60cc4bacdd7-0">
              Men nu hör jag i replikskiftet att Karl Gustav Abramsson tycker
              att polissatsningen är positiv och bra. Min fråga blir förstås
              då om Socialdemokraterna kommer att stå fast vid de orden i vårpropositionen
              och göra tilläggsbudgeten så stark att den kompenserar för de
              350 miljoner som saknades i höstbudgeten. Den frågan skulle jag
              vilja ha svar på.
            </seg>
            <seg xml:id="i-ee7b554756536e04-0">
              Polisen gör stora insatser i vårt land, många gånger i farliga
              situationer. Men det finns så klart saker som polisen kan göra
              bättre. Det är viktigt hur polisen till exempel bemöter brottsoffer.
              Man ska ge stöd till människor som utsätts för den kränkning som
              det innebär att bli utsatt för ett brott, och man ska ta itu med
              detta på ett robust sätt tillsammans med brottsofferjourer och
              kvinnojourer. Här har alliansregeringen gett polisen i uppdrag
              att se till att varje länspolismyndighet har en samordnare som
              ser till att brottsofferarbetet på varje myndighet fungerar.
            </seg>
            <seg xml:id="i-ada6d345cb80853d-0">
              När det gäller unga brottsoffer är det viktigt att man utreder
              och tar beslut om åtal tidigt. Där har vi inte en lag men väl
              en författningsreglering, det vill säga att regeringen har beslutat
              att när brottsoffren är unga ska utredning göras och beslut om
              åtal fattas inom tre månader. Det är oerhört viktigt att detta
              efterlevs.
            </seg>
            <seg xml:id="i-79295b1315621a2d-0">
              Även om Socialdemokraterna har en reservation på denna punkt
              så har vi en samsyn på tidsgränsen på max tre månader. Den är
              vi överens om. Socialdemokraternas reservation handlar om hur
              snabbt en utredning ska påbörjas, men det viktiga för ett brottsoffer
              är att man när utredningen är över kan lägga det hela bakom sig.
              Där är vi överens om att det är viktigt att det sker skyndsamt
              och att det får ta högst tre månader så att unga människor kan
              behålla sin tilltro till rättsväsendet.
            </seg>
            <seg xml:id="i-258eaebb4edcda8e-0">
              Unga brottsmisstänkta ska vi också ta på allvar. Det är positivt
              att alliansregeringen har bestämt sig för att polisen ska utreda
              alla brott, oavsett om det är unga människor som begår brotten.
              Det är viktigt att på det sättet sända en signal att detta inte
              kan fortgå.
            </seg>
            <seg xml:id="i-619236f3f9ce77c5-0">
              När det gäller fler poliser är det förstås också viktigt att
              polisen har bra arbetsmetoder. Där vill vi från Folkpartiets sida
              se flera arbetsmetoder utvecklas i form av provokation, rumsavlyssning
              och kanske framför allt en större användning av EU-samarbetet.
            </seg>
            <seg xml:id="i-699d8776b616b63a-0">
              I förra månaden besökte justitieutskottet EU:s polismyndighet
              i Haag. Vi fick en mycket bra inblick i hur viktigt och värdefullt
              det har varit för svensk polis att kunna samarbeta med kolleger
              runt om i Europa.
            </seg>
            <seg xml:id="i-4af3e664274a2082-0">
              Jag vill särskilt ta upp ett nytt initiativ som är på gång inom
              EU-samarbetet. Det är Prümfördraget som innebär att polisen i
              Sverige och andra länder kan utbyta information som finns i dna-register,
              fingeravtrycksregister och bilregister. Det kan vi redan i dag
              göra manuellt, men genom Prümfördraget som nu är på väg in i EU-samarbetet
              kan vi få direkttillgång till varandras databaser. Man får givetvis
              inte tillgång till identiteten på den vars dna eller fingeravtryck
              det är, men man får ändå direkttillgång till varandras databaser
              och kan matcha. Ett fingeravtryck hittat vid en svensk mordplats
              tillhör kanske en österrikisk förövare. Då kan vi kolla i en österrikisk
              databas om polisen där har samma fingeravtryck, och på så sätt
              underlättas polisens arbete. Det innebär en effektivisering.
            </seg>
            <seg xml:id="i-05941c21598688f2-0">
              En annan del av Prümfördraget är att polisen ska kunna ingripa
              över gräns vid fara för annans liv och hälsa. Det kan man i viss
              mån göra redan i dag genom Schengensamarbetet. Detta kan ha stor
              betydelse för de svenska områden som gränsar till Finland eller
              Danmark. Låt oss till exempel ta Pajala som ligger 15 mil från
              Haparanda. Pågår det ett allvarligt brott i Pajala och polisen
              i Haparanda är 15 mil bort eller på utryckning någonstans ännu
              längre bort i Norrbottens län är det oerhört väsentligt och positivt
              om den finska polisen kan ingripa i Pajala och rädda människors
              liv.
            </seg>
            <seg xml:id="i-d260ad16b816ab6b-0">
              Det är därför så märkligt att Socialdemokraterna nu plötsligt
              verkar ändra inställning. De har tidigare varit positiva till
              det samarbetet och de möjligheter att hjälpa varandra som har
              införts i Schengensamarbetet. Nu säger de plötsligt nej till att
              polisen i grannländer ska kunna ingripa och hjälpa varandra. I
              vårt fall gäller det Finland och Danmark. Varför är det plötsligt
              inte okej?
            </seg>
            <seg xml:id="i-6614e8b972539708-0">
              Det känns som om Socialdemokraterna vill opponera för opponerandets
              skull.
            </seg>
            <seg xml:id="i-e9c9bb40b8147761-0">
              Polisen gör som sagt viktiga insatser, herr talman. Men det finns
              också stora behov i vårt samhälle. Varje dag finns det nya brottsoffer
              till följd av att människor blir hotade av den organiserade brottsligheten,
              kvinnor blir slagna av sina män och unga män blir misshandlade
              utanför krogen. Det är därför som det är så viktigt att vi i Folkpartiet
              och i alliansen satsar på fler poliser i Sverige. Som medborgare
              har vi rätt att känna trygghet. Det kan vi förvänta oss av rättsstaten
              och en demokrati som Sverige.
            </seg>
            <seg xml:id="i-0b02048c4bacfe46-0">
              (Applåder)
            </seg>
          </u>
          <note type="speaker" xml:id="i-c2ce487807fe74cd-0">
            Anf. 132 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-1ba2af5174f9f944-0" next="cont">
            <seg xml:id="i-a96c25cd734f8330-0">
              Herr talman! Jag kanske var lite ouppmärksam, men jag hörde inte
              att Cecilia Wigström talade om polisutbildningen. Vi måste få
              ställa de här kontrollfrågorna.
            </seg>
            <seg xml:id="i-9e0bd6a655a5b42f-0">
              För att jag ska slippa ta replik på nästa talare kan väl Peter
              Althin förbereda sig på att ta upp den frågan.
            </seg>
            <seg xml:id="i-2d4e7be276f6f738-0">
              Jag vill kommentera att vi har stängt 100 polisstationer. Jag
              har sett i mitt eget län att vi har varit tvungna att stänga polisstationer
              med en polis. En polis i ett polishus har ingen verkan. Arbetsmiljöfrågor
              och annat gör att det inte fungerar. Jag tror inte att man långsiktigt
              gör människor trygga genom att ha ett hus med en polisskylt på.
              Det måste finnas någon där som kan göra ett jobb.
            </seg>
            <seg xml:id="i-7297f678f76009f0-0">
              Man kan organisera polisarbetet på helt andra sätt. Man sparar
              väldigt mycket pengar genom att stänga polisstationer. Vi har
              upplevt att folk som har varit med om detta har sagt att det har
              blivit mycket bättre och att man ser flera polispatruller. Det
              är mer ett konstaterande från min sida.
            </seg>
            <seg xml:id="i-26c3b85df9b63a02-0">
              Hur är det med alliansens enighet när det gäller polisutbildningen,
              Cecilia Wigström? Vad säger Folkpartiet om att inlemma polisutbildningen
              i högskoleverksamheten? Skulle ni tycka att det vore bra? Hillevi
              Engström har ju antytt att hon inte har något emot det, Karin
              Nilsson likaså. Varför inte rent ut säga att vi kör på det spåret?
            </seg>
          </u>
          <note xml:id="i-adb1ac86b0992950-0">
            Anf. 133 CECILIA WIGSTRÖM i Göteborg (fp) replik:
          </note>
          <u who="karl_gustav_abramsson_226c93" prev="cont" xml:id="i-6d6302c8364ae2db-0">
            <seg xml:id="i-605ded5aced79eca-0">
              Herr talman! Jag tycker att man ska vara orolig när man lägger
              ned polisstationer. Många medborgare känner oro. Vi hörde från
              Karin Nilsson hur det är i Kronobergs län där medborgarna har
              varit tvungna att organisera medborgargarden. Många medborgare
              känner oro när polisen inte finns.
            </seg>
            <seg xml:id="i-2a535575bd375ddc-0">
              Jag håller med om att ett polishus utan poliser inte är så mycket
              att ha. Det är det vi ska rätta till genom att utbilda 3 000 fler
              poliser så att polishusen i glesbygd och på landsbygd fylls med
              poliser.
            </seg>
            <seg xml:id="i-33763cfbcc6cc877-0">
              Jag hade faktiskt just ställt en fråga till Socialdemokraterna.
              Karl Gustav Abramsson uttalade sig ju i ett replikskifte positivt
              om den satsning vi gör på flera poliser. Eftersom ni inte i höstbudgeten
              satsade de pengar som behövs för att få flera poliser är min fråga
              till Socialdemokraterna: Kommer ni i vårpropositionen att satsa
              de 350 miljoner som det handlar om och som ni saknade i er budget
              i höstas? Kommer de i vårpropositionen?
            </seg>
            <seg xml:id="i-de01411d4e251afd-0">
              Vad gäller polisutbildningen är det sant att Folkpartiet tidigare
              hade åsikten att det borde vara en högskoleutbildning. Vi har
              kompromissat med alliansen. Jag tycker att vi har hamnat på en
              väldigt rimlig kompromiss. Den förra utredningen var inte tillräckligt
              grundlig. Jag instämmer med mina allianskolleger. Jag tycker att
              det är bra att Beatrice Ask nu också har breddat utredningen och
              sett till att utredaren också tittar på kraven på den framtida
              polisen.
            </seg>
            <seg xml:id="i-44caf4340a347b90-0">
              Vi ska inte föregripa utredningen. Vi får se vad den föreslår.
              Polischefen Anders Danielsson i Malmö är väldigt kompetent och
              kommer säkert att utreda alla möjligheter till den framtida polisutbildningen.
              Det kan mycket väl bli en akademisering.
            </seg>
          </u>
          <note type="speaker" xml:id="i-f6e33cd983df1d8c-0">
            Anf. 134 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-1ba2af5174f9f944-1" next="cont">
            <seg xml:id="i-98175cc302b119dd-0">
              Herr talman! Tack för det klarläggande beskedet om polisutbildningen.
            </seg>
            <seg xml:id="i-bf5ba28d258bcd69-0">
              Det finns all anledning att fundera över den oro man känner när
              polisstationer stängs. I varje polismyndighet har man en styrelse
              som bevakar att det fungerar bra. Man får laga efter läge och
              man får laga efter hur det ser ut lokalt. Då kan man bestämma
              hur man ska använda de resurser som man får. Polisen säger att
              de är av den omfattningen att man kommer att klara jobbet och
              att man ska göra mer för de pengar som man har fått.
            </seg>
            <seg xml:id="i-507e700dc5df162f-0">
              Cecilia Wigström uppfattar det väl inte som att Socialdemokraterna
              vill ha färre poliser än 20 000? Vi har sagt att vi skulle kunna
              tänka oss att ha flera poliser. Det är inte säkert att det räcker
              med 20 000 poliser.
            </seg>
            <seg xml:id="i-e292130354751834-0">
              Vi ska ändå vara överens om att även om vi fick 50 000 poliser
              skulle vi inte kunna förse hela landet med poliser i den glesbygd
              och landsbygd där många kräver en polisiär service. Ofta drivs
              kravet fram av kommunalpolitiker som under hand får i uppdrag
              att ta upp sådana här frågor. När man närmare analyserar det ser
              man att det fungerar ändå. Det är någon sorts symbolvärde i att
              det finns en polisstation på varje ort i varje by i varje kommun.
              Det är inte det som är frågan. Det är fråga om vad polisen gör
              och hur man organiserar arbetet. Det är det som styr upp hur människor
              känner trygghet.
            </seg>
            <seg xml:id="i-3bb4ef1533dca92c-0">
              Vi skriver ju inte vårpropositionen, Cecilia Wigström. Vi kommer
              att ha en motion i anslutning till den. En sak är säker: Anslagssparandet
              har varit ganska betydande under de senaste åren inom polisen.
              Om man hade kunnat använda det på rätt sätt och på ett effektivt
              sätt kanske pengarna hade räckt.
            </seg>
          </u>
          <note xml:id="i-77dda92327aea35e-0">
            Anf. 135 CECILIA WIGSTRÖM i Göteborg (fp) replik:
          </note>
          <u who="karl_gustav_abramsson_226c93" prev="cont" xml:id="i-6d6302c8364ae2db-1">
            <seg xml:id="i-fcbe9a6230964497-0">
              Herr talman! Jag håller med Karl Gustav Abramsson om att det
              naturligtvis inte handlar om att bara ha polisstationer i varje
              län. Det viktiga är ju vad polisen gör. Det är ändå ett faktum
              att 100 nedlagda polisstationer är symtomatiskt för att vi har
              för få poliser i Sverige i dag. Det är den situation som har uppstått
              under den socialdemokratiska regeringen.
            </seg>
            <seg xml:id="i-5b5795c680c7ab36-0">
              Nu har vi en alliansregering som satsar på flera poliser 3 000
              flera poliser för att kunna bemanna polisstationer och för att
              polisen ska kunna göra ett bra arbete.
            </seg>
            <seg xml:id="i-154deedde2cd2a7d-0">
              För att kunna göra ett effektivt brottsbekämpande arbete och
              för att kunna haffa kriminella behövs det flera poliser.
            </seg>
            <seg xml:id="i-0b556573daa78eeb-0">
              Jag tycker också att det är viktigt att poängtera Prümkonventionen
              som underlättar genom att vi kan samarbeta med poliser i andra
              länder. Jag ser inte någon anledning att göra som Socialdemokraterna
              och säga nej till att finsk polis ingriper i Pajala om det är
              fara för någons liv.
            </seg>
            <seg xml:id="i-fd56473e6cf1e1ce-0">
              Just i glesbygden upp mot finska gränsen skulle det vara ypperligt
              med det här Prümsamarbetet som ett sätt att komma runt det problem
              vi har med för få poliser.
            </seg>
            <seg xml:id="i-9e51d13da596bb97-0">
              Karl Gustav Abramsson har förstås alldeles rätt. Det är inte
              ni som skriver propositionen. Jag menade att ni kanske lägger
              en motion i anslutning till regeringens vårproposition och skjuter
              till de pengar som fattades i er höstbudget, det vill säga ungefär
              350 miljoner kronor.
            </seg>
            <seg xml:id="i-77482049f6fd94b3-0">
              Karl Gustav Abramsson säger att ni vill ha flera poliser, kanske
              till och med flera än 20 000. Politik handlar inte bara om att
              vilja. Politik handlar också om att ta ansvar och göra. Så länge
              Socialdemokraterna inte anslår 350 miljoner mer kommer ni inte
              att nå upp till de 20 000 poliser som ni säger er vilja ha. Där
              har vi också en stor skillnad. Vi i alliansen anslår de pengar
              som behövs för att se till att medborgare i Sverige ska kunna
              känna ökad trygghet.
            </seg>
          </u>
          <note type="speaker" xml:id="i-d58ec6e176649f17-0">
            Anf. 136 PETER ALTHIN (kd):
          </note>
          <u who="peter_althin_598452" xml:id="i-b37beafce9bc4612-0" next="cont">
            <seg xml:id="i-5f2c6fd826ecfc64-0">
              Herr talman! Det här betänkandet handlar ju om frågor som rör
              polisen, vilket inte är överraskande med tanke på att rubriken
              är just Polisfrågor .
            </seg>
          </u>
          <note xml:id="i-8a756899add4de7b-0">
            Jag yrkar bifall till förslaget i betänkandet och avslag på reservationerna.
          </note>
          <u who="peter_althin_598452" prev="cont" xml:id="i-b697e018440ba3e5-0">
            <seg xml:id="i-82b007a45133102f-0">
              Jag tänker ta fram precis det jag hade tänkt från början och
              inte låta mig styras av Socialdemokraternas Abramsson som vill
              att jag ska följa hans intentioner när jag lägger upp mina synpunkter.
              Nej, ni sitter inte i maktposition längre. Det är vi tacksamma
              för. Vi hoppas att ni ska vara i opposition väldigt lång tid framöver.
            </seg>
            <seg xml:id="i-3d59020d40007ab9-0">
              Herr talman! Avslaget på reservationerna grundar sig på pågående
              utrednings- och beredningsarbete och även på det arbete som bedrivs
              inom polisorganisationen.
            </seg>
            <seg xml:id="i-582c9dae11f583e9-0">
              Jag har sagt det tidigare, och jag säger det fortfarande: Det
              är viktigt med synpunkter från oppositionen i ett demokratiskt
              samhälle. Det är viktigt och nödvändigt.
            </seg>
            <seg xml:id="i-7be55cb04e7d0123-0">
              Betänkandet handlar om polisens organisation, arbetsmetoder,
              innehållet i polisutbildningen, ledarskap och ordningsfrågor med
              mera. Men jag ska ge lite bakgrund till varför vi diskuterar detta.
            </seg>
            <seg xml:id="i-50c179d9e5fdf330-0">
              År 2006, herr talman, anmäldes över 1,2 miljoner brott. Den som
              är intresserad kan få den exakta siffran: 1 222 595 brott under
              2006. Det var något mindre än 2005. Det slår på någon procent
              hit och dit. Men den allvarliga brottsligheten har ökat. Antalet
              mord har ökat, narkotikabrott har ökat, misshandelsbrott och våldsbrott
              har ökat. Om man vill roa sig med att titta på statistik kan man
              också konstatera det häpnadsväckande och icke-acceptabla, nämligen
              att brottsuppklaringen 2005 låg på endast 16 procent. Den matematiskt
              sinnade räknar snabbt ut att 84 procent av brotten icke är uppklarade.
              Detta kan inte accepteras i vårt samhälle. Medborgarna känner
              otrygghet, tveksamhet att gå ut och att situationen är svår att
              reparera.
            </seg>
            <seg xml:id="i-3a837acaeffacc63-0">
              Vem tar ansvaret för detta? Vem ska ha ansvaret för detta? Vem
              hade ansvaret för detta? Jo, det är Socialdemokraterna, som under
              sitt långa regeringsinnehav såg till att polisen inte fick de
              resurser de behövde. Nu är man plötsligt i opposition, och nu
              kan det visst vara bra med 50 000 poliser, i varje fall med 20
              000 poliser, eller varför inte halva nationen som poliser. Men
              under den tid som man hade ansvaret var man inte benägen att öka
              antalet poliser.
            </seg>
            <seg xml:id="i-4df6ca3c0e0dc0ad-0">
              Det är inte bara antalet poliser, herr talman, som är viktigt,
              utan det viktiga är hur de agerar och fungerar. Det gäller vilka
              verktyg de har, vilken utbildning de har och vilka visioner som
              finns i polisutbildningen.
            </seg>
            <seg xml:id="i-978d3b2c8418da4d-0">
              Jag ska ta upp ett exempel på ett sådant verktyg. Det är det
              gamla kristdemokratiska förslaget att tillåta drogtester på barn
              och unga under 15 år. Jag hoppas att det kommer att bli verklighet.
              Det visar att vi i alliansen verkligen är oroade för ungdomars
              narkotikamissbruk. Vi vill tidigt göra något för att stoppa framtida
              brottslighet och samtidigt försöka stoppa många narkotikamissbrukare
              från att hamna i misär.
            </seg>
            <seg xml:id="i-d54aba86825935de-0">
              Så är situationen i dag, herr talman. Kristdemokraterna och alliansen
              jobbar nu hårt för att förbättra situationen i samhället samt
              förstärka och förbättra den poliskår vi har vars målsättning är
              att minska brottsligheten.
            </seg>
            <seg xml:id="i-bfb6194182680e49-0">
              Det är mycket arbete som ligger bakom beredning och utredning.
              Jag ska inte gå in på dem. Jag hade tänkt att spalta upp dem,
              men jag ska inte göra det. Jag ska visa att det finns en viss
              tilltro till oppositionen, herr talman. Det kan låta lite spännande
              att jag säger detta men den finns! Även om det i replikskiftena
              kan tyckas som att vi har långt mellan våra ståndpunkter, är vi
              när det gäller polisfrågor egentligen mycket eniga. Vi har olika
              utgångspunkter. Jag ska nämna några för att visa att vi inte står
              så kolossalt långt ifrån varandra.
            </seg>
            <seg xml:id="i-af9a1d41d543d57e-0">
              Socialdemokraterna har en reservation nr 1, som handlar om organisering
              av det polisiära arbetet. Socialdemokraterna tycker att det ska
              finnas en tidsfrist för när en förundersökning ska inledas när
              unga personer har utsatts för brott. Det är inte en tokig idé.
              Det behöver inte vara tokigt för att förslaget kommer från Socialdemokraterna.
              Det är inte så tokigt. Men det finns ett svar som är bättre i
              betänkandet, nämligen att se till att det snabbt blir en utredning
              och ett beslut i åtalsfrågan när det gäller unga brottsoffer.
              Det har sagts tidigare också. Inom tre månader efter den tidpunkt
              då det finns någon som är skäligen misstänkt ska det finnas ett
              beslut i åtalsfrågan. Det är en bättre idé och ett bättre beslut
              att gå på. Men Socialdemokraternas idé är inte så tokig.
            </seg>
            <seg xml:id="i-4042718f46791b1c-0">
              Jag ska avsluta med ytterligare ett exempel, nämligen internutredningar.
              I en reservation från Vänsterpartiet tycker man att det är otillfredsställande
              att poliser utreds av andra poliser. Det kan man förstå. Nu finns
              det en utredare som har kommit med två idéer, antingen att ändra
              totalt genom att inrätta en ny utredningsmyndighet med nya personer,
              statsadvokater och så vidare, eller att inte ändra.
            </seg>
            <seg xml:id="i-cff9893ae6fa83ea-0">
              Nu utreds detta, och det ska bli spännande att se vilket resultat
              man kommer fram till. Jag har erfarenhet. Jag har suttit med i
              internutredningar och försvarat poliser. Jag vet hur det går till,
              och jag har synpunkter på vad detta kan leda till. Det ska bli
              mycket intressant att få se utredningen.
            </seg>
            <seg xml:id="i-599a3e213d5ca001-0">
              Oppositionen tjatar om att vi pratar om utredningar. Slutligen
              vill jag bara säga att Vänsterpartiet gör det i reservation 14
              om våldsanvändning. Vänsterpartiet vill tillsätta en utredning.
              Det är intressant. Vi tycker också att man i vissa fall kan tillsätta
              en utredning. Hos Rikspolisstyrelsen finns ett etiskt råd. Det
              pågår en utredning där, och vi får se vad resultatet blir.
            </seg>
            <seg xml:id="i-1718eb323c3b4833-0">
              Herr talman! Det pågår mycket utrednings- och beredningsarbete.
              Kristdemokraterna som en del av alliansen kommer att med stor
              noggrannhet, stor vaksamhet och med visst tålamod hålla ögonen
              på resultatet av utredningarna. Jag skulle bli förvånad om inte
              oppositionen också kommer att ha ett visst intresse av resultatet.
              Jag hoppas att vi ganska snart kan diskutera resultatet av alla
              dessa utredningar.
            </seg>
            <seg xml:id="i-c1065c1804929272-0">
              Herr talman! Det här var några synpunkter om polisfrågor.
            </seg>
            <seg xml:id="i-880b77fbb4f08e21-0">
              Återupptagna förhandlingar
            </seg>
          </u>
          <note xml:id="i-beafb9209ee7188a-0">
            I detta anförande instämde Inger Davidson (kd) och Krister Hammarbergh
            (m).
          </note>
          <note xml:id="i-fee2a26ac5802f48-0">
            Ajournering
          </note>
          <note xml:id="i-99ae114c1ac2666f-0">
            Kammaren beslutade kl. 15.56 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note xml:id="i-52c484d0af251b2f-0">
            Förhandlingarna återupptogs kl. 16.00.
          </note>
          <note xml:id="i-614ed10da2ddd215-0">
            14 § Beslut om ärenden som slutdebatterats vid dagens sammanträde
          </note>
          <note xml:id="i-7808442750067eed-0">
            Punkt 8
          </note>
          <note xml:id="i-207425fb08d25a18-0">
            Punkt 10
          </note>
          <note xml:id="i-2f4915d953ef01ca-0">
            Punkt 19
          </note>
          <note xml:id="i-a0e7e40b9b13b114-0">
            Punkt 20
          </note>
          <note xml:id="i-8600c61f7a294fba-0">
            Punkt 21
          </note>
          <note xml:id="i-671a73f7462d92cf-0">
            Övriga punkter
          </note>
          <note xml:id="i-23446137f1776e68-0">
            Punkt 6
          </note>
          <note xml:id="i-671a73f7462d92cf-1">
            Övriga punkter
          </note>
          <note xml:id="i-e25ec39f97a274e2-0">
            Punkt 2
          </note>
          <note xml:id="i-d12acafe3b7c1172-0">
            Övriga punkter:
          </note>
          <note xml:id="i-be12281d6c98df65-0">
            15 § (forts. från 13 §) Polisfrågor (forts. JuU6)
          </note>
          <note type="speaker" xml:id="i-f7e882c5515db7d5-0">
            Anf. 137 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-0a171e5c48434c7d-5">
            <seg xml:id="i-ecbefdfd2951db8f-0">
              Fru talman! Jag skulle vilja kommentera en sak som Peter Althin
              sade i sitt anförande, nämligen att Socialdemokraterna inte hade
              försett polisen med tillräckliga resurser. Så kan det vara, men
              under de fyra senaste åren har ju polisen fått det största anslagstillskott
              som någon myndighet över huvud taget har fått mer än 4 miljarder
              kronor! Det kan ju inte ha gått Peter Althin förbi.
            </seg>
            <seg xml:id="i-6f6ead3822eea4ec-0">
              Man måste bygga organisationen vartefter som man får tillskott,
              och som jag tidigare har påpekat har det varit ett visst anslagssparande
              som man inte har kunnat tillgodoföra sig.
            </seg>
            <seg xml:id="i-125caf22ec614548-0">
              Det var dock inte det jag egentligen ville ta upp, utan det var
              utbildningsfrågan och att alla partier ändå svarar på hur man
              ser på en akademisering av polisutbildningen. Inser inte Peter
              Althin och Kristdemokraterna att det finns uppenbara fördelar
              med att reformera utbildningen i denna riktning? Det skulle göra
              att vi kan få utbildningen på flera olika ställen i Sverige och
              att man skulle dra fördel av att mer konkret kunna knyta forskningsverksamhet
              till polisverksamheten. Visst förekommer forskning inom detta
              område, men den har inte särskilt mycket anknytning till den direkta
              polisverksamheten.
            </seg>
            <seg xml:id="i-a4a003be3d87a321-0">
              Jag vill alltså ha svar på frågan: Ser inte Peter Althin de fördelar
              med en akademisering av polisutbildningen som vi socialdemokrater
              har åberopat?
            </seg>
          </u>
          <note type="speaker" xml:id="i-77b5c1483ed240a6-0">
            Anf. 138 PETER ALTHIN (kd) replik:
          </note>
          <u who="peter_althin_598452" xml:id="i-8b79efe2437b2c7d-0">
            <seg xml:id="i-614a3291cad04641-0">
              Fru talman! Jag börjar med den första frågeställningen om att
              Socialdemokraterna har satsat en hel del pengar på polisverksamhet.
              Det är riktigt! Det är bara det att det inte var tillräckligt.
            </seg>
            <seg xml:id="i-f4e3bb7bdd0769ed-0">
              Kristdemokraterna hela tiden påpekat att det inte räckte. Det
              är intressant att nu höra hur Socialdemokraterna plötsligt vill
              ha väldigt mycket fler poliser. Det är en ny uppgift som vi inte
              har hört tidigare.
            </seg>
            <seg xml:id="i-5619f258bffc7753-0">
              Jag har debatterat detta med Bodström, som på den tiden var justitieminister,
              och sagt att det var bra att man ökade men att man inte ökade
              tillräckligt. Det kan vi diskutera.
            </seg>
            <seg xml:id="i-773374acc7b7ca8f-0">
              När det gäller polisutbildningen är det naturligtvis oerhört
              viktigt att det finns ett innehåll i utbildningen och att den
              förbättras. Kristdemokraterna har i sin motion Polisen i medborgarnas
              tjänst som Abramsson säkert känner till föreslagit en akademisering
              av polisutbildningen. Vi är alltså för detta! Vi är därmed också
              för ökad forskning som ju kan bli ett resultat av detta.
            </seg>
            <seg xml:id="i-aaf1b6870e74f081-0">
              Nu har vi tillsammans med de tre andra partierna i betänkandet
              föreslagit det som du nu har ställt frågor till allesammans om.
              Vore jag elak hade jag sagt: Har du inte förstått svaren när tre
              har svarat, utan ska en fjärde behöva säga samma sak?
            </seg>
            <seg xml:id="i-697b865ea1707bea-0">
              Nu är jag inte elak, och jag förstår lite av taktiken när man
              ställer samma fråga hela tiden. Ja, vi får väl se vad det blir
              av det! Det är inte helt uteslutet att det kan bli en akademisering
              av utbildningen. Jag skulle inte ha något emot det, men vi får
              se hur det blir. Det kommer, hoppas jag, inom en reell framtid
              ett besked. Som jag sade i mitt huvudanförande, om du orkade höra
              på, kommer jag noggrant och varsamt att kontrollera vad det blir
              av dessa utredningar och beredningsarbeten.
            </seg>
          </u>
          <note type="speaker" xml:id="i-b07d68c5ac78bc17-0">
            Anf. 139 KARL GUSTAV ABRAMSSON (s) replik:
          </note>
          <u who="karl_gustav_abramsson_226c93" xml:id="i-0a171e5c48434c7d-6">
            <seg xml:id="i-e0b9c66e940dd9a3-0">
              Fru talman! Jag har inte uppfattat Peter Althin som elak utan
              mer, tror jag, som sympatisk. Jag utgår ifrån att de här rosorna
              som vi har fått tidigare, om att oppositionen ska ägnas tilltro
              för det den gör, kommer ur hjärtat. Det hoppas jag verkligen.
            </seg>
            <seg xml:id="i-abf8eab24ad2f207-0">
              Jag undrar om inte Peter Althin skulle läsa en del debattprotokoll
              från riksdagen och en del svar på frågor som den förre justitieministern
              har gett när det gäller antalet poliser. Jag tror mig veta att
              Thomas Bodström tidigare har sagt att det inte är säkert att 20
              000 poliser är tillräckligt. Med det anslagstillskott som Rikspolisstyrelsen
              har fått under de senaste fyra fem åren har det funnits möjligheter
              att utbilda och anställa fler poliser. Då tycker jag att man också
              måste ta hänsyn till att myndigheten ska kunna förbruka pengar
              på ett vettigt sätt. Jag har tidigare varit kritisk mot Rikspolisstyrelsen
              därför att man har fördelat resurserna på ett ofördelaktigt sätt
              om jag ser det utifrån de 21 myndigheter vi har. Det tror jag
              att man har börjat komma till rätta med.
            </seg>
            <seg xml:id="i-6646a75a06eb9dcc-0">
              Nej, Peter Althin, jag envisas med att ta upp frågan om polisutbildningens
              akademisering därför att Anders Danielsson förmodligen kommer
              att läsa protokollet från den här debatten. Han måste ju ändå
              ta intryck av att allianspartierna är mer för en akademisering
              än vad som kan utläsas av de direktiv som regeringen har gett
              den nya utredaren. Därför tycker jag att det är viktigt att det
              här understryks och att vi så småningom, förhoppningsvis, kommer
              till en samsyn om hur den framtida polisutbildningen ska utformas.
            </seg>
          </u>
          <note type="speaker" xml:id="i-2c9cb06da67feebf-0">
            Anf. 140 PETER ALTHIN (kd) replik:
          </note>
          <u who="peter_althin_598452" xml:id="i-8b79efe2437b2c7d-1">
            <seg xml:id="i-416cacd2ac948d63-0">
              Fru talman! Det blir en ganska märklig debatt om vi nu plötsligt
              ska diskutera vem som vill ha flest poliser. Det viktiga är ju
              att vi har tillräckligt många poliser i förhållande till de resurser
              vi sätter av till det och att de har en utbildning som är så bra
              som möjligt. Det är bra om vi kan vara överens om detta.
            </seg>
            <seg xml:id="i-813661b2ae0230d9-0">
              När det gäller själva utbildningen får vi väl se. Jag hoppas
              att det är fler än den du nämnde som läser protokollet. Jag hoppas
              också att det går fram via andra kanaler vad vi vill. Vad vill
              vi? Vi vill ha den allra bästa polisutbildningen som vi kan få.
              Låt oss vänta och se. Jag ska gärna ta debatten när vi ser resultatet.
              Då får vi se vem som blir mest nöjd om det är du eller jag. Jag
              har en känsla av att det kommer att bli jag, men vi kan ta den
              debatten då. Jag förstår redan från början varför du ställer frågan
              till allesammans. Jag hoppas att det har klarnat nu när du har
              fått svar från alla fyra också.
            </seg>
          </u>
          <note type="speaker" xml:id="i-47c6080a63fd36e3-0">
            Anf. 141 LENA OLSSON (v) replik:
          </note>
          <u who="lena_olsson_bb92b4" xml:id="i-093daa7fface9d83-5">
            <seg xml:id="i-59a5b1fa44152ee6-0">
              Fru talman! Jag kan fortsätta där Abramsson slutade när det gäller
              polisutbildningen och framför allt den pågående utredningen. Den
              fick sluta. Den fick kasta in handduken, och man tillsatte en
              ny. Anser inte Peter Althin att det hade varit bättre att ge tilläggsdirektiv
              till den utredare som redan arbetade för att spara tid i den här
              frågan och också en hel del resurser? Den frågan vill jag ställa.
            </seg>
            <seg xml:id="i-f773bf8bea804cae-0">
              Det pratas mycket om fler poliser, och det behövde vi ha. Det
              insåg också den förra majoriteten. Därför skickade man med resurser
              för att få fler och mer synliga poliser i samhället. Men det kan
              inte stå i ett motsatsförhållande till att man verkligen kollar
              att de här resurserna används på rätt sätt. Om man gör en översyn
              och effektiviserar kan det också resultera i att vi ser fler poliser
              ute. Det skulle jag vilja ha en kommentar till.
            </seg>
          </u>
          <note type="speaker" xml:id="i-692b91c9b8dc64b8-0">
            Anf. 142 PETER ALTHIN (kd) replik:
          </note>
          <u who="peter_althin_598452" xml:id="i-8b79efe2437b2c7d-2">
            <seg xml:id="i-7e8005b8495f6c62-0">
              Fru talman! Låt mig börja med detta med tilläggsdirektiv eller
              inte. Det intressanta är väl inte om det var ett tilläggsdirektiv
              eller en ny utredning. Det intressanta är väl vad resultatet blir
              av det hela. Vad blir resultatet när vi får se utredningen på
              bordet? Är detta det maximala man kan tänka sig för att få den
              utbildning som uppenbarligen även oppositionen vill ha? Egentligen
              vill vi ju samma sak, nämligen öka kvaliteten på polisutbildningen.
              Jag tycker att vi kastar bort tid genom att prata om små detaljer.
              Titta på resultatet! Då ska vi ta en diskussion. Vad blir resultatet?
              Vad kan regeringen tänka sig att använda det här utredningsresultatet
              till?
            </seg>
            <seg xml:id="i-544f58233965d7a4-0">
              Fru talman! Sedan har vi den andra frågan. Jag skrev: Kasta in
              handduken. Jag vet inte om det var Lena Olsson som kastade in
              handduken. Jag vet inte riktigt vad frågan innebar egentligen.
              Jag svarar gärna om du vill ta den igen.
            </seg>
          </u>
          <note type="speaker" xml:id="i-73733aeb83305bb9-0">
            Anf. 143 LENA OLSSON (v) replik:
          </note>
          <u who="lena_olsson_bb92b4" xml:id="i-093daa7fface9d83-6">
            <seg xml:id="i-b86d6b2a675f5079-0">
              Fru talman! Jag vill hålla mig kvar vid detta att man tillsatte
              en ny utredare. Man kan faktiskt börja misstänka att ni tillsatte
              en ny utredare för att ni förväntade er att den skulle komma fram
              till ett annat resultat än den utredare som redan arbetade. Det
              kan vara en viss gradskillnad, vilket jag misstänker ganska starkt.
            </seg>
            <seg xml:id="i-3a8d25ebb3045424-0">
              Vi kan ju kasta in handduken åt varandra. Den förra majoriteten
              tillskapade resurser eftersom vi såg att det var nödvändigt med
              fler synliga poliser. Men det kan inte stå i motsatsställning
              till att man gör en översyn av att resurserna används så effektivt
              som möjligt. Jag som gammal kommunalpolitiker har hela tiden följt
              upp verksamheter. Revisorerna har också uttryckt sin åsikt om
              vad vi kan göra. Vi har haft samlingar med verksamheten och så
              vidare. I andra samhällssektorer kräver vi att resurserna ska
              hanteras effektivt. Jag menar att det också skulle kunna resultera
              i att vi får se fler poliser ute i samhället.
            </seg>
          </u>
          <note type="speaker" xml:id="i-e8873c5aab1e3c37-0">
            Anf. 144 PETER ALTHIN (kd) replik:
          </note>
          <u who="peter_althin_598452" xml:id="i-8b79efe2437b2c7d-3">
            <seg xml:id="i-d84862df440bda5e-0">
              Fru talman! Jag utgår ifrån att varje myndighet har kontroll
              på sina pengar och att de utnyttjar dem så maximalt som det går.
              Jag utgår ifrån det. Vi vanliga människor försöker väl också att
              utnyttja våra resurser så långt det går. Det ser jag inte som
              något större besvär.
            </seg>
            <seg xml:id="i-29527436c2b71055-0">
              Men Lena Olsson är så misstänksam. Vad innebar det med en ny
              utredare? Betydde det någonting? Jag har varit misstänksam hela
              mitt liv. Jag har sysslat med folk som själva har varit misstänkta
              i hela sitt liv. Det är inget nytt för mig. Låt oss vänta och
              se! Låt misstänksamheten gå tillbaka i ryggsäcken och visa lite
              tålamod så får vi se vad resultatet blir av detta. Den här misstänksamheten
              är kanske fullständigt galen, Lena Olsson. Det kan å andra sidan
              vara på det sättet, vilket jag tror är mer rimligt, att man vill
              ha det så brett som möjligt. Man tittade på det som fanns och
              tillsatte en ny utredare som tittar på det. Då får man ett så
              brett material som det över huvud taget går att få. Sedan ska
              vi se vad resultatet av detta blir. Det ska bli mycket spännande.
              Misstänksamheten kanske är helt borta då och ersatt med något
              mer positivt.
            </seg>
          </u>
          <note type="speaker" xml:id="i-4706e7d076cca0f6-0">
            Anf. 145 MEHMET KAPLAN (mp):
          </note>
          <u who="mehmet_kaplan_727649" xml:id="i-0fb7624550710de2-0">
            <seg xml:id="i-8b0c2ecd526c046e-0">
              Fru talman! Jag står bakom Miljöpartiets alla yrkanden och reservationer,
              men för att vinna tid vill jag yrka bifall bara till reservation
              nr 5.
            </seg>
            <seg xml:id="i-05da2d6bab28af7c-0">
              Jag vill ta upp några av de frågor som vi i Miljöpartiet har
              tagit upp. En sådan fråga är möjligheten att ta betalt för polisens
              insatser i samband med idrottsevenemang. I dag händer det alltför
              ofta att polisens resurser går till sådana saker som de från början
              inte riktigt var tänkta till. En sådan fråga är när det blir stora
              derbymatcher i Helsingfors eller Göteborg, mestadels i Helsingfors
              eftersom vi har flest lag i allsvenskan, och det är jag glad för
              som fotbollssupporter. Men problemet är att den betalningsfrihet
              som ideella föreningar i dag har inte ska kunna utnyttjas på det
              sätt som har skett de senaste åren. Detta har påtalats vid ett
              flertal tillfällen, och justitieutskottet har tidigare behandlat
              frågan, vad jag har förstått, och också sagt att detta måste ses
              över. Vi tycker att det bör undersökas ordentligt om man kan ta
              betalt av dessa föreningar, för det kan inte sägas att de inte
              är vinstdrivande när nu flera av dem är det i realiteten.
            </seg>
            <seg xml:id="i-cce782c02e519f7c-0">
              En annan fråga som jag vill ta upp är hastighetsövervakningens
              omfattning och kvalitet. I dag finns den inte med i det regleringsbrev
              som går till Rikspolisstyrelsen. Vi tror att det skulle vara bra
              om den gjorde det för kvalitetens skull. När det gäller Vägverkets
              nollvision, alltså att vi ska uppnå att inga människor dör i trafiken,
              vet vi och forskningsresultat påvisar också att det har ett intimt
              samband med hastigheterna på våra vägar ju högre hastighet, desto
              fler döda. Vi tror att det bör finnas kvalitetsmål i regleringsbrevet
              för att höja statusen på detta arbete.
            </seg>
            <seg xml:id="i-5c8bd4c7255bca39-0">
              Avslutningsvis vill jag lyfta upp frågan om återkommande överträdelser
              när det gäller människor i trafik. Det är nämligen så att vi i
              dag inte ger polisen befogenheter att beslagta bilar på det sätt
              som skulle kunna göras och som görs i en del andra länder när
              upprepade överträdelser sker, till exempel hastighetsöverträdelser.
              Om en person kör för fort alltför ofta borde det kunna leda till
              någon form av beivran. Vi tror att ett beslagtagande eller så
              kallad clamping , alltså att man sätter fast någonting på hjulet
              på vederbörandes bil, kan vara ett sätt. Sedan bör man naturligtvis
              utreda om det här går att göra i och med att det framkommit att
              många människor i dag skriver över bilarna på sina barn men också
              på så kallade målvakter.
            </seg>
          </u>
          <note xml:id="i-a0316afabe2a3f3c-0">
            I detta anförande instämde Jan Lindholm (mp).
          </note>
          <note xml:id="i-f46c615226492768-7">
            Överläggningen var härmed avslutad.
          </note>
          <note xml:id="i-5cdb92e0f207b6a7-0">
            16 § Begreppet nettoomsättning i bokföringslagen och årsredovisningslagen
          </note>
          <note xml:id="i-0275a68c5149408c-8">
            Föredrogs
          </note>
          <note xml:id="i-b69da7b368c9f04e-0">
            Andre vice talmannen konstaterade att ingen talare var anmäld.
          </note>
          <note xml:id="i-39759ab7b357d700-0">
            (Beslut skulle fattas den 29 mars.)
          </note>
          <note xml:id="i-95182b6c91e671ee-0">
            17 § Skadestånd och bodelning
          </note>
          <note xml:id="i-0275a68c5149408c-9">
            Föredrogs
          </note>
          <note type="speaker" xml:id="i-84c73c81a953991b-0">
            Anf. 146 AMEER SACHET (s):
          </note>
          <u who="ameer_sachet_a38283" xml:id="i-ea9ba5fa77abaf12-0">
            <seg xml:id="i-89f9b03aa2097c22-0">
              Fru talman! Jag vill börja med att yrka bifall till utskottets
              förslag i betänkande CU14 Skadestånd och bodelning . Jag gör detta
              även för Vänsterpartiets och Miljöpartiets räkning. Det är ett
              enigt civilutskott som står bakom förslaget.
            </seg>
            <seg xml:id="i-b19d70c3bf1c3e52-0">
              Sverige betraktas av många som världens mest jämställda land.
              På vissa områden råder det dock alltjämt obalans. Det våld som
              sker i hemmet bakom stängda dörrar, oftast våld som män riktar
              mot kvinnor och barn som de har en relation till, utgör ett extremt
              exempel på en sådan obalans.
            </seg>
            <seg xml:id="i-4210114c5f1a4bba-0">
              Frågor som berörs i betänkandet har varit aktuella och varit
              föremål för överväganden tidigare. Socialdemokraterna, Vänsterpartiet
              och Miljöpartiet, vi som utgjorde riksdagsmajoritet före denna
              mandatperiod, var på olika sätt aktiva och pådrivande. Vi insåg
              att en översyn av bodelning och skadestånd var nödvändig. Därför
              gav den förra, socialdemokratiska regeringen i uppdrag att utreda
              vissa frågor om skadestånd och bodelning. Det var en viktig markering
              från samhällets sida att sätta i gång en översyn.
            </seg>
            <seg xml:id="i-631c19ab701956cf-0">
              Nuvarande bodelningsregler har ibland lett till otillfredsställande
              resultat när den ena av makarna har gjort sig skyldig till övergrepp
              mot den andra eller någon annan närstående och genom en bodelning
              får rätt till en del av det skadestånd som gärningsmannen ska
              betala till offret. När de gamla regleringarna hade gett felaktiga
              resultat gav det anledning till överväganden i saken.
            </seg>
            <seg xml:id="i-212baab4988cc4c4-0">
              Jag går nu över till frågan om lagändring. Skadeståndet ska ersätta
              offret för den kränkning som skett, och det är rimligt att skadeståndet
              inte naggas i kanten. Det är ett sätt att lyfta fram de kvinnor
              som drabbas av våld i hemmet. Våld är aldrig acceptabelt, vare
              sig det sker på öppen gata eller i hemmet.
            </seg>
            <seg xml:id="i-dc84cbe964467d91-0">
              Fru talman! Förslaget ligger i linje med en riktig historisk
              utveckling. Våldet i hemmet är inte bara en fråga mellan två parter.
              Det är en fråga om struktur, normalitet och kön, där attityder
              och lagar måste gå hand i hand.
            </seg>
          </u>
          <note type="speaker" xml:id="i-25485450990bd98d-0">
            Anf. 147 JAN ERTSBORN (fp):
          </note>
          <u who="jan_ertsborn_202f6d" xml:id="i-96673f4f575d7336-0" next="cont">
            <seg xml:id="i-78c88b2ee50cce7d-0">
              Fru talman! Det är med mycket stor tillfredsställelse som vi
              i dag kan se att vi är ett enigt utskott och från alla håll kan
              yrka bifall till förslaget i civilutskottets betänkande CU14.
            </seg>
            <seg xml:id="i-76e4c31b84026662-0">
              Det är en speciell fråga som har dykt upp och som har vandrat
              här i riksdagen under ett antal år som nu får sin enda rimliga
              lösning. Det är naturligtvis det speciella fallet med en kvinna
              som misshandlats och blivit tilldömd skadestånd. I samband med
              den därpå följande skilsmässan ska hon inte längre behöva dela
              med sig av det skadestånd eller den brottsskadeersättning som
              det kan bli fråga om. Det är en självklarhet att det ska vara
              på det viset, och det är naturligtvis ytterst tillfredsställande
              att vi har kommit dit i dag. Men resan dit har inte varit alldeles
              enkel och definitivt inte så enkel som föregående talare gjorde
              den.
            </seg>
            <seg xml:id="i-cccd5c84b876249c-0">
              Jag har försökt forska bakåt i riksdagens handlingar och kunnat
              konstatera att den första motionen väcktes hösten 2001 av mina
              partikolleger Johan Pehrson och Helena Bargholtz bland andra.
              Det är fler som har väckt motionen. Då avslogs den av lagutskottet
              men med ett uttalande om att man skulle följa frågan.
            </seg>
          </u>
          <note xml:id="i-3bc506ae6dfc16c9-0">
            Hösten 2002 kom nya motioner i samma ärende. De blev inte behandlade
            utan sköts över till påföljande riksdagsmöte.
          </note>
          <u who="jan_ertsborn_202f6d" prev="cont" xml:id="i-d1d3da92546e0a87-0">
            <seg xml:id="i-e66adbb7cba2645c-0">
              Hösten 2003 kom ytterligare motioner från många enskilda riksdagsledamöter
              och en partimotion från oss i Folkpartiet.
            </seg>
            <seg xml:id="i-495b3477fab849de-0">
              Våren 2004 hade lagutskottet att behandla 2002 och 2003 års motioner.
              Då hade man en mycket klar och tydlig ståndpunkt, nämligen: Utskottet
              är inte berett att förorda någon åtgärd med anledning av motionerna.
              Det var alltså Socialdemokraterna, Vänstern och Miljöpartiet våren
              2004.
            </seg>
            <seg xml:id="i-901ff8a43b41b127-0">
              Nu står vi här i mars 2007, och då undrar jag: Vad hände under
              den tiden? Var det verkligen nödvändigt i den här frågan som vi
              egentligen är överens om att vi skulle ha ett regeringsskifte?
              Ja, alldeles uppenbarligen blev inte den socialdemokratiska justitieministern
              klar att lägga fram en proposition mellan sommaren 2005 och valet
              2006.
            </seg>
            <seg xml:id="i-ee091fa370569c25-0">
              Detta var historiebeskrivningen. När man tittar på tillfredsställelsen
              finns det två vinnare i det här, tycker jag. Det är alla de riksdagsledamöter
              som envist skrivit motioner i ärendet, debatterat ärendet och
              inte gett upp. De kan känna sig nöjda i dag. Men de allra största
              vinnarna är givetvis de kvinnor som framöver faktiskt får behålla
              hela skadeståndet om de blivit misshandlade och tilldöms skadestånd.
            </seg>
          </u>
          <note xml:id="i-89b2c408c88442a2-0">
            Hösten 2004 kom det ytterligare en massa motioner från enskilda
            riksdagsledamöter i ärendet. Då hände någonting hos den dåvarande
            riksdagsmajoriteten eller i Regeringskansliet, för den 1 december
            2004 tillsattes en utredare, advokaten Örjan Teleman i Halmstad,
            som är specialist på bodelningsfrågor. Han lade fram utredningen
            Ds 2005:34 redan sommaren 2005.
          </note>
          <note xml:id="i-f46c615226492768-8">
            Överläggningen var härmed avslutad.
          </note>
          <note xml:id="i-93385fed43c2039c-0">
            18 § Förenklat utmätningsförfarande
          </note>
          <note xml:id="i-0275a68c5149408c-10">
            Föredrogs
          </note>
          <note xml:id="i-b69da7b368c9f04e-1">
            Andre vice talmannen konstaterade att ingen talare var anmäld.
          </note>
          <note xml:id="i-b15019ebdccc1eeb-0">
            19 § Arvsrättsliga frågor
          </note>
          <note xml:id="i-0275a68c5149408c-11">
            Föredrogs
          </note>
          <note type="speaker" xml:id="i-be37569832d1398e-0">
            Anf. 148 LISELOTTE OLSSON (v):
          </note>
          <u who="liselotte_olsson_4be6aa" xml:id="i-a78ae56e2cdc22fc-0">
            <seg xml:id="i-60c65dac7dbcd42d-0">
              Fru talman! Det är lätt att vara efterklok. Men för den sambo
              vars partner avlider utan att det finns ett testamente är det
              knappast någon tröst. Är det inte märkligt att vi har en lagstiftning
              där det inte ens finns en möjlighet att gå till domstol för att
              få rätten till arv prövad? Det spelar ingen roll hur länge två
              personer har levt med varandra, är de inte gifta saknas ett skydd
              för den efterlevande partnern, en brist som är tänkt att kompenseras
              med ett testamente. Problemet är att många människor som är sambor
              inte vet om att sambolagen inte ger samma rätt till arv som äktenskapsbalken.
              Många vet inte om att de bör skriva ett testamente, och många
              vet förstås inte att i morgon är de borta.
            </seg>
            <seg xml:id="i-136a4da47218fa10-0">
              Visst kan man säga att människor har ett ansvar för att ta reda
              på vad som gäller, men säg det till den som har förlorat sin partner
              i tsunamin eller Estoniakatastrofen! Skyll dig själv, ni borde
              ha skrivit ett testamente, sägs det. Är det inte lämpligare att
              lagen utgår från människors faktiska omständigheter? Tyvärr är
              det så i dag att den efterlevande partnern i praktiken är helt
              utlämnad till arvingarnas godtycke om samboparet inte skrivit
              något inbördes testamente.
            </seg>
            <seg xml:id="i-dfa960ffa84edeb4-0">
              Vi i Vänsterpartiet vill införa en klausul i sambolagen som ger
              den efterlevande rätt att begära prövning av arvsrätten i domstol.
              Det handlar alltså inte om att skapa något äktenskapsliknande
              system av lägre dignitet, som utskottsmajoriteten hänvisar till
              i betänkandet. Jag tycker inte heller att argument som att en
              arvsrätt för en sambo vore främmande för den svenska rättsordningen
              är skäl som är tunga nog för att avstyrka vårt förslag.
            </seg>
            <seg xml:id="i-458a752152e5af94-0">
              Vad vi vill ha är inte någon generell arvsrätt för sambor. Självklart
              finns det fall där det är rimligt att en sambo inte ska ärva,
              till exempel om man har levt ihop en kortare tid. Vi vill skapa
              en möjlighet till prövning i det enskilda fallet. Det är synd
              att majoriteten i civilutskottet värnar så mycket om äktenskapet
              att den inte kan se att även sambor som inte varit förutseende
              nog att skriva ett testamente behöver skydd. Det kan hända så
              mycket i människans liv. Olyckor och katastrofer är ingenting
              som vi kan förutse.
            </seg>
            <seg xml:id="i-890650125bd056d6-0">
              När det gäller Vänsterpartiets andra reservation i betänkandet
              har regeringen glädjande nog bestämt att utreda frågan om registrering
              av testamenten. Försvunna testamenten kan ställa till stora problem,
              och det är viktigt att alla människor är trygga i vetskapen om
              vad som kan hända med deras kvarlåtenskap. Det gäller även de
              människor som inte har möjlighet att förvara sitt testamente i
              bankfack.
            </seg>
            <seg xml:id="i-354ac4fbe084cb36-0">
              Därför är det bra om regeringen lägger fram förslag om att man
              ska ha möjlighet att registrera testamente hos en myndighet. Det
              tackar vi för.
            </seg>
          </u>
          <note xml:id="i-5ba9538c663a19c7-0">
            Jag yrkar därmed bifall till reservation 1 och den av Socialdemokraterna,
            Vänsterpartiet och Miljöpartiet gemensamma reservation nr 2.
          </note>
          <note type="speaker" xml:id="i-581517932cdb058d-0">
            Anf. 149 JAN LINDHOLM (mp):
          </note>
          <u who="jan_lindholm_ff5f4c" xml:id="i-f85c3e92b97a976a-0">
            <seg xml:id="i-937244d7b220c02d-0">
              Fru talman! Betänkandet om arvsrättsliga frågor tar upp fem olika
              frågeställningar som jag tycker samtliga har betydelse för de
              flesta av oss. En del av dem väcker till och med en del intressanta
              frågor. Man kanske är knäpp om man tycker att arvsrättsliga frågor
              kan vara intressanta. Det är det som är det fascinerande med att
              vara politiker: Man behöver inte dyka så väldigt djupt i frågor
              för att nästan vilken fråga man än ger sig på ska bli rätt intressant.
            </seg>
            <seg xml:id="i-86e0bc0f70225e25-0">
              Att det kan uppstå konflikter mellan en efterlevande make och
              särkullbarn är väl inte särskilt okänt. En bidragande orsak till
              det kan vara det faktum att särkullbarnen har en arvsrätt som
              kan vara rätt besvärande för den efterlevande maken och få allvarliga
              konsekvenser. En annan orsak kan vara att rätten redan långt innan
              någon av föräldrarna avlider kan bidra till att påverka relationerna
              mellan särkullbarnen och de övriga, de gemensamma, barnen på ett
              sätt som inte alltid är så roligt.
            </seg>
            <seg xml:id="i-5e6d436631c2342f-0">
              Å andra sidan är det inte så enkelt att förändra särkullbarnens
              rätt. Personligen tycker jag emellertid att det är lite märkligt
              att arv spelar så stor roll i hur relationen mellan människor
              blir. Jag tycker att det på något sätt vore bra om vi hade en
              lagstiftning som minimerade orsakerna till konflikter mellan människor.
              Det är något som jag tycker att man borde eftersträva. Jag tycker
              att det är en fråga som man behöver dyka i och göra något åt.
            </seg>
            <seg xml:id="i-f62c757b8d509c6a-0">
              Jag tillhör dem som tycker att riksdagen borde kunna uttala en
              åsikt även när det pågår utredning. Man använder ofta det som
              argument för att avstyrka förslag som tas upp av riksdagsledamöterna.
              Jag tycker nämligen inte att det behöver innebära några låsningar
              eller att man tappar i prestige om man sedan ändrar sig från en
              majoritet som uttalat sig i riksdagen när utredningen kommer med
              sina förslag. Jag tycker tvärtom att en öppen åsiktsregistrering
              under hela resan och att man kan ändra uppfattning under resans
              gång och på det sättet göra debatten mer levande skulle göra det
              politiska livet intressantare, speciellt för allmänheten utanför
              politiken.
            </seg>
            <seg xml:id="i-7ab2cbf09c143cc0-0">
              Jag får acceptera motivet till yrkande om avslag. Man kan utgå
              från att regeringen ändå kommer att återkomma i frågan och då
              förhoppningsvis med förslag som gör att alla barn blir mer jämställda
              i de här avseendena och att den efterlevande makan det är oftast
              kvinnan det handlar om inte ska behöva uppleva den otrygghet som
              särkullbarn kan innebära på samma sätt som i dag.
            </seg>
            <seg xml:id="i-a1ddfe726b427991-0">
              Förslaget om sockenfonder som behandlas i betänkandet avstyrks
              också, inte med motivering att det pågår en utredning utan därför
              att man inte gillar förslaget. Jag tycker i själva verket att
              grundidén i det är väldigt tilltalande. Jag skulle uppskatta om
              man ändå från majoritetens sida funderade på att på något sätt
              komma tillbaka till riksdagen med något i den stilen. Jag tror
              att det är bra att som ett alternativ till den allmänna arvsfonden
              ändå ha någon form av regional eller lokal möjlighet. Det vore
              bra för dem som inte har några arvingar att känna att deras kvarlåtenskap
              kan komma till bygdens bästa. Jag tycker att det är en väldigt
              bra grundidé som man ska ta vara på. Jag gillar det förslaget.
            </seg>
            <seg xml:id="i-1dd2ef7f57954196-0">
              Jag har den grundinställningen att arvsrätten, som den är utformad
              i dag, ibland leder till konflikter. Jag delar majoritetens uppfattning
              när det gäller det förslag som finns i två motioner från två moderata
              ledamöter om att utvidga arvsrätten. Jag tror att det tvärtom
              bara skulle leda till ännu större konflikter. Jag delar den inställning
              som majoriteten har i den frågan, att det inte är någon höjdare
              direkt.
            </seg>
            <seg xml:id="i-7d354ce9163c0b10-0">
              Även när det gäller den fråga som tas upp i betänkandet om sambors
              arvsrätt delar jag och Miljöpartiet majoritetens inställning.
              Vi är särskilt nöjda med den lilla kommentaren i majoritetens
              ställningstagande där man hänvisar till möjligheten att testamentera
              för att styra hur kvarlåtenskapen ska fördelas. Det påverkar,
              hoppas jag, hur majoriteten ser på den sista fråga som tas upp
              i betänkandet om möjligheten att registrera testamenten. Om man
              använder det som argument i en fråga måste man ändå mena allvar
              med att det är viktigt att ha den tryggheten att veta att testamentet
              inte leder till konflikter. Testamenten kan ju avsiktligt och
              oavsiktligt försvinna. Jag tycker att det är ett väldigt bra förslag,
              även om det inte kommer från Miljöpartiet utan från Vänsterpartiet,
              och jag hoppas att ni gör något bra av det. Där är yrkande om
              avslag motiverat med en utredning.
            </seg>
            <seg xml:id="i-ae40b39818af64a3-0">
              Jag yrkar bifall till reservation 2 som s, v och mp har tillsammans.
            </seg>
            <seg xml:id="i-a13ffe7bd1d5332b-0">
              Jag vill upprepa att i den fråga där man hänvisar till en utredning
              och yrkar avslag har jag den grundinställningen att det skulle
              vara positivt för arbetet i utredningen och för debatten om man
              från majoritetens sida säger att det är ett bra förslag, även
              om man kanske inte tycker om utformningen i motionen. En riksdagsmajoritet
              skulle kunna uttrycka en åsikt som en ledstjärna för arbetet framåt.
              Jag tror att det skulle bli intressantare så.
            </seg>
            <seg xml:id="i-b40b4a76977d8621-0">
              Jag vill avsluta, fru talman, med att påminna kammaren om den
              stora vikten av att Banverket snarast möjligt får i uppdrag att
              bygga dubbelspår mellan Falun och Borlänge.
            </seg>
          </u>
          <note type="speaker" xml:id="i-079255808d8581b6-0">
            Anf. 150 LENNART PETTERSSON (c):
          </note>
          <u who="lennart_pettersson_764dee" xml:id="i-2dd771e2f93fe1f9-0">
            <seg xml:id="i-166e507388719069-0">
              Fru talman! Jag tänker kommentera två av de fem motioner som
              är framlagda.
            </seg>
            <seg xml:id="i-febf10c00989a72b-0">
              Jag börjar med motionen av Birgitta Sellén och Kenneth Johansson
              om sockenfonder, ett begrepp som kanske skulle bytas ut mot kommunfonder,
              eftersom socknen inte längre existerar som formellt juridiskt
              begrepp. Motionen går ut på att inom ramen för Allmänna arvsfonden
              kunna skapa lokala fonder.
            </seg>
            <seg xml:id="i-9b55c0d36522dfcd-0">
              Det finns många människor som saknar arvingar och som inte har
              tänkt på att skriva ett testamente. Samtidigt har många av dessa
              varit aktiva i det lokala föreningslivet och skulle förmodligen
              gärna se att deras kvarlåtenskap kunde bli till nytta och glädje
              på hemmaplan. Jag tror dessutom att en lokal fond skulle bli mer
              publik än vad Allmänna arvsfonden är i dag. De flesta föreningar
              har ingen aning om att de har möjlighet att söka medel, vilket
              innebär att behållningen i fonden är mycket stor. Det finns därför
              skäl att på allvar fundera på förslagen i motionen.
            </seg>
            <seg xml:id="i-a56fbdea9ef20a4c-0">
              Den andra motionen gäller registrering av testamente och att
              säkerställa att den avlidnes sista vilja också blir verklighet
              utan risk för att någon anhörig förstör eller kastar ett skrivet
              testamente. Det har ju onekligen ett rättsvärde. Jag ser fram
              emot utredningen och dess direktiv.
            </seg>
            <seg xml:id="i-97a4789142669c07-0">
              Sammantaget kan man säga att alla förslagen i motionerna, bortsett
              från särkullbarnens arvsrätt, redan i dag kan tillgodoses genom
              en aktiv handling från den enskilde. När det gäller sockenfonder
              kan kvarlåtenskapen genom ett testamente överlåtas till lokala
              föreningar. Det är inte heller något problem att testamentera
              till kusiner. Likaså går det bra för sammanboende att reglera
              tillgångar och skulder genom ett samboavtal i kombination med
              ett testamente. Vill man känna sig ännu mera trygg så går det
              faktiskt bra att gifta sig. Jag är inte jurist, men jag utgår
              ifrån att det är möjligt att förvara ett testamente hos advokat
              eller jurist om man känner sig osäker på hanteringen av ett testamente
              efter att man har avlidit.
            </seg>
            <seg xml:id="i-ff8841008b558bd2-0">
              Det här föranleder frågan: Måste vi då ändra lagstiftningen?
              Nej, det måste vi inte, men det beror helt på hur mycket ansvar
              vi tycker att det är skäligt att var och en tar. Oavsett vilket
              så krävs det mycket mer information än vad som delges i dag. Det
              går ut årliga besked om pensionerna och inför deklarationerna.
              Det borde vara möjligt att haka på med en årlig, tydlig information
              om det kloka i att skriva samboavtal och om att skriva testamente.
            </seg>
          </u>
          <note xml:id="i-ae820eac588c0439-0">
            Jag yrkar bifall till förslaget i utskottets betänkande och avslag
            på samtliga motioner.
          </note>
          <note type="speaker" xml:id="i-7c84703bce22003a-0">
            Anf. 151 YVONNE ANDERSSON (kd):
          </note>
          <u who="yvonne_andersson_c8fed3" xml:id="i-1029edfd89a0a26e-2">
            <seg xml:id="i-925a1674a6b9fdd4-0">
              Fru talman! Jag ställer mig helt bakom utskottets förslag och
              yrkar avslag på samtliga motioner.
            </seg>
            <seg xml:id="i-1e12f48d662f6fbf-0">
              Den här debatten handlar om arvsrättsliga frågor. Jag vill inrikta
              mig på Vänsterpartiets önskan att sambopar i princip ska ärva
              varandra såsom om de hade varit äkta makar.
            </seg>
            <seg xml:id="i-07ecd315b4f641f0-0">
              Sambolagen är, som vi vet, reaktiv. Det betyder att när det gäller
              samboförhållandet blir rättsregler tillämpliga på samlevnaden
              utan någon uttrycklig önskan eller viljeförklaring från sambornas
              sida, och lagen träder i kraft först när samboskapet upplöses
              av en domstol.
            </seg>
            <seg xml:id="i-4db0628af8d08ab8-0">
              Problemet, när man i motionen föreslår en rätt för sambo att
              väcka talan om att ärva sin partner, är att det måste finnas en
              materiell rättsregel, och den finns inte. Vi tycker inte heller
              att en sådan behövs här eftersom det är en annorlunda typ av rättsfigur
              än vad äktenskapet är.
            </seg>
            <seg xml:id="i-74e0a9d7741a6831-0">
              Däremot är det ju ett problem att allmänheten inte känner till
              de skillnader som finns mellan äktenskapslagstiftningen och sambolagstiftningen.
              Alltför ofta anses, precis som vi hörde, sambolagen helt felaktigt
              vara jämförbar med äktenskapsbalken. Men om man ska förena friheten
              och tryggheten så är det ju ändå viktigt att människor medvetandegörs
              om hur sambolagen fungerar och vad som skiljer den från äktenskapsbalken.
            </seg>
            <seg xml:id="i-98299a40a2f22e87-0">
              Fru talman! En fråga är om vi ska ha två rättsfigurer. Om vi
              ska det måste ju var och en använda sig av de premisser som finns
              runt var och en. Där tycker vi att det ska vara skillnad. Det
              finns i dag ingen anledning att införa en ordning där rätten till
              arv ska tillskapas genom domstolsprocess, anser vi.
            </seg>
            <seg xml:id="i-fc70d79f79ef8d65-0">
              Med det vill jag tacka för ordet, och samtidigt vill jag säga
              att jag som kristdemokrat tycker att det bästa ju vore att satsa
              på det mest stabila och trygga.
            </seg>
          </u>
          <note type="speaker" xml:id="i-5d3f36727a63e913-0">
            Anf. 152 LISELOTTE OLSSON (v) replik:
          </note>
          <u who="liselotte_olsson_4be6aa" xml:id="i-a78ae56e2cdc22fc-1">
            <seg xml:id="i-ba9827439a63319f-0">
              Fru talman! Yvonne Andersson, när du började prata sade du att
              vi tyckte att sambor i princip ska ärva varandra. Jag sade ganska
              tydligt från talarstolen att det inte handlar om att det ska vara
              så i princip, utan det här handlar om undantagsfall. I de fallen
              ska man ha rätt att väcka talan. Det är det vi menar.
            </seg>
            <seg xml:id="i-b5ac5ec34132b7eb-0">
              Det finns många människor som, trots att de tycker att de är
              kloka, förståndiga, förutsägbara och allt möjligt, inte gör det
              som de borde. Det hände exempelvis vid Estoniakatastrofen och,
              som jag sade, tsunamin. Där var det människor som förstås inte
              tänkte på att de inte skulle komma tillbaka från den resan. Därmed
              blev det väldigt olyckligt för många sambor, som inte fick ärva
              sin partner som hade försvunnit. Det blev en ekonomisk katastrof
              ovanpå en annan, sorglig, katastrof.
            </seg>
            <seg xml:id="i-d322c4e993d3053f-0">
              Det finns flera exempel. Det finns exempel på par som har levt
              tillsammans i många år, 2530 år, och som har stått under dödshot.
              Man har jobbat mot högerextremism. Jag kan säga namnen, men det
              ska jag inte göra. Båda i förhållandet var utsatta för dödshot.
              I det fallet kunde man inte gifta sig, för då skulle någon kunna
              hitta dem i myndigheternas register. Mannen i förhållandet dog.
              Kvinnan får efter 25 år inte rätt till någonting som den här mannen
              hade.
            </seg>
            <seg xml:id="i-65a63d01443f728c-0">
              Det här handlar alltså om undantagsfall där människor far väldigt
              illa. Vi vill ge en möjlighet för de människorna till någon sorts
              utväg ur den kris som det innebär.
            </seg>
          </u>
          <note type="speaker" xml:id="i-2c7f849742e27c2d-0">
            Anf. 153 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-1029edfd89a0a26e-3">
            <seg xml:id="i-6988fad25cfbb002-0">
              Fru talman! Vår utgångspunkt ligger nog kanske i människosynen.
              Vi tror att människor kan ta ansvar för sitt liv. Vi tror att
              människor kan förbereda sig. Det finns ju ändå alla möjligheter
              till civilrättsliga avtal, testamenten och det ena med det fjärde,
              om man vill ha den relationen. Man har möjlighet att bestämma
              själv precis hur det ska vara. Det vi egentligen skulle satsa
              på, tycker jag, är väl att ännu fler människor fick veta att samboskapet
              är ett väldigt otryggt sätt att leva tillsammans om man vill ha
              sina liv tillsammans, ha gemensamma ägodelar och det ena med det
              andra. Det har vi påpekat i varje läge från allianspartierna och
              framhållit vikten av information och annat om de möjligheter som
              finns för att göra detta.
            </seg>
            <seg xml:id="i-bcb5ecdc0bd1e8df-0">
              Ska vi ha två rättsfigurer som ser olika ut så måste de få göra
              det. Man kan ju inte förändra allt för att någonting händer. Människor
              måste ju kunna ta ansvar för sina liv även medan de är levande,
              innan katastroferna inträffar.
            </seg>
          </u>
          <note type="speaker" xml:id="i-15396b51000f514a-0">
            Anf. 154 LISELOTTE OLSSON (v) replik:
          </note>
          <u who="liselotte_olsson_4be6aa" xml:id="i-a78ae56e2cdc22fc-2">
            <seg xml:id="i-8aa42380e7c0dd7b-0">
              Fru talman! Jag tror också att människor kan ta ansvar för sitt
              liv och att man bör göra det. Det håller jag med om. Men i det
              fall som jag pratar om och när det gäller de människor som varit
              med om de hemska katastroferna har det här bevisligen inte fungerat,
              och människor har farit illa. Det finns ett möjligt, enkelt sätt
              att kunna göra det här mindre skadligt för de här människorna.
            </seg>
            <seg xml:id="i-8e100540589d3c86-0">
              Självklart bör man informera det håller jag också med om men
              som läget är i dag finns det tusentals människor i Sverige som
              inte har tagit till sig det här och som har farit väldigt illa.
              Det kan drabba vem som helst att man inte är så förutseende som
              man borde vara. Då tycker jag att vi bör ställa upp, just för
              de människornas rätt och möjlighet att kunna klara sig bättre
              ur en sådan här situation.
            </seg>
          </u>
          <note type="speaker" xml:id="i-3535ece867c24be2-0">
            Anf. 155 YVONNE ANDERSSON (kd) replik:
          </note>
          <u who="yvonne_andersson_c8fed3" xml:id="i-3c9c9332eef5fb19-1" next="cont">
            <seg xml:id="i-486a26901090caa9-0">
              Fru talman! Nu är det ju så att motionen föreslår rätt för sambor
              att väcka talan. För att man ska få väcka talan måste det finnas
              en rättsregel, och det finns inte i dag. Det har inte motionären
              över huvud taget tagit upp.
            </seg>
            <seg xml:id="i-60d103babea06ebe-0">
              Från vår horisont tycker vi att det är olämpligt att införa en
              ordning där rätten till arv ska tillskapas genom domstolsprocess,
              därför att vi har andra möjligheter.
            </seg>
            <seg xml:id="i-beb115d7cc30bf47-0">
              I så fall är det väl nog så viktigt att utifrån de ambitioner
              som ni har ingående jobba med information om sådant som ger otrygga
              förhållanden vid händelser av olika slag.
            </seg>
          </u>
          <note xml:id="i-f46c615226492768-9">
            Överläggningen var härmed avslutad.
          </note>
          <u who="yvonne_andersson_c8fed3" prev="cont" xml:id="i-534993aaf8905061-1">
            <seg xml:id="i-09614c1d134b2e61-0">
              20 § Registerkontroll av personal vid sådana hem för vård eller
              boende som tar emot barn
            </seg>
          </u>
          <note xml:id="i-0275a68c5149408c-12">
            Föredrogs
          </note>
          <note type="speaker" xml:id="i-583456704807bf63-0">
            Anf. 156 ELINA LINNA (v):
          </note>
          <u who="elina_linna_aed53b" xml:id="i-0e3f2fba7c96c114-0" next="cont">
            <seg xml:id="i-e2ef72fc37330494-0">
              Fru talman! Jag hade anmält fem minuter på talarlistan, men jag
              kommer nog att behöva lite mer tid för min argumentation. Jag
              hoppas att ledamöterna i kammaren har tålamod att lyssna på mig
              lite längre.
            </seg>
            <seg xml:id="i-ba3e0d5946217888-0">
              Socialutskottets betänkande, som vi nu ska debattera, tillstyrker
              regeringens förslag till ny lag om registerkontroll av personal
              vid sådana hem för vård och boende som tar emot barn. Lagen syftar
              till att öka skyddet för barn mot att utsättas för övergrepp,
              kränkningar eller annat särskilt skadligt inflytande från personer
              som finns i barnens närmaste omgivning.
            </seg>
            <seg xml:id="i-5ed4127fe3dffada-0">
              Registerkontrollen ska därför bli obligatorisk och göras i fråga
              om personer som erbjuds anställning, uppdrag, praktiktjänstgöring
              eller liknande vid hem för vård eller boende som tar emot barn.
              Dessa hem kallas ofta för HVB. Kontrollen avser såväl belastnings-
              som misstankeregister. Jag vill påpeka att möjligheten för HVB
              att begära utdrag ur belastningsregistret finns redan i dag när
              det gäller brott som lett till åtal. En obligatorisk kontroll
              av misstankeregister är däremot nytt och ur rättssäkerhetssynpunkt
              enligt Vänsterpartiet mycket märkligt.
            </seg>
            <seg xml:id="i-e68ba76f87b93d4c-0">
              Regeringens förslag kan synas verka lätt att ta ställning till,
              men så har det inte varit för oss i Vänsterpartiet. Jag ska förklara
              hur vi resonerat för att komma fram till vårt beslut. Vi har tagit
              hänsyn både till konsekvenserna för barnkonventionen och till
              integritetsperspektivet. Vi har också studerat Skolverkets uppföljning
              av lagstiftningen om registerkontroll av personal inom förskola,
              skola och skolbarnsomsorg.
            </seg>
            <seg xml:id="i-2b08db685654b266-0">
              Vänsterpartiet är varma försvarare av barnkonventionen. Vi menar
              till och med att barnkonventionen bör göras till svensk lag och
              har betonat vikten av barnkonsekvensanalyser vid alla politiska
              beslut. Barns bästa har varit en helt central utgångspunkt för
              oss när vi tagit ställning till förslaget.
            </seg>
            <seg xml:id="i-0b0f447cf57f9fa2-0">
              Barnen på HVB är en mycket utsatt grupp. De har redan farit illa,
              och en del har utsatts för vuxnas sexuella övergrepp. Just deras
              utsatta situation gör att de har ett särskilt stort behov av skydd
              och trygghet. Precis som regeringen skriver i propositionen kommer
              registerkontrollen inte att vara avgörande för att barn i HVB
              ska få en trygg miljö. Registerkontrollen hindrar inte att anställda
              personer, som är ostraffade, begår övergrepp.
            </seg>
            <seg xml:id="i-c819fa7cab14d980-0">
              Vänsterpartiet är inga anhängare av mer kontroll och övervakning.
              Vi tror inte att man löser samhällsproblem på det sättet. Registerkontroll
              är bara en liten del av vad som behövs för att öka tryggheten
              och kvaliteten i HVB. En rad andra åtgärder behöver vidtas för
              att förbättra den sociala barn- och ungdomsvården. Det handlar
              om frågor som rör utbildning, kompetens, forskning, tillsyn och
              uppföljning men också om rena resursfrågor. Det behövs mer kompetent
              personal, förebyggande arbete är viktigt, det behövs kvalitetssäkring
              med mera.
            </seg>
            <seg xml:id="i-dc504cac9fd69f25-0">
              Tillsynen av hemmen måste också förbättras. Viktiga förslag på
              det området lyfts fram i utredningen Källan till en chans. Nationell
              handlingsplan för den sociala barn- och ungdomsvården . Vi hoppas
              att regeringen skyndar sig att bereda förslagen.
            </seg>
            <seg xml:id="i-73657439a4217a0f-0">
              Vår samlade bedömning utifrån ett barnperspektiv är ändå att
              registerkontrollen kan spela en viss roll för att öka skyddet
              för barnen på HVB. Kontrollen är därför i linje med barnkonventionens
              intentioner om barns bästa.
            </seg>
            <seg xml:id="i-e5cb150cf1474380-0">
              Vänsterpartiet menar dock att lagförslaget även måste ses i ett
              större politiskt sammanhang. De senaste åren har det varit tätt
              mellan förslagen som inneburit mer kontroll, registrering och
              övervakning. Den personliga integriteten har inte stått så högt
              i kurs som den borde. I vart och ett av de olika förslagen har
              det funnits goda skäl, ömmande orsaker, till att man i just det
              här fallet är beredd att tumma på den personliga integriteten.
              Men sammantaget ger det en helt annan bild, en bild av ett samhälle
              som präglas av mer kontroll och övervakning. Är det ett sådant
              samhälle vi vill lämna efter oss till våra barn?
            </seg>
            <seg xml:id="i-427eb04ca5a55c14-0">
              Fru talman! Vi befinner oss nu på ett sluttande plan där ny kontroll
              hela tiden kan motiveras med den befintliga kontrollen som redan
              införts. Det talas redan i propositionen om att utvidga registerkontrollen
              till att omfatta även andra verksamheter. Läkarförbundets ordförande
              har nyligen sagt att en registerkontroll borde göras av dem som
              ska bli läkare, och socialministern fyller på med att han vill
              se över lagstiftningen så att alla som söker arbete inom sjukvården
              blir skyldiga att lämna ett utdrag ur belastningsregistret.
            </seg>
            <seg xml:id="i-ac16c605320ab88e-0">
              Skolverkets uppföljning av den lag på skolans och barnomsorgens
              område som infördes 2001 kom för snart fyra år sedan. Skolverket
              uppfattade då att kunskapsläget när det gällde bedömningen av
              lagens syfte, att minska övergrepp på barn, var otillräckligt
              och att en mer omfattande uppföljning av lagen borde göras. Någon
              ytterligare uppföljning har inte gjorts.
            </seg>
            <seg xml:id="i-30e38518742c948d-0">
              Fru talman! Vänsterpartiet står bakom barnkonventionens formuleringar
              om att hänsyn alltid ska tas till barns bästa. Samtidigt är vi
              oroade över den minskande respekten för den personliga integriteten
              och den ökande kontrollen och övervakningen i samhället. Vårt
              ställningstagande till föreliggande lagförslag är därför en balansakt
              mellan dessa två till synes motsatta intressen.
            </seg>
            <seg xml:id="i-0975b89075b5a1bd-0">
              Vi menar att eftersom det i dag är tillåtet med en viss registerkontroll
              inom grundskolan och förskolan är det svårt att principiellt hävda
              att behovet av registerkontroll i HVB skulle vara mindre än i
              skolan. Omfattningen av kontrollen i skolan är dock betydligt
              mer begränsad än den som nu föreslås för HVB. I vår avvägning
              mellan barns bästa och integritetsskyddet landar vi därför i att
              samma system för registerkontroll bör införas för HVB som i dag
              gäller för förskola och skola utan några andra utökningar.
            </seg>
          </u>
          <note xml:id="i-999ffc82a4ddcee8-0">
            Fru talman! Jag avslutar med att yrka bifall till vår reservation
            i betänkandet, reservation nr 1.
          </note>
          <note xml:id="i-c07d26a62575647f-0">
            Anf. 157 THOMAS NIHLÉN (mp):
          </note>
          <note xml:id="i-ab53049f2cd62204-0">
            Fru talman! Miljöpartiet har en reservation i betänkandet. Jag
            yrkar bifall till reservation 2.
          </note>
          <u who="elina_linna_aed53b" prev="cont" xml:id="i-f54ff2fdc2ae7754-0">
            <seg xml:id="i-56f2ec8a8d5493ac-0">
              Miljöpartiet anser att förslagen i propositionen är bra. Trots
              det skrev vi en motion på propositionen. Anledningen är att vi
              vill gå längre och föreslå ytterligare åtgärder utöver de förslag
              i propositionen som vi helt ställer oss bakom. Vi tycker att det
              är mycket angeläget att öka skyddet för de barn som samhället
              påtagit sig ansvar för genom boende eller vård vid HVB.
            </seg>
            <seg xml:id="i-cf73af9823bb3a6e-0">
              En utökad registerkontroll räcker förstås inte för att garantera
              att övergreppen inte sker och att barns och ungas ställning inte
              utnyttjas på olika sätt, men det är ytterligare en kontrollmöjlighet.
              För oss är det mycket angeläget att samhället gör allt för att
              så långt det bara är möjligt garantera att missförhållanden och
              övergrepp inte ska kunna ske. Det är att betrakta som ett djupt
              misslyckande när samhället har gått in till skydd för ett barn
              och barnet i själva verket i och med detta råkar ännu värre ut.
            </seg>
            <seg xml:id="i-3f9952051be34baf-0">
              Vi anser dock att det finns andra områden där enskilda befinner
              sig i liknande beroendeställning, vilket Rädda Barnen och flera
              andra remissinstanser också påtalat. Det gäller framför allt barn
              med utvecklingsstörning eller sådant funktionshinder att de är
              i behov av till exempel en personlig assistent, gruppboende eller
              avlösarservice. Det gäller också barn som beviljas bistånd i form
              av kontaktfamiljer och kontaktpersoner. Enligt de uppgifter vi
              har fått fram är det ca 1 000 barn och ungdomar i Sverige som
              i dag får och har rätt till personlig assistans enligt LSS. Ca
              3 000 barn och ungdomar har rätt till assistansersättning, alltså
              mer än tjugo timmars assistans per vecka. Enligt vår uppfattning
              är de här grupperna av barn och ungdomar sannolikt minst lika
              utsatta med tanke på risken att drabbas av olika former av övergrepp.
            </seg>
            <seg xml:id="i-984966c421c4bb0b-0">
              Det är naturligtvis vanskligt att jämföra olika slags utsatthet,
              men vi anser att skälen till att det skydd som anges i propositionen
              ska omfatta dessa tjänster är lika starka som skälen när det gäller
              HVB, inte minst eftersom det redan i dag finns en lag om registerkontroll
              inom förskoleverksamhet, skola och omsorg, som dock inte omfattar
              misstankeregistret.
            </seg>
            <seg xml:id="i-e734de3643ca1461-0">
              I propositionen skrivs att regeringen kommer att följa utvecklingen
              och överväga om det finns behov av att tillsätta en utredning
              med uppgift att göra en kartläggning och vid behov lämna förslag
              på andra verksamheter där obligatoriska registerkontroller bör
              göras. I betänkandet hänvisas till Sveriges åtaganden enligt barnkonventionen
              när det gäller barns rätt till skydd mot övergrepp och sexuellt
              utnyttjande som ett viktigt argument för att införa dessa registerkontroller.
              Utskottet skriver också avslutningsvis i betänkandet att man ser
              mycket positivt på regeringens bevakning av den här viktiga frågan,
              men att man inte anser att regeringens arbete bör föregripas.
            </seg>
            <seg xml:id="i-b070085639797a84-0">
              Fru talman! Jag tolkar utskottets skrivning som att man är positiv
              till att utreda frågan om obligatoriska registerkontroller även
              för andra verksamheter, främst med hänvisning till våra åtaganden
              enligt barnkonventionen. Men om nu utskottet är så positivt till
              en utredning, varför kan vi då inte skriva klartext i betänkandet?
              Det borde klart och tydligt framgå att utskottet vill att regeringen
              snarast ska tillsätta en utredning om detta. Den här frågan kanske
              alliansens representant i dag, Chatrine Pålsson Ahlgren, kan passa
              på att svara på i sitt kommande inlägg. Om vi hade haft en sådan
              tydligare skrivning skulle Miljöpartiet ha anslutit sig till utskottets
              betänkande i dess helhet, eftersom Miljöpartiet anser att det
              redan nu står utom allt tvivel att regeringen skyndsamt bör utreda
              frågan om att utvidga möjligheterna till obligatorisk registerkontroll,
              främst för de barn- och ungdomsgrupper som jag nämnde tidigare.
            </seg>
            <seg xml:id="i-1b9dde324cfe38a1-0">
              Fru talman! Avslutningsvis: För dem av riksdagens ledamöter som
              tycker att det är viktigt att det snarast tillsätts en utredning
              i frågan återstår i dag endast alternativet att yrka bifall till
              Miljöpartiets reservation.
            </seg>
          </u>
          <note type="speaker" xml:id="i-06d94df4a92cffc5-0">
            Anf. 158 CHRISTER ENGELHARDT (s):
          </note>
          <u who="christer_engelhardt_6cbff9" xml:id="i-0d803b7a6bdbe868-0">
            <seg xml:id="i-567a2edddc69d649-0">
              Fru talman! Barn och ungdomar som av olika sociala orsaker placeras
              på hem för vård och boende, HVB, är utan tvivel en av de mest
              utsatta grupperna i samhället. Därför är det av största vikt att
              den vård och placering i HVB som erbjuds är av hög kvalitet. Samhället
              har en skyldighet att noga följa upp placeringarna och se till
              att hemmen för vård och boende har bra personal och att verksamheten
              uppfyller de krav som måste ställas på en så här viktig och känslig
              verksamhet.
            </seg>
            <seg xml:id="i-688dc6588d9cf701-0">
              Dagens förslag att det ska göras en registerkontroll av dem som
              är anställda på hem för vård och boende innebär ett visst integritetsintrång
              för den enskilde. Det är känsligt med kontroll av anställda och
              frågan är inte alltid så enkel. Självfallet får vi inte dras med
              och skapa ett samhälle där kontroll och registerutdrag krävs i
              alla möjliga och omöjliga sammanhang. Det måste alltid finnas
              en väg tillbaka för alla. Men i detta fall anser jag det befogat
              och nödvändigt med kontroll. Arbetar man med utsatta barn måste
              kraven vara höga. Barnperspektivet anser jag som socialdemokrat
              i detta läge väga tyngst. Vissa brott är av sådant slag att personer
              som dömts för dessa brott inte ska arbeta med just barn och ungdomar.
              Sedan 2001 kräver lagstiftningen att de som erbjuds jobb i förskola,
              skola och barnomsorg ska lämna ett utdrag ur polisens belastningsregister.
            </seg>
            <seg xml:id="i-9dc588c2798138d6-0">
              Upprinnelsen till dagens förslag ligger några år bakåt i tiden.
              Sommaren 2004 tillsatte den dåvarande socialdemokratiska socialtjänstministern
              Morgan Johansson en utredning som skulle överväga behovet av bestämmelser
              om obligatorisk registerkontroll av dem som ska anställas vid
              HVB som tar emot barn och unga. Utredningen blev klar under 2005
              och har remissbehandlats. Nu kan vi gå till beslut. Det tycker
              jag är bra. Vi socialdemokrater stöder förslaget i betänkandet.
            </seg>
            <seg xml:id="i-bac1e50660a731de-0">
              Självklart inser vi att registerkontroll i sig inte garanterar
              att barn i HVB får en tryggare miljö. Men det kan vara en effektiv
              åtgärd som ökar möjligheterna att se till att rätt personer anställs.
              Ett HVB ska inte anställa personer som dömts för till exempel
              sexualbrott eller våldsbrott.
            </seg>
            <seg xml:id="i-de02676ae6226ba5-0">
              En diskussionsfråga har varit om det bara ska ske registerkontroll
              av tillsvidareanställda. Förslaget innebär att även personer som
              praktiserar eller har en tidsbegränsad anställning ska granskas.
              Vi socialdemokrater tycker att det är en rimlig ordning. Undantag
              görs endast om det är fråga om en tillfällig kontakt eller ett
              mycket kortvarigt arbete, som det heter. Någon form av avgränsning
              måste ju rimligtvis göras om inte situationen ska bli ohanterlig.
            </seg>
            <seg xml:id="i-f93ee03628224fc9-0">
              Regeringen pekar själv i propositionen på att denna avgränsning
              kan leda till gränsdragningsproblem och att Socialstyrelsen bör
              överväga om det behöver utfärdas rekommendationer om kontrollverksamheten.
            </seg>
            <seg xml:id="i-b2f04532b2746aee-0">
              Det finns flera motioner och för den delen också remissinstanser
              som påpekar att det kan finnas även andra områden, till exempel
              inom äldreomsorgen och vården av funktionshindrade, där det kan
              behövas registerkontroll eftersom vårdtagaren befinner sig i en
              stark beroendeställning till vårdaren.
            </seg>
            <seg xml:id="i-9863f11aa67202ac-0">
              Socialdemokraterna anser att denna fråga bör bevakas. Men varje
              åtgärd måste enligt vår mening vara väl underbyggd och föregås
              av en analys av situationen som väger skyddsbehov och integritetbehov
              i samhället. Vi är för tillfället nöjda med att regeringen har
              sagt att man kommer att följa utvecklingen och om så behövs tillsätta
              en utredning som kan ta fram förslag om obligatorisk registerkontroll
              även för andra verksamheter.
            </seg>
          </u>
          <note xml:id="i-fc4ca0db28c453f1-0">
            Med detta, fru talman, yrkar jag bifall till utskottets förslag.
          </note>
          <note xml:id="i-9aa5adffe66aabda-0">
            I detta anförande instämde Per Svedberg (s).
          </note>
          <note type="speaker" xml:id="i-dabe84b8f72b0eba-0">
            Anf. 159 CHATRINE PÅLSSON AHLGREN (kd):
          </note>
          <u who="chatrine_palsson_c4018c" xml:id="i-0fb78e162f5a0736-0">
            <seg xml:id="i-e1cdd036abea4e99-0">
              Fru talman! Kära vänner! Det är en viktig proposition som regeringen
              har lagt fram. Skälet till att man har lagt fram den är att vi
              måste, så långt det över huvud taget är möjligt, garantera att
              de HVB som vi har och är väldigt glada för är så bra och trygga
              som det över huvud taget är möjligt. Barn som hamnar i en svår
              och utsatt situation och kanske drabbas av många och svåra upplevelser
              ska kunna känna att de har en frizon när de kommer till HVB.
            </seg>
            <seg xml:id="i-4d0f4a50f199529b-0">
              Jag är väl medveten om att integritetsfrågorna är viktiga. De
              ska vara viktiga även fortsättningsvis. Men i den här frågan är
              regeringen helt tydlig med att det är barnens behov av trygghet
              som väger tyngst. Jag tror att kvalitetsfrågorna generellt i vårt
              samhälle måste lyftas mycket högre än vi hittills har gjort.
            </seg>
            <seg xml:id="i-b78cefcb40485f31-0">
              Det är beklämmande med alla barn som i HVB har utsatts för fruktansvärda
              saker. Men vi måste med den kunskapen se till att vi för framtiden
              gör allt som står i vår makt för att det inte ska hända igen.
            </seg>
            <seg xml:id="i-a759d198cb4d4e6d-0">
              Jag tror att det är en bra signal från riksdag och regering att
              vi inte accepterar någonting annat än att det ska vara en trygg
              och bra miljö för barnen. Ofta är dessa barn en grupp som inte
              vågar, kan eller orkar tala för sig själva. De är i en beroendeställning,
              och därför är vi glada över att vi har fått en så kraftig majoritet
              för vårt förslag i socialutskottet. Det är en bra signal och ett
              väl avvägt beslut.
            </seg>
            <seg xml:id="i-964c3fa8155e5dca-0">
              Fru talman! Thomas Nihlén undrar varför vi inte kunde gå ett
              steg längre redan nu. Jag har stor sympati för de tankar som Thomas
              Nihlén ger uttryck för. Men vi anser att det är fullt tillräckligt
              som det står under Utskottets ställningstagande på s. 11: Utskottet
              noterar att regeringen har för avsikt att följa utvecklingen och
              överväga om det finns behov av att tillsätta en utredning med
              uppgift att kartlägga och vid behov lämna förslag till andra verksamheter
              där obligatoriska registerkontroller bör göras. Utskottet ser
              mycket positivt på regeringens bevakning av denna viktiga fråga
              och kommer omsorgsfullt att följa regeringens arbete på området.
              Utskottet anser inte att regeringens arbete bör föregripas.
            </seg>
            <seg xml:id="i-ccd2cc99ce28b167-0">
              Här är det viktigt att både vi och regeringen även fortsättningsvis
              är observanta på alla de här frågorna. Enligt mitt förmenande
              är detta en viktig markering för framtiden. Men det är lite för
              tidigt att gå så långt som Thomas Nihlén vill gå.
            </seg>
          </u>
          <note xml:id="i-c179da043cdba7ff-0">
            Fru talman! Jag yrkar bifall till förslaget i betänkandet och
            avslag på de båda reservationerna.
          </note>
          <note type="speaker" xml:id="i-7b43de47c83990f9-0">
            Anf. 160 ELINA LINNA (v) replik:
          </note>
          <u who="elina_linna_aed53b" xml:id="i-e22805aaf76d55f3-0">
            <seg xml:id="i-b6675ce56fe33e8f-0">
              Fru talman! Det är inte så lätt för mig att argumentera ensam
              mot ett helt enigt utskott. Ingen av mina utskottskamrater har
              egentligen kommenterat det jag tog upp i min argumentation, nämligen
              de motstridiga intressen som finns mellan integritetsskyddet och
              barnets bästa. Jag vet inte hur mycket ni har vägt dessa mot varandra.
            </seg>
            <seg xml:id="i-c9b2724149910797-0">
              Hos Chatrine Pålsson Ahlgren låter det nästan som att registerkontrollen
              kommer att garantera trygg och säker miljö för alla barn i HVB.
              Jag är säker på att Chatrine vet lika väl som jag att registerkontrollen
              inte kommer att åstadkomma detta.
            </seg>
            <seg xml:id="i-03035b40b67fe8cc-0">
              När det gäller kontrollen i skolan, förskolan och skolbarnomsorgen
              har mina utskottskamrater inte heller beskrivit vad det är för
              fel. Den kontrollen har vi haft sedan 2001. Varför ska vi göra
              den obligatorisk, och varför ska vi utvidga den också till misstankeregistret?
            </seg>
            <seg xml:id="i-e275c6a7d91950f2-0">
              Min fråga till Chatrine Pålsson Ahlgren är om hon har studerat
              Skolverkets utvärdering, som kom fram till att man egentligen
              inte kan dra så mycket slutsatser, och man vet absolut inte om
              man har hindrat några som är förstagångsbrottslingar och om de
              har fått arbete eller inte. Det har förekommit övergrepp innan
              registerkontrollen infördes, och det har förekommit efter det
              att den har införts. Så kommer det att vara med den här obligatoriska
              kontrollen också.
            </seg>
          </u>
          <note type="speaker" xml:id="i-fbd2faf0205e1523-0">
            Anf. 161 CHATRINE PÅLSSON AHLGREN (kd) replik:
          </note>
          <u who="chatrine_palsson_c4018c" xml:id="i-0fb78e162f5a0736-1">
            <seg xml:id="i-c5a1c10072072988-0">
              Fru talman! Jag kommenterade just detta att det var två intressen
              som stod mot varandra. Regeringen ansåg att barnens trygghet måste
              sättas i främsta rummet.
            </seg>
            <seg xml:id="i-d698698f0f33ec61-0">
              Elina Linna, jag är väl medveten om att det här förslaget inte
              kan ge vare sig en hundraprocentig eller nittioprocentig trygghet
              för barnen. Men jag skulle vilja påstå att det inte finns något
              beslut som kan fattas här i riksdagen som skulle göra det hundraprocentigt
              tryggt. Inte heller är det enbart denna fråga och detta perspektiv
              som gör att det blir tryggt i ett HVB, men det är ett tydligt
              och bra sätt att få det tryggare och tydligare.
            </seg>
            <seg xml:id="i-0f8e85c0730a8f09-0">
              Jag skulle nästan vilja påstå att det är bra för alla. Det är
              också bra för de personer som ska anställas. Man ska själv gå
              till polisen och få registerutdraget och lämna fram det till arbetsgivaren.
            </seg>
            <seg xml:id="i-418a86db24beb6ec-0">
              Det är väl bra att den som söker jobb inte kommer i en svår situation
              och gör sig skyldig till brott. Ibland är det väl bra att samhället
              gör den tydliga markeringen att detta inte duger.
            </seg>
            <seg xml:id="i-44ed194972d95bcc-0">
              Jag uppfattar detta som en kvalitetsförbättring och något positivt
              för alla. Jag förstår inte riktigt varför Vänsterpartiet yrkar
              avslag på den här propositionen. Det är för mig obegripligt. De
              argument som Elina Linna gav om vår rätt till integritet håller
              vi med om. Det är därför vi tar det försiktigt med alla förslag
              vi kommer med. Men att inte barns perspektiv skulle kunna få väga
              så tungt i den utsatta situation de befinner sig i när de kommer
              till ett HVB är obegripligt för mig.
            </seg>
          </u>
          <note type="speaker" xml:id="i-d55190a18aaf247d-0">
            Anf. 162 ELINA LINNA (v) replik:
          </note>
          <u who="elina_linna_aed53b" xml:id="i-e22805aaf76d55f3-1">
            <seg xml:id="i-1a2f202349877039-0">
              Fru talman! Chatrine Pålsson Ahlgren säger att den obligatoriska
              kontrollen inte garanterar något. Tvärtom finns det en risk att
              vi invaggas i falsk trygghet med lagen. Jag tog i mitt anförande
              upp att det behövs andra insatser. Det finns en utredning som
              heter Källan till en chans , som Chatrine Pålsson Ahlgren väl
              känner till.
            </seg>
            <seg xml:id="i-4b44373a83091984-0">
              Det finns ett behov av att oftare göra tillsyn. Vi känner till
              att det finns HVB där man inte har gjort tillsyn på åratal. Det
              är viktigare att man har kontroll och tillsyn och att personalen
              som arbetar där är kompetent och har bra utbildning.
            </seg>
            <seg xml:id="i-06a71b93e5ec6c17-0">
              Det är de sakerna vi ska satsa på. När man lyssnar på Chatrine
              Pålsson Ahlgren får man uppfattningen att det räcker med registerkontroll.
              Det gör inte det. Vad gör regeringen till exempel med Källan till
              en chans ?
            </seg>
          </u>
          <note type="speaker" xml:id="i-74918a2a69668298-0">
            Anf. 163 CHATRINE PÅLSSON AHLGREN (kd) replik:
          </note>
          <u who="chatrine_palsson_c4018c" xml:id="i-0fb78e162f5a0736-2">
            <seg xml:id="i-2c2d7b4fe8ea0c7f-0">
              Fru talman! Regeringen arbetar med den frågan. Vi har inte haft
              denna regering mer än i sex månader. Vi har inte hunnit allt.
              Arbetet med Källan till en chans pågår i Regeringskansliet.
            </seg>
            <seg xml:id="i-41a63840880fa57c-0">
              Jag sade också att registerkontrollen inte kommer att lösa alla
              problem. Det är mycket mer som behövs med utbildning och annat.
              Ingen av dessa saker motsäger varandra. Det är ingen konkurrens
              mellan de önskemål och behov som finns.
            </seg>
            <seg xml:id="i-0d99da66a5904d71-0">
              Tvärtom är det ett sätt att visa att vi vill göra allt från lagstiftarens
              sida för att det ska bli trygg och bra vård för dessa barn som
              har en oerhört svår situation.
            </seg>
            <seg xml:id="i-7f398ef221bf0ad8-0">
              Om barnen får komma i främsta rummet måste man acceptera att
              vi också behöver göra en kontroll. Det är tyvärr så. Jag beklagar
              alla övergrepp som har skett på dessa barn. Men vi kan inte bara
              beklaga det. Vi måste visa att vi vill göra något mer.
            </seg>
            <seg xml:id="i-84cc5e188bbcd217-0">
              Självklart anser regeringen att det behöver göras mycket mer
              inte minst vad gäller utbildning för att det ska bli så bra som
              möjligt. Det här är en viktig signal och en viktig väg att gå.
            </seg>
          </u>
          <note xml:id="i-f46c615226492768-10">
            Överläggningen var härmed avslutad.
          </note>
          <note xml:id="i-91e3059c6b8e5ac2-0">
            21 § Vissa mineralpolitiska frågor
          </note>
          <note xml:id="i-0275a68c5149408c-13">
            Föredrogs
          </note>
          <note type="speaker" xml:id="i-fa9a0a519e4f9e6d-0">
            Anf. 164 KENT PERSSON (v):
          </note>
          <note xml:id="i-f6fe685e9602791b-0">
            Fru talman! Jag vill börja med att yrka bifall till reservation
            nr 2 och motion N264 yrkande 2 samt motion N287 yrkande 5 som
            handlar om Euratomfördraget. I övrigt står jag givetvis bakom
            reservation 1 men väljer att inte lyfta fram den vid detta tillfälle.
          </note>
          <u who="kent_persson_3230c6" prev="cont" xml:id="i-471e7ebbff7a7769-0">
            <seg xml:id="i-e0f28cb1df6fffbb-0">
              Frågan om brytning av uran är i allra högsta grad aktuell i Sverige.
              Därför är det också viktigt att vi känner till vad som gäller.
              Aldrig tidigare har så många företag fått tillstånd att undersöka
              urantillgångar i Sverige och om dessa är brytvärda.
            </seg>
            <seg xml:id="i-61ad08ab8a0cfcd6-0">
              Samtidigt sägs det från alliansen att brytning av uran i Sverige
              inte är aktuell. Men när jag ställer samma fråga till företrädare
              för regeringen blir svaret att regeringen prövar frågan först
              efter att Kärnkraftsinspektionen har sagt sitt och det finns en
              miljökonsekvensbeskrivning att ta ställning till. Sedan avslutar
              man med att kommunerna har vetorätt.
            </seg>
            <seg xml:id="i-2772c9e386bc851a-0">
              Vad regeringen i själva verket tycker är i allra högsta grad
              oklart. I det perspektivet är debatten om Euratomfördraget aktuell
              och viktig. Debatten om Euratomfördraget är ingen ny debatt. Den
              förra regeringen ansåg att det var nödvändigt att modernisera
              fördraget. Tillsammans med Finland och Österrike avsåg man att
              lyfta fram frågan om fördraget i samband med diskussionerna om
              en ny EU-konstitution. Frågan är alltså inte enbart en svensk
              fråga.
            </seg>
            <seg xml:id="i-88919e7e1dd852c7-0">
              Enligt Euratomfördraget har EU option på allt klyvbart material
              i unionen. Det skulle kunna innebära att ett medlemsland om EU
              använder optionen inte kan bestämma över det uran som framställs
              i det berörda landet. Det finns en diskussion huruvida Sverige
              fick undantag från denna regel i samband med anslutningsfördraget
              vid medlemskapet.
            </seg>
            <seg xml:id="i-bbf65ba21c285ae3-0">
              I EU-parlamentet har EU-parlamentarikern Jens Holm ställt en
              fråga till kommissionen om hur det ligger till med just tillämpningen
              av Euratomfördraget och om Sverige har fått ett undantag.
            </seg>
            <seg xml:id="i-e0e51e43494c3700-0">
              Jag ska citera fritt ur svaret från kommissionär Andris Piebalgs,
              som givetvis också finns tillgängligt.
            </seg>
            <seg xml:id="i-1420db1ec0e280b4-0">
              Av första meningen av förklaringen i fördraget framgår tydligt
              att fördragen, även Euratomfördraget, gäller samtliga medlemsstater.
              Det finns inga undantag. Gemenskapen har också optionsrätt i fråga
              om kärnmaterial som produceras i en medlemsstat.
            </seg>
            <seg xml:id="i-32530548bbbfafff-0">
              Denna optionsrätt kan inte tolkas som att medlemsstat är skyldig
              att framställa uran på sitt territorium. Det innebär att EU inte
              kan tvinga svenska staten att öppna en urangruva i Sverige. Det
              är ett klart och tydligt svar, och det är bra.
            </seg>
            <seg xml:id="i-e263240c4ca957d2-0">
              Gemenskapen har ingen möjlighet att konfiskera kärnmaterial som
              har producerats i en medlemsstat förutom under mycket speciella
              omständigheter. De speciella omständigheterna gäller just vad
              en medlemsstat gör med det producerade kärnavfallet.
            </seg>
            <seg xml:id="i-9777e5020a7d0c07-0">
              De regler som gäller är att medlemsstaterna måste meddela bränsleförsörjningsbyrån,
              som har hand om frågeställningarna. Den har att godkänna eventuella
              affärskontrakt mellan länder när det gäller det kärnavfall som
              finns.
            </seg>
            <seg xml:id="i-a4370a66e8eece77-0">
              Om Sverige i framtiden, med tillstånd från de svenska myndigheterna,
              skulle börja bryta uran, måste försäljningsavtalen för det producerade
              uranet lämnas in till Euratoms bränsleförsörjningsbyrå, antingen
              av säljaren eller av köparen.
            </seg>
            <seg xml:id="i-93f482fa2654535a-0">
              Av svaret framgår ganska klart att det finns en gråzon. Hur man
              tolkar det i dag är en sak. Hur man tolkar fördraget i framtiden
              vet vi inte. Det är just poängen med att vi behöver lyfta fram
              frågan igen.
            </seg>
            <seg xml:id="i-7e281943042e71b6-0">
              Fru talman! Vi kan också konstatera att det näringsutskottet
              säger i betänkandet bekräftar behovet av en översyn av fördraget.
              Jag ska citera vad som står i betänkandet: Det står klart att
              Euratomfördraget i flera avseenden inte speglar dagens verklighet
              utan sedan länge är föråldrat.
            </seg>
            <seg xml:id="i-00c0d31c5cc9d7e8-0">
              Mot den bakgrunden blir det märkligt att utskottet avstyrker
              berörda yrkanden från Vänsterpartiet och Miljöpartiet. Det finns
              i dag ett gyllene tillfälle för regeringen att ta upp frågan om
              Euratomfördraget igen när diskussionen om en ny konstitution kommer
              att ta fart.
            </seg>
            <seg xml:id="i-5f794da8d407c147-0">
              Jag förstår inte varför inte utskottet tar fasta på det och lyfter
              frågan igen och ger ett sådant svar till regeringen.
            </seg>
          </u>
          <note type="speaker" xml:id="i-fd4a12314a5b7755-0">
            Anf. 165 PER BOLUND (mp):
          </note>
          <note xml:id="i-bf0692dbaf6bfff5-0">
            Fru talman! Jag vill börja med att yrka bifall till reservation
            nr 1 och instämmer även i reservation nr 2, men för tids vinnande
            yrkar jag bara bifall till den första reservationen.
          </note>
          <u who="per_bolund_0a9708" prev="cont" xml:id="i-d3bdf4eb739d6803-0">
            <seg xml:id="i-cc8b968a5923e174-0">
              Det är tråkigt att Folkpartiet inte deltar i den här debatten.
              Folkpartiet har varit det enda parti som öppet har förespråkat
              uranbrytning i Sverige. Det vore intressant att ta den diskussionen
              med dem. Men efter vad jag kan se på talarlistan finns det ingen
              representant för Folkpartiet med i debatten.
            </seg>
            <seg xml:id="i-24053d313c372c5a-0">
              Det investeras i dag stora pengar i uranletning i Sverige. Bolag
              prospekterar efter uran på ett 60-tal olika platser runt om i
              landet. Antalet platser för prospektering ökar hela tiden.
            </seg>
            <seg xml:id="i-fda209e06aab9f37-0">
              Prospekteringstillstånd finns i till exempel Småland, Östergötland,
              Dalsland, Dalarna, Hälsingland, Västernorrland och Jämtland. I
              stora delar av landet berörs man alltså av uranprospektering i
              dagsläget.
            </seg>
            <seg xml:id="i-f09c471aa1d25a1a-0">
              Uranletningen orsakar självfallet stor oro på de orter där den
              pågår. Alla vet ju att en urangruva skulle få stora och svåra
              miljökonsekvenser. Uranhalterna i en fyndighet är ofta på bara
              ungefär en promille eller ännu lägre, vilket innebär att det finns
              ett kilo uran per ton i själva malmen. Man måste därför spränga
              bort oerhört stora mängder berg för att komma åt uranet.
            </seg>
            <seg xml:id="i-c5608a9c722c787a-0">
              När man bryter uranmalm frigörs radioaktiva gaser, till exempel
              radon. En stor mängd radioaktivt damm släpps lös. Det här får
              självfallet stora hälsoeffekter för dem som berörs av det. Det
              får också svåra miljöeffekter.
            </seg>
            <seg xml:id="i-de9167021484ad7b-0">
              Restprodukterna från uranbrytning är radioaktiva. De innehåller
              förutom radium och radon ofta stora mängder giftiga tungmetaller.
              Det avfall som blir kvar efter uranbrytningen samlas oftast i
              dammar där vätskan avdunstar men det radioaktiva slammet blir
              kvar. Det finns kvar under många generationer framåt.
            </seg>
            <seg xml:id="i-f42676d65315fd9a-0">
              Med tanke på de stora och svåra miljö- och hälsoeffekter som
              uranbrytning har orsakat i de trakter där det görs i dag borde
              det vara en självklarhet att samtliga partier i Sveriges riksdag
              kraftigt tar avstånd från planerna på uranbrytning i Sverige.
            </seg>
            <seg xml:id="i-89523502d28983fd-0">
              Vi i Miljöpartiet har därför väckt en motion där vi föreslår
              att man inför ett tydligt förbud mot uranbrytning i minerallagen.
              Tråkigt nog är det bara Vänsterpartiet som har anslutit sig till
              den linjen. Det innebär att samtliga övriga partier fortsätter
              att hålla dörren öppen för uranbrytning i Sverige.
            </seg>
            <seg xml:id="i-df02680f3a8df98f-0">
              Den signalen kommer att tas emot med glädje hos alla de företag
              som nu prospekterar efter uranfyndigheter. För hur ska signalen
              annars tolkas av de företag som prospekterar? De kommer förstås
              att anse att det här är ett beslut som öppnar dörren för fortsatt
              letande och fortsatt utvinning. Och hur ska signalen tas emot
              av de människor runt om i landet som är oroliga för att de helt
              plötsligt ska bli grannar med en urangruva? Och, kanske viktigast:
              Hur ska de företag som i dag satsar på turism i de här områdena,
              som försöker få ut en vildmarksturism och få in nya näringsintäkter,
              uppfatta signalen? Man öppnar ju deras områden för uranbrytning.
            </seg>
            <seg xml:id="i-00bc89ffe22d0088-0">
              De partier i den här riksdagen som ofta och gärna uttalar sig
              mot uranbrytning men inte vill ta några steg för att motverka
              den i praktiken hyser en dubbelmoral av stora mått, vill jag hävda.
              Antingen är man för uranbrytning, och då nöjer man sig med den
              lagstiftning vi har i dag, eller så är man emot uranbrytning,
              och då måste man också visa på konkreta förslag på hur detta ska
              åstadkommas. Vad tänker man göra för att förhindra uranbrytning
              i Sverige? Det finns faktiskt ingen mellanlinje i den här frågan.
            </seg>
            <seg xml:id="i-e433e8610795544c-0">
              När vi röstar för eller emot ett förbud mot uranbrytning i morgon
              kommer det att bli uppenbart för alla var partierna står för eller
              emot uranbrytning i Sverige.
            </seg>
            <seg xml:id="i-c67f82aa1b036f65-0">
              Om man fortsätter att försöka upprätthålla något slags mellanlinje
              förleder man antingen de medborgare som är oroliga genom att man
              tillåter uranbrytning eller de gruvbolag som nu prospekterar och
              lägger ned stora resurser. Om man då inte tänker tillåta någon
              uranbrytning så har man förlett bolagen och faktiskt lurat dem.
            </seg>
            <seg xml:id="i-8279786b9c71dd07-0">
              De bolag som just nu satsar stora pengar på att leta uran i Sverige
              kommer självfallet att vilja ha igen de resurserna genom att bryta
              uran om de hittar en brytvärd åder. Vi är säkra på att de bolagen
              kommer att sätta en oerhört hård press på den politiska processen
              för att få till stånd en gruvbrytning. Till och med näringsminister
              Maud Olofsson har själv konstaterat att det ger underliga signaler
              att säga ja till prospektering men att sedan, när bolagen väl
              hittar en brytvärd åder, säga nej till utvinning.
            </seg>
            <seg xml:id="i-3d5f2f75050d4ccb-0">
              Särskilt upprörande är den ställning som Centerpartiet och Kristdemokraterna
              har tagit i frågan eller kanske snarare den ställning som de inte
              har tagit. Före valet tillfrågades samtliga partier av Naturskyddsföreningen
              om de skulle verka för eller emot ett svenskt förbud mot uranbrytning.
              Både Centerpartiet och Kristdemokraterna angav i enkäten ett tydligt
              ja för ett förbud mot uranbrytning utan förbehåll. Men nu, bara
              några månader senare, när de sitter i regeringen och kan påverka
              frågan i allra högsta grad har tydligen både Centerpartiet och
              Kristdemokraterna svängt 180 grader. De verkar nu, när förslaget
              finns på bordet, aktivt emot ett sådant förbud.
            </seg>
            <seg xml:id="i-fd422573b8b9a0f2-0">
              Att deklarera en inställning före valet och sedan agera helt
              tvärtemot när man har avgörandet i sin hand är att vilseleda väljarna.
              Man lurar till sig deras röster genom att hävda en sak före valet
              med falska förespeglingar. Sedan bryter man mot de löften som
              man gav när det väl kommer till omröstning i kammaren.
            </seg>
            <seg xml:id="i-e24047d4c7e95648-0">
              Jag skulle verkligen vilja att de representanter som finns här
              i dag för Centerpartiet och Kristdemokraterna går upp i talarstolen
              begär en replik nu till exempel och förklarar här i debatten varför
              man har bytt linje i frågan på bara några månader. Vilka nya fakta
              är det som har kommit till som gör att det nu är säkert att bryta
              uran i Sverige och som gör att det inte finns någonting att vara
              orolig för för medborgarna?
            </seg>
            <seg xml:id="i-9019cb768c4af467-0">
              Vi har föreslagit en rad förändringar i vår motion för att garantera
              att uranbrytning inte kommer att komma till stånd i Sverige. Om
              de övriga partierna verkligen vill motverka uranbrytning kan man
              enkelt ändra minerallagen så att prospektering efter uran förbjuds
              och så att koncessioner för bearbetning av uran inte får beviljas.
            </seg>
            <seg xml:id="i-62e13a6325a41b6c-0">
              Uranbrytning får stora regionala miljökonsekvenser, som jag var
              inne på. Därför anser vi att de berörda kommunernas roll i beslutsfattandet
              måste stärkas. Därför anser vi att det borde krävas ett tillstånd
              från kommunstyrelsen i den kommun där uranletning ska ske. Den
              kommunen måste ge ett godkännande innan ett beslut om undersökningstillstånd
              kan fattas just för att det ska vara tydligt för alla parter vad
              som gäller i hela kedjan. Det handlar både om medborgarna i regionen
              och de bolag som nu håller på att prospektera.
            </seg>
            <seg xml:id="i-4fa9e7615b057938-0">
              Tyvärr har den borgerliga regeringens hållning i frågan varit
              minst sagt oklar. Både i intervjuer i medierna och i debatter
              i riksdagen har regeringen genom sin näringsminister Maud Olofsson
              vacklat i inställningen till uranbrytning. Näringsministern hävdar
              att hon inte tänker göra något annat än att följa den nuvarande
              lagstiftningen. Hon hävdar att den lagstiftning som vi har i dag
              inte behöver förändras, trots att den har lett till ett stort
              antal prospekteringsfall i Sverige.
            </seg>
            <seg xml:id="i-15910451b85259e4-0">
              Vi tycker att det behövs ett klargörande här. Det finns en chans
              i den här debatten nu för alla partier att klart och tydligt deklarera
              var de står. Är ni för eller är ni emot uranbrytning i Sverige?
              Och hur kommer ni att rösta när frågan avgörs i kammaren vid voteringen
              i morgon?
            </seg>
          </u>
          <note type="speaker" xml:id="i-442b98304fe9e221-0">
            Anf. 166 KARIN ÅSTRÖM (s):
          </note>
          <u who="karin_astrom_465c9e" xml:id="i-1cd3702b33a9b9ce-0">
            <seg xml:id="i-bdad51214815b6be-0">
              Fru talman! Jag vill börja med att säga att det mycket riktigt
              är som Per Bolund beskriver; det är en komplex och omfattande
              lagstiftning och många olika aspekter som vägs in i den här extremt
              svåra fråga som vi behandlar i dag.
            </seg>
            <seg xml:id="i-22d19b3c1cc86568-0">
              Jag ska säga något om minerallagen generellt och om gruvnäringen.
              Sverige är ett mineralrikt land. Med 17 gruvor i drift vid utgången
              av 2006 är vi ledande i Europa. Vi är därmed också ledande när
              det gäller minerallagstiftningen och själva hanteringen i och
              omkring våra gruvor.
            </seg>
            <seg xml:id="i-5ca19fbd76632e31-0">
              Trots vår unika och speciella minerallag är det intressant att
              veta att det här egentligen handlar om endast ca 1 procent av
              hela den svenska berggrunden. Ur den synvinkeln skulle man kunna
              tycka att det här är ett smalt område.
            </seg>
            <seg xml:id="i-c75b0377c4c5adb3-0">
              Sverige är en gammal gruvnation med en väl dokumenterad gruvhantering
              ända från 1300-talet. För ett antal år sedan såg det mörkt ut
              inom hela gruvnäringen. I dag kan jag som norrlänning och inlandsbo
              vara mycket nöjd med den tillväxt och utveckling som vi nu kan
              skönja på området. Vi finner stora brytvärda malmer framför allt
              i Norrland. Senast i dag fick vi ta del av nyheten att LKAB har
              funnit ytterligare en stor och rik malmfyndighet i Malmberget.
              I min egen lilla hemkommun Överkalix rapporterar man i dag att
              geologerna har gjort intressanta diamantfynd.
            </seg>
            <seg xml:id="i-07515f5f8bb6a9d6-0">
              Vi är just nu ett Klondyke för prospekteringsföretag som väljer
              att prospektera i Sverige. Det gör de därför att vi har goda förutsättningar.
              Bland annat har vi bra vägar, befolkning som pratar bra engelska,
              en bra minerallag och en strikt miljölagstiftning. Och så har
              vi SGU:s mineralinformationskontor i Malå, som vad jag har förstått
              är en unik informationsbyrå som inte finns någon annanstans i
              hela världen.
            </seg>
            <seg xml:id="i-22f190df48ddf62f-0">
              Allt det här skulle jag vilja säga har möjliggjort att vi har
              den tillväxt som vi nu ser inom gruvnäringen. Det är också tydliga
              tecken på att vi har lyckats med geologi, infrastruktur och ett
              regelverk som fungerar bra.
            </seg>
            <seg xml:id="i-a726974a3ef17c60-0">
              Som inlandsbo är det också mycket trevligt att få konstatera
              att malmproduktion inte går att flytta till vare sig Helsingfors
              eller låglöneländer utomlands. Och det här ger ju faktiskt väldigt
              mycket jobb.
            </seg>
            <seg xml:id="i-d255a918591047f4-0">
              Så, fru talman, kommer jag då fram till uranfrågan, det som är
              betänkandets huvudinnehåll. Jag lyssnade på Per Bolund. Det är
              många och svåra och komplexa frågeställningar som vi har att ta
              hänsyn till, särskilt när det gäller lagstiftningen. Framför allt
              är det långa processer som omgärdar detta och som många gånger,
              skulle jag vilja säga, egentligen styr upp vad regeringen i slutändan
              tar för beslut då det gäller uranbrytning eller ej.
            </seg>
            <seg xml:id="i-8be6b4b30ca3de07-0">
              I det stora hela, fru talman, ställer vi oss bakom utskottsmajoritetens
              förslag till beslut. Men vi har också ett särskilt yttrande. Jag
              ska be att få läsa upp yttrandet, som vi har skrivit, i dess helhet.
              Så här lyder det:
            </seg>
            <seg xml:id="i-aaa1a2888d970bcc-0">
              Uran är ett av de mineraler som omfattas av minerallagen. Enligt
              denna lag ges enskilda företag rätt att ansöka om bl.a. undersökningstillstånd.
              Det är bergmästaren som utfärdar sådana tillstånd. Undersökningstillstånd
              ger i princip endast ensamrätt för företagen att söka efter angivet
              mineral inom området. För provborrning krävs därefter godkännande
              från markägare och eventuellt tillstånd enligt miljöbalken.
            </seg>
            <seg xml:id="i-3e0e847be83d3e87-0">
              När det gäller hantering av uran finns en omfattande lagstiftning
              utöver minerallagen. Bearbetning, transport eller annan hantering
              av detta ämne regleras främst av lagen om kärnteknisk verksamhet.
              Anläggningar för brytning av uranhaltigt material ska tillåtlighetsprövas
              av regeringen enligt miljöbalken. Den aktuella kommunen har vetorätt
              för verksamheten.
            </seg>
            <seg xml:id="i-543c0bcef4f17ff5-0">
              Vi tycker att denna ordning är rimlig men förstår också den oro
              som den ökande prospekteringen efter uran har skapat. Trots omfattande
              undersökningar av myndigheter och företag är den svenska berggrunden
              fortfarande relativt outforskad, och då olika mineraler oftast
              återfinns tillsammans är det viktigt att prospekteringen fortsätter.
              Detta gagnar inte minst gruvnäringen.
            </seg>
            <seg xml:id="i-206656da6e5422a8-0">
              Vi socialdemokrater ser dock inte framför oss någon uranbrytning
              i Sverige. Samma inställning redovisades av den tidigare regeringen
              genom ett svar av statsrådet Ulrica Messing på en skriftlig fråga
              i riksdagen (fr. 2005/06:1545). I svaret anförde hon: Jag avser,
              med beaktande av gällande lagar, att vidta de åtgärder som krävs
              för att brytning av uranhaltigt material inte ska bli aktuellt
              i vare sig miljökänsliga eller andra områden i vårt land.
            </seg>
            <seg xml:id="i-4001c5fb98b819c4-0">
              Det vore bra om den nuvarande regeringen kunde redovisa hur den
              ser på en eventuell uranbrytning i Sverige.
            </seg>
            <seg xml:id="i-058fef3d148a75e9-0">
              Vi socialdemokrater anser att minerallagen är bra, tillsammans
              med miljöbalken och lagen om kärnteknisk verksamhet. Detta borgar
              för en god hantering. Vi anser dock att regeringen och dess företrädare
              i riksdagen i likhet med förra regeringen och dess företrädare
              bör ha en viljeinriktning, en vision, när det gäller hur man ser
              på själva brytningen av uran.
            </seg>
            <seg xml:id="i-b605e78ee2d9e409-0">
              Fru talman! Med de orden överlämnar jag betänkandet till riksdagen
              för avgörande.
            </seg>
          </u>
          <note type="speaker" xml:id="i-feb3cd0f85803f7d-0">
            Anf. 167 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-0">
            <seg xml:id="i-407528973d9e689d-0">
              Fru talman! Jag delar självklart uppfattningen att det vore väldigt
              bra om den nuvarande regeringen kunde redovisa hur den ser på
              en eventuell uranbrytning i Sverige, som var slutsatsen i det
              särskilda yttrandet. Men jag tycker nog att Socialdemokraterna
              också bör klargöra sin inställning i den här frågan.
            </seg>
            <seg xml:id="i-d015fc8425f96988-0">
              Jag tycker att det finns motsägelser i det särskilda yttrandet
              och i Socialdemokraternas hållning i frågan. Om man tycker att
              minerallagen och miljöbalken i sig är tillräckliga är det svårt
              att förstå varför man anser att man redan nu måste redovisa att
              man inte tänker säga ja till någon som helst uranbrytning i Sverige.
              I och med att man gör det föregår man också prövningen av brytning
              just enligt de lagar som ni hänvisar till här.
            </seg>
            <seg xml:id="i-9fd2a88d66f4212b-0">
              Det är lite oklart var Socialdemokraterna egentligen står i den
              här frågan. Är det inte så att ni, med den linje som ni nu har
              slagit fast i det här yttrandet, gärna vill att brytningsföretagen
              ska inleda prospektering? Men sedan säger ni med andra handen
              att när de väl kommer upp till prövning i regeringen kommer de
              att få avslag på ansökan om uranutvinning. Det anser jag egentligen
              är att lura de här företagen. De är självklart ute och prospekterar
              för att de i slutändan vill ha en brytning av mineralet. Annars
              skulle de inte lägga ned alla de resurser som de gör i dag.
            </seg>
            <seg xml:id="i-d1eda1132d093894-0">
              Om Socialdemokraterna inte tänker öppna för uranbrytning i Sverige
              undrar jag: Varför ställer ni er inte bakom den del av vår motion
              som just går ut på att förbjuda uranbrytning? Det vore den enkla
              och raka vägen och den tydligaste för alla parter i den här frågan.
            </seg>
          </u>
          <note type="speaker" xml:id="i-9209e4e5b6b26727-0">
            Anf. 168 KARIN ÅSTRÖM (s) replik:
          </note>
          <u who="karin_astrom_465c9e" xml:id="i-1cd3702b33a9b9ce-1">
            <seg xml:id="i-14cd8c2e7da767a6-0">
              Fru talman! Det är faktiskt viktigt att veta vad vi har i vår
              berggrund. Det är liksom en bit som vi har tagit fasta på. Det
              är viktigt att veta var uranet finns utifrån vilka infrastruktursatsningar
              man tänker göra. Och när man behöver gå in i berggrunden för att
              ta material till annat behöver vi veta hur det ser ut i vår berggrund.
            </seg>
            <seg xml:id="i-941ed8ed4ef74875-0">
              Som jag har förstått det kan man, när man söker efter mineraler,
              faktiskt söka efter hela spektrumet av mineraler som ingår i minerallagen.
              Och jag har fått lära mig genom åren att uranet faktiskt är en
              vägvisare för andra mineraler. Uranet i sig har gjort att man
              har kunnat upptäcka koppar, zink och massor med mineraler som
              faktiskt har kunnat vara brytvärda. Den delen är jätteviktig.
            </seg>
            <seg xml:id="i-ee00b69fd0c21d0c-0">
              Sedan skulle jag vilja säga att det inte är okänt att den förra
              regeringen hade den här inställningen. Det borde vara känt för
              väldigt många prospekteringsföretag som kommer hit och som ändå
              vill söka efter uran. Meddelandet om att vi inte tänker öppna
              upp för gruvbrytning finns i direktiv som har getts ut till olika
              myndigheter. Det finns redan offentligt uttalat och skrivet sedan
              tidigare. Om företagen söker efter uran är det företagen själva
              som måste göra den riskbedömningen. Det kostar ju dessutom ganska
              mycket att göra det, men det får företagen stå för. Vi har varit
              tydliga och sagt att vi inte kommer att ställa upp på att öppna
              upp för uranbrytning.
            </seg>
          </u>
          <note type="speaker" xml:id="i-f5de92ce53c88e60-0">
            Anf. 169 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-1">
            <seg xml:id="i-6f6ffc10a240989c-0">
              Fru talman! Jag tycker fortfarande att det här är en underlig
              hållning, måste jag säga. Det är som du säger. Visst kan man leta
              efter uran när man samtidigt letar efter andra mineraler. Men
              i dag har vi faktiskt ett 60-tal prospekteringstillstånd som gäller
              just för uranletning. Man har angett att det är uran man verkligen
              letar efter.
            </seg>
            <seg xml:id="i-46618991b7b6a0c5-0">
              Det här ökade intresset beror just på att uranpriset har ökat
              väldigt mycket på senare tid. Därmed har det blivit mer attraktivt
              att utvinna uran, att söka efter uran i Sverige och att utvinna
              uran i Sverige. Det är just det som gör oss oroliga. Uppenbarligen
              går de här företagen, som nu har fått tillstånd på ett 60-tal
              platser, i första hand på den lagstiftning som finns. De läser
              där och ser vilka möjligheter det finns att utvinna uran. Och
              med ledning av lagstiftningen har de kommit fram till att det
              absolut finns möjligheter att utvinna uran i Sverige.
            </seg>
            <seg xml:id="i-2eb6d15e446435e1-0">
              Det är just på grund av det som jag tycker att det är vilseledande
              att i uttalanden säga att man är emot uranbrytning men att i praktiken
              faktiskt inte vilja göra de förändringar som behövs för att garantera
              att vi inte får till en uranbrytning i Sverige. Om man kategoriskt
              är emot uran har man också ett ansvar, hävdar vi, att se till
              att lagstiftningen följer den principen, att man också säger i
              lagstiftningen att prospektering kan vara okej men att uranbrytning
              inte tillåts i Sverige. Det är den renhåriga vägen att gå, anser
              vi.
            </seg>
          </u>
          <note type="speaker" xml:id="i-ebe634fec8340907-0">
            Anf. 170 KARIN ÅSTRÖM (s) replik:
          </note>
          <u who="karin_astrom_465c9e" xml:id="i-1cd3702b33a9b9ce-2">
            <seg xml:id="i-b39455227e30eb0d-0">
              Fru talman! Jag kan dela Per Bolunds oro för vad som kommer att
              hända i frågan. Det kan jag faktiskt göra. Men vi tycker att vi
              har varit väldigt tydliga då det gäller hur vi ser på själva uranbrytningen
              när processen har gått så långt att man kommit fram till att regeringen
              ska ta ett beslut. Det finns skrivet i direktiv hur vi ser på
              det och hur den förra regeringen såg på det. Det är alltså ingenting
              som är okänt för de myndigheter etcetera som håller på med prospektering.
              Det är också så att kommuner och länsstyrelser som ska säga sitt
              i den här frågan har möjlighet att upprätta miljöpolicydokument
              där man inom kommunen eller länet bestämmer sig för hur man vill
              göra med frågan. Det i sin tur är ytterligare en signal till de
              prospekteringsföretag som går in och bara är intresserade av uran.
              Det är en ganska stor risk de tar att gå in till ett sådant län
              eller en sådan kommun som på ett tidigt stadium har lagt fast
              det i sitt miljöpolicydokument.
            </seg>
            <seg xml:id="i-bf601afac7f22575-0">
              Det finns en mängd olika saker som jag kan tycka att man kan
              göra i ett förebyggande syfte. Det går inte att underskatta hur
              viktigt det är att vi vet var uranet finns i vår backe. Utifrån
              infrastruktursatsningar, utifrån samhällsförändringar som sker
              här och nu och framåt är det bra att veta. Därför tycker jag att
              man ska söka efter det.
            </seg>
            <seg xml:id="i-16374b9726a0b619-0">
              Med det vill jag än en gång uttrycka att vi inte är för att öppna
              upp för uranbrytning.
            </seg>
          </u>
          <note type="speaker" xml:id="i-93c1ed40ff1d4ddb-0">
            Anf. 171 STAFFAN ANGER (m):
          </note>
          <u who="staffan_anger_92af81" xml:id="i-46fa8d102a5a5a2b-0">
            <seg xml:id="i-d3f7ec28df680749-0">
              Fru talman! Gruvnäringen var en viktig näringsdel för Sverige
              för vår utveckling mot att bli en industrination. Våra rika mineralförekomster
              gav en bas för industriell utveckling i norra och mellersta Sverige.
              Vårt mineralrika land gav möjligheter till vidareförädling av
              mineraler, exempelvis järn-, koppar- och zinkprodukter. Vi blev
              en industriell producent med världsmarknaden som bas.
            </seg>
            <seg xml:id="i-dab7cb511549c43b-0">
              För mitt hemlän Västmanland blev gruvnäringen början till en
              industrialisering av länet med flera stora internationella företag,
              exempelvis ABB. Än i dag är gruvnäringen av mycket stor vikt för
              oss som industrination. Ännu finns det stora outforskade fyndigheter
              i Sverige att beakta. Med Kina och Indiens ökade efterfrågan på
              råvaror har priset stigit på mineraler och därmed också fyndigheters
              storlek och framtida lönsamhet.
            </seg>
            <seg xml:id="i-24300e82e62607cb-0">
              Det är viktigt att vi har en bra prospektering i Sverige. Nya
              fyndigheter kan ge nya arbetstillfällen i områden som i dag har
              hög arbetslöshet. Intresset för Sverige vad gäller mineraler är
              stort, vilket är viktigt för oss.
            </seg>
            <seg xml:id="i-e1f4061e4db6508b-0">
              Fru talman! Det finns en mängd lagar som måste beaktas innan
              en produktion kan startas. Minerallagen måste följas med de regler
              som finns där. För en gruvbrytning måste tillstånd sökas enligt
              miljöbalken. Man kan säga att gruvprospektering inför en eventuell
              start av produktion är väl täckt i svensk lagstiftning. Vi får
              hoppas att nya fyndigheter kommer fram som i sin tur ger möjligheter
              för nya företag att etablera sig i Sverige, liksom att de nuvarande
              aktörerna på marknaden kan bygga ut sin verksamhet. Det ger mer
              sysselsättning i Sverige. Vi ser nu dessa jättelika investeringar
              av LKAB och Boliden och att nya gruvor ska öppnas, vilket är väldigt
              bra för svensk ekonomi och sysselsättningen i Sverige.
            </seg>
            <seg xml:id="i-4a318ee957493078-0">
              Prospekteringen har ökat. 2006 beviljades 377 nya undersökningstillstånd.
              Förlängda undersökningstillstånd uppgick samma år till 117. En
              mycket stor prospektering förekommer, glädjande nog för Sverige.
            </seg>
            <seg xml:id="i-39e6f1aee176079f-0">
              De ändrade reglerna i minerallagen som trädde i kraft den 1 maj
              2005 ger markägaren större möjligheter att påverka prospekteringen
              när det gäller informations- och ersättningsfrågor. En av dessa
              ändringar rörde sig om inlösen av fastighet i det speciella fall
              att en bearbetningskoncession beslutas men inte fullföljs av en
              markanvisning inom tio år. Den speciella situation som uppstår
              gällande fastighetsvärdena när gruvbrytning pågår i eller i anknytning
              till en tätort har noterats av utskottet som förutsätter att regeringen
              noga följer denna fråga.
            </seg>
            <seg xml:id="i-388c9e810abe566b-0">
              Fru talman! När det gäller hanteringen av uran finns det en omfattande
              lagstiftning utöver minerallagen. Förutom miljöbalken måste lagen
              om kärnteknisk verksamhet följas. Om man ska bryta uran måste
              man ha regeringens godkännande såväl som, vilket sagts tidigare,
              kommunfullmäktiges godkännande i den kommun där brytning ska ske.
              Vi kan bara konstatera att uranbrytning i Sverige inte är aktuell.
              Jag repeterar: Vi kan bara konstatera att uranbrytning i Sverige
              inte är aktuell.
            </seg>
            <seg xml:id="i-56fa582e1b396d8b-0">
              Vad gäller uranbrytning i Sverige på uppdrag av ett eller annat
              EU-land för att bidra till andra länders uranbehov finns det ingenting
              som tyder på att så blir fallet. EG-kommissionen har uttalat sig
              negativt om detta. Det är således varje land som avgör om brytning
              ska ske på eget territorium.
            </seg>
          </u>
          <note xml:id="i-82c21b7f92c0e708-0">
            Jag yrkar bifall till förslaget i näringsutskottets betänkande
            NU5.
          </note>
          <note type="speaker" xml:id="i-aaf9e87db190f965-0">
            Anf. 172 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-2">
            <seg xml:id="i-7d17679fa40f5857-0">
              Fru talman! Staffan Anger hänvisar i sitt anförande till diverse
              lagstiftning som finns på det här området i Sverige. Men lagstiftningen
              är långtifrån heltäckande. Den ger absolut inga garantier mot
              utvinning av något slag, inte heller när det gäller uranbrytning.
              Minerallagen är främst till för att ge rättigheter för utvinnaren
              och inte för samhället i stort eller för markägaren. Det gjordes
              en revidering för några år sedan som, som Staffan Anger sade,
              skärpte lagen när det gäller att ge information och ersättning
              till markägaren men det finns absolut inget om att man kan säga
              nej till utvinning som markägare. Den övriga lagstiftningen är
              också så utformad att den medger avvägningar mellan olika intressen.
              Miljöeffekter till exempel ställs mot de intäkter som en eventuell
              brytning skulle ge. Det är inte alls så att den lagstiftning vi
              har i dag garanterar ett nej till uranbrytning i Sverige. Det
              är just därför som det är så viktigt att partierna i stället klart
              redogör för vad de står i den här frågan.
            </seg>
            <seg xml:id="i-d619b190eeb4a119-0">
              Jag tycker att Staffan Anger blundar för den problematik som
              finns. Gruvbrytning i Staffan Angers värld medför bara positiva
              effekter i form av arbetstillfällen och ekonomisk utveckling.
              Men det finns också en stor risk för att en ny utvinning slår
              undan benen för de många företag i glesbygden som nu spirar och
              som är beroende av en orörd natur och stor naturrikedom för sin
              verksamhet. Det gäller till exempel ekoturism. Vi har i dag turister
              som kommer från hela Europa och hela världen just för att besöka
              den svenska vildmarken. Vi har Europas största vildmarksområden.
              Det är ett enormt stort värde. Om de får en gruva som granne blir
              det enormt svårt att bedriva verksamhet. Det kommer att fullständigt
              slå undan benen för hela den spirande branschen som har en väldigt
              stor potential i Sverige.
            </seg>
            <seg xml:id="i-1038f90fdce389fa-0">
              Man kan inte bara säga ja till gruvbrytning med hänvisning till
              arbetstillfällen. Man måste också se till de arbetstillfällen
              som hotas genom det.
            </seg>
          </u>
          <note type="speaker" xml:id="i-4000934edbe4067d-0">
            Anf. 173 STAFFAN ANGER (m) replik:
          </note>
          <u who="staffan_anger_92af81" xml:id="i-46fa8d102a5a5a2b-1">
            <seg xml:id="i-d4bc39d3c5b1dd92-0">
              Fru talman! Minerallagen är väldigt detaljerad. Det vet du lika
              bra som jag. Vi kan också konstatera att den miljölagstiftning
              som finns i Sverige är bland de tuffaste i världen inom detta
              område. Ska man få tillstånd till brytning måste man klara miljöbalkens
              krav, och det är inte så lätt. Det finns alltså väldigt stränga
              regler för gruvbrytning.
            </seg>
            <seg xml:id="i-8992129dfa66739b-0">
              Som framkommit tidigare är den yta som används i Sverige minimal.
              Den är oerhört liten. Det finns också regler för vilka åtgärder
              man måste vidta när man lägger ned en gruva. Vad som händer nu
              är att Dannemora ökar och kanske kommer tillbaka igen. Det är
              väldigt positivt, eftersom det är en gammal gruva som har gett
              arbetstillfällen och som redan finns där. Man behöver inte skapa
              några nya saker i naturen.
            </seg>
            <seg xml:id="i-40e6241057eee6b7-0">
              Jag håller alltså inte med dig utan tycker att det här är en
              väldigt viktig näringsgren. Vad Miljöpartiet gör är att sätta
              snarskank för en utveckling inom områden i Sverige där vi behöver
              arbeten, och där vi behöver gruvor.
            </seg>
          </u>
          <note type="speaker" xml:id="i-f729625bd82c2c94-0">
            Anf. 174 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-3">
            <seg xml:id="i-518cb46ec71a10c9-0">
              Fru talman! Jag vill poängtera att vi ingenstans i vår motion
              säger absolut nej till gruvbrytning. Det vi säger kategoriskt
              nej till är uranbrytning. När man ser de förskräckande exemplen
              på miljöskador som uppstår genom uranbrytning runt om i världen
              anser vi att det finns väldigt starka skäl att vara emot.
            </seg>
            <seg xml:id="i-d7891f326758db19-0">
              Jag vill fortsätta att poängtera att en mineralbrytning i närområdet
              självklart är helt förödande för ett företag som håller på med
              ekoturism. Det finns ju ingen turist som är intresserad av att
              besöka ett område där man har storskalig gruvbrytning. Det är
              inte det man är ute efter, utan det är de orörda fjällvidderna
              och naturvärdena. Självklart hotar gruvbrytning den verksamheten.
            </seg>
            <seg xml:id="i-acf2dcb47d8cc0b7-0">
              Jag tycker också att Staffan Anger är mig svaret skyldig när
              det gäller den specifika frågan om uranbrytning. Du sade i ditt
              anförande att det inte var aktuellt med uranbrytning. Jag tycker
              dock att vi förtjänar ett bättre svar än så. Den viktiga frågan
              här är ju om Moderaterna är för eller emot uranbrytning. Kommer
              ni att säga ja eller nej till uranbrytning när det blir aktuellt,
              och prospekteringsförslagen kommer upp på regeringens bord?
            </seg>
          </u>
          <note type="speaker" xml:id="i-990f5b94af472809-0">
            Anf. 175 STAFFAN ANGER (m) replik:
          </note>
          <u who="staffan_anger_92af81" xml:id="i-46fa8d102a5a5a2b-2">
            <seg xml:id="i-bb4163fd8e3f5983-0">
              Fru talman! Jag vill bara konstatera att när det gäller godkännande
              av uranbrytning i Sverige har vi ännu strängare regler. Det handlar
              inte bara om minerallagen och miljöbalken, utan det är också lagen
              om kärnteknisk verksamhet som ska följas. Dessutom kan regeringen
              säga nej, och varje kommun kan säga nej. Man ska alltså ha klart
              för sig att det är mycket, mycket svårt att komma igenom detta
              regelverk.
            </seg>
            <seg xml:id="i-bb40fe9e61ffe321-0">
              Jag vill gärna återkomma till det och konstatera att uranbrytning
              i Sverige inte är aktuellt. Det är också regeringens synpunkt
              på detta. Då kan man i och för sig fråga sig varför man låter
              företag prospektera uran. Svaret, som även framkommit tidigare,
              är att man när man gör detta också får möjlighet att se vad som
              finns av koppar, zink och kanske till och med guld. Det finns
              alltså en jättelik möjlighet att finna andra mineraler som man
              kan fortsätta att utvinna och få en lönsam verksamhet av.
            </seg>
            <seg xml:id="i-ecd4f921122b8490-0">
              Jag är väldigt glad att vi har den lagstiftning vi har i Sverige
              i dag. Det innebär nämligen att vi kan genomsöka landet och verkligen
              förstå att vi bara har börjat titta på de möjligheter som finns
              i gruvnäringen i Sverige.
            </seg>
          </u>
          <note type="speaker" xml:id="i-0b151d1dd8151f77-0">
            Anf. 176 KENT PERSSON (v) replik:
          </note>
          <u who="kent_persson_3230c6" xml:id="i-c564e2ba31926f9a-0">
            <seg xml:id="i-6d6de61a70b21b29-0">
              Fru talman! Staffan Anger brukar vara tydlig och tala om vad
              han tycker och tänker, men i dag är han väldigt luddig. Jag vet
              inte om det är partipiskan som har vinit.
            </seg>
            <seg xml:id="i-46e4233e8283117e-0">
              Det står faktiskt att uranbrytning i Sverige för närvarande inte
              är aktuellt. Så står det i betänkandet, och det innebär att det
              faktiskt kan bli aktuellt i framtiden när man har undersökt.
            </seg>
            <seg xml:id="i-ac65d318712cd8c4-0">
              Det är också så att undersökningstillstånd ges för det som söks.
              Söker man tillstånd för uran så letar man efter uran och inte
              efter andra mineraler. Det är klart och tydligt. Och självklart
              söker och letar man för att se vilken mängd uran som finns, hur
              rikt det är och om det är brytvärt. Det tycker jag är en självklarhet.
              Du slingrar dig lite grann här.
            </seg>
            <seg xml:id="i-2b7f5603f32467ef-0">
              Jag vill även ta upp Euratomfördraget. Det blev också lite konstigt.
              Du svepte över det och sade att det inte var aktuellt eftersom
              EU inte kan tvinga oss att bryta uran. Det är riktigt, men ni
              säger så här i betänkandet: Det står klart att Euratomfördraget
              i flera avseenden inte speglar dagens verklighet utan sedan länge
              är föråldrat. Om någonting är föråldrat borde man faktiskt omförhandla
              det och se till så att det blir uppdaterat och mer passar dagens
              samhälle. Det är ju det motionen och det yrkande som jag har lämnat
              in handlar om. Om det nu finns ett gyllene tillfälle att driva
              denna fråga som den förra regeringen tagit upp tillsammans med
              Finland och Österrike varför gör ni inte det? Varför sopar ni
              det bara under mattan?
            </seg>
          </u>
          <note type="speaker" xml:id="i-f28350ef58b92b27-0">
            Anf. 177 STAFFAN ANGER (m) replik:
          </note>
          <u who="staffan_anger_92af81" xml:id="i-46fa8d102a5a5a2b-3">
            <seg xml:id="i-155b68d263bf5ad4-0">
              Fru talman! Kent Persson kommer ju från ett gruvområde, och mycket
              av det som har utvecklats i norra Västmanland finns just i det
              område som Kent Persson kommer från. Du känner väl till hur viktigt
              det har varit att den grunden har funnits. Vi får hoppas att till
              exempel Dannemora som inte ligger så långt därifrån snart kommer
              i gång!
            </seg>
            <seg xml:id="i-675ac3db32423998-0">
              När det gäller att bryta uran på uppmaning av EU eller något
              annat EU-land är det fullt klart, och det står också i betänkandet,
              att EG-kommissionens svar är att det bara är material som redan
              är utvunnet eller framställt som man kan ställa krav på. Det är
              fullt klart. Det kan inte uppfattas som en möjlighet att framtvinga
              uranbrytning i medlemsstat.
            </seg>
            <seg xml:id="i-c51accc119cd635f-0">
              Det är alltså EU-länderna själva som beslutar om uranbrytning
              på sitt territorium. I det här fallet är det till och med kommunen
              som beslutar om det ska bli något av detta.
            </seg>
            <seg xml:id="i-a38f4027d5b45b22-0">
              I och med att alla ska acceptera en omförhandling av Euratomfördraget
              är det inte aktuellt att gå tillbaka dit, utan vi konstaterar
              att vår lagstiftning och uttalandet från EG-kommissionen gäller.
              Därför är uranbrytning inte aktuell.
            </seg>
            <seg xml:id="i-a7bbf40d75e8d193-0">
              Jag har också en kort kommentar kring prospektering som jag talade
              om tidigare. Det är viktigt att vi får en kartläggning av mineralerna
              i Sverige. Att gå in och titta på var uran finns är viktigt, för
              då får man även andra mineraler. Vi kan titta på Bolidens utveckling
              de senaste åren, och vi kan titta på de investeringar de gör i
              Aitikgruvan. Vi kan titta på LKAB:s investeringar som är jättelika.
              Som någon sa: Man kan inte flytta detta. Vi lever i en globaliserad
              värld med brutal konkurrens, och detta är en stor tillgång.
            </seg>
          </u>
          <note type="speaker" xml:id="i-809ccf6f4dd10a8c-0">
            Anf. 178 KENT PERSSON (v) replik:
          </note>
          <u who="kent_persson_3230c6" xml:id="i-c564e2ba31926f9a-1">
            <seg xml:id="i-00543a643aea2fb6-0">
              Fru talman! Jag tänker inte ta upp gruvnäringen i stort. Där
              har jag samma uppfattning som du, och det känner du till. Men
              när man letar efter uran är det just uran man letar efter och
              inte andra mineraler! Dem kan man liksom få på köpet, men det
              är inte det som är huvudpoängen. Det är oerhört oklart vad regeringen
              egentligen tycker i den här frågan. Man säger att det inte är
              aktuellt för tillfället . För tillfället är det inte aktuellt.
            </seg>
            <seg xml:id="i-d82fe07a5c8cbd5b-0">
              Jag återkommer till Euratomfördraget. Jag förstår inte. Ni håller
              ju med om att det är omodernt och inte utgår från dagens krav,
              samhälle och kunskaper. I min värld är det en självklarhet att
              det som är omodernt borde omförhandlas. Det handlar nämligen där
              om att EU har optionsrätt i fråga om kärnmaterial. Det finns inga
              undantag i det, utan det är glasklart.
            </seg>
            <seg xml:id="i-8ad19392e9179ed3-0">
              Däremot har du rätt i att EU inte kan tvinga oss att öppna en
              uranbrytning. Men när vi väl har gjort det kan EU med bränsleförsörjningsbyrån
              slutgiltigt säga till om hur vi ska hantera det och om vi ska
              sälja eller inte. Det är ju detta vi måste ta upp till diskussion
              igen. Är det rimligt att en sådan viktig fråga ligger på en helt
              annan organisation där vi inte kan styra själva? Det är det det
              handlar om.
            </seg>
            <seg xml:id="i-f59158678fcc54a3-0">
              Därför borde regeringen också ges signaler om att omförhandla
              fördraget i samband med en ny diskussion om konstitutionen. Jag
              förstår inte att du inte kan hålla med om det! Du håller ju i
              grunden med om att det här är föråldrat och borde omförhandlas.
            </seg>
          </u>
          <note type="speaker" xml:id="i-7a5c257375cfe96f-0">
            Anf. 179 STAFFAN ANGER (m) replik:
          </note>
          <u who="staffan_anger_92af81" xml:id="i-46fa8d102a5a5a2b-4">
            <seg xml:id="i-a68d2178a4b4a2a1-0">
              Fru talman! Det är fullt klart, Kent Persson, att gruvföretag
              som kommer till Sverige och ska börja prospektera inte har någon
              möjlighet att få starta produktion i en gruva med uran. Men man
              vet likaväl att man har möjligheter att kunna se andra mineraler.
              Även om uranpriset är högt nu har kopparpriset stuckit i väg,
              zinkpriset har stuckit i väg, guldpriset har stuckit i väg. Det
              är jättebra att det privata näringslivet finansierar hela den
              prospektering som nu pågår i Sverige och som ökar dramatiskt och
              kommer att öka.
            </seg>
            <seg xml:id="i-ac4b876678ef3f89-0">
              Det är fokus på Sverige faktiskt när det gäller detta, tillsammans
              med några andra länder som Kanada och Australien. Det ger arbetstillfällen,
              och det ger framför allt en god ekonomi för Sverige.
            </seg>
            <seg xml:id="i-61413fbf8d6528a2-0">
              När det sedan gäller Euratomfördraget är det bara så att ett
              enda land inte kan göra någonting för att ändra detta. Det är
              så. När man då får ett sådant uttalande som vi får från EU-kommissionen
              är det fullt klart att vi inte kommer att bryta uran i Sverige.
            </seg>
          </u>
          <note type="speaker" xml:id="i-61c3931e320ec6d1-0">
            Anf. 180 ÅKE SANDSTRÖM (c):
          </note>
          <u xml:id="i-eb37000a19a62cb5-2" who="unknown">
            <seg xml:id="i-24c525da5153a1e4-0">
              Fru talman! Det här blir ju en väldigt intressant diskussion.
              Den berör mycket mer än bara mineralpolitiken. Man har kommit
              in på väldigt svåra juridiska frågor. Till det ska jag återkomma.
            </seg>
            <seg xml:id="i-75f7279e424a9dff-0">
              Det är enligt min mening viktigt att mineralpolitiken skapar
              sådana förutsättningar att landets mineralresurser utvinns med
              hänsyn till en långsiktigt hållbar utveckling. Samtidigt ska vi
              också inse att nyttjande av den naturtillgång som förekomsten
              av malm och mineral utgör har en mycket stor betydelse ur sysselsättningssynpunkt
              i aktuella bygder. Låt oss, mina vänner, se även positiva bilder.
              Det är ju inte bara problem, som jag får en känsla av att det
              beskrivs som i den här debatten.
            </seg>
            <seg xml:id="i-fbaf6c453d571032-0">
              I den nordligaste delen av landet, som jag känner bäst, har gruvindustrin
              en avsevärd tillväxtkraft. Inlandsdelegationen konstaterar att
              gruvnäringen i Västerbotten och Norrbotten står för mycket stora
              delar av malmutvinningen inom EU. Hör och häpna! Det handlar om
              94 procent av järnmalmen, hälften av silvret och en tredjedel
              av guld, koppar och zink.
            </seg>
            <seg xml:id="i-a74abb8e43f87cd1-0">
              Det är alltså mycket stora värden. Exportvärdet uppgick förra
              året till 70 miljarder kronor. Skelleftefältet och Lycksele guldlinje
              det nya området anses vara ett par av världens mest intressanta
              malmområden. Helt nyligen offentliggjordes prospekteringsresultat
              från Lyckseleområdet där ett av de stora gruvbolagen har värderat
              en av fyndigheterna. En av fyndigheterna i det här området beräknas
              till ett värde av 10 miljarder en ny fyndighet!
            </seg>
            <seg xml:id="i-cc4e792ab8c19865-0">
              Fru talman! Gruvnäringen är alltså en sektor med stor potential
              för tillväxt och ekonomisk utveckling på både kort och lång sikt.
              Det medför också positiva spin-off-effekter i form av teknikutveckling
              inom exempelvis områdena IT, bildöverföring, finmekanik och reglerteknik
              samt företagsavknoppningar och uppsving för service-, entreprenad-
              och underleverantörsföretag. Områden som kan sammanfattas under
              begreppet miljöteknik är också starkt kopplade till gruv- och
              mineralverksamheten.
            </seg>
            <seg xml:id="i-0d3f934690edfab5-0">
              Det största problemet för den här branschen är den mycket långa
              handläggningstid som i dag råder när det gäller miljöprövningen.
              Det handlar ju om flera år, och det är inte tillfredsställande.
            </seg>
            <seg xml:id="i-98a9a1c831ac3c28-0">
              Fru talman! Detta betänkande innehåller även ett viktigt avsnitt
              om uranbrytning. Det har vi konstaterat tidigare här. Jag utgår
              från att alla har stor respekt för uranbrytning, dess miljökonsekvenser
              och dess produkter. Det är också därför vi har en mycket omfattande
              prövning via tre olika lagar och dessutom, vilket inryms i miljöbalken,
              ett kommunalt veto i frågan om uranbrytning. Som det sagts här
              av tidigare talare konstaterar utskottet att det inte är aktuellt
              med någon uranbrytning i vårt land.
            </seg>
            <seg xml:id="i-ef9503ff1d0b55f8-0">
              Dagens minerallag är bara två år gammal. Vi deltog från Centerpartiets
              sida aktivt i både förberedelserna och tillkomsten av denna lag.
              Den måste betraktas som en bra avvägning mellan markägarnas, prospektörens
              och samhällets intressen.
            </seg>
            <seg xml:id="i-bb14bdb6bb5011f7-0">
              Beträffande prövningen enligt gällande lagar finns det, såvitt
              jag känner till, ingen uranfyndighet som uppfyller alla dessa
              krav, och det är bra att vi har mycket stränga krav och dessutom
              ett kommunalt veto. Det finns alltså ingen chans, som jag ser
              det personligen, att få igenom ett sådant beslut. Att i det läget
              begära en ny minerallag anser jag inte vara särskilt verklighetsförankrat.
            </seg>
            <seg xml:id="i-ca75f080727a208b-0">
              Men med anledning av diskussionen måste jag få ta upp en viktig
              distinktion här. Jag hoppas att det är bekant för alla vänner
              i kammaren att vi faktiskt är lagstiftare. Här begär nu Miljöpartiet
              och Vänstern att vi ska döma också, att vi ska både lagstifta
              och döma. Men det ankommer på myndigheterna att tolka och döma
              efter aktuell lag. Det ska inte riksdagen göra. Jag är förvånad
              över den diskussion som har uppstått. Kan det bara vara populismen
              eller vad kan det bero på? Vi är alltså lagstiftare, återigen,
              och vi är inte dömande. Tycker vi att man dömer fel kan vi på
              lite längre sikt, om vi får se exempel, möjligen ta upp frågan
              om omprövning av lagen.
            </seg>
            <seg xml:id="i-1455b76b79e98b48-0">
              Sedan måste jag också, om det är möjligt, be Karin Åström att
              få ett förtydligande, om hon har tid att lyssna på mig. Om jag
              uppfattar Karin Åström rätt säger hon så här: Uttalandet från
              dåvarande infrastrukturministern här i kammaren är inskrivet i
              direktiv till de tillståndsprövande och dömande parterna inför
              aktuell lagprövning. Är det så är det minst sagt häpnadsväckande,
              och jag ser fram emot ett svar. Om ett uttalande i en debatt kan
              vara inskrivet, utsänt och, som du säger, känt av de prövande
              parterna innebär det att den dåvarande regeringen har satt sig
              över lagstiftningen och dömt i förväg. Jag tror att vi måste skilja
              mellan äpplen och päron i debatten. Jag ser gärna fram emot en
              fortsatt diskussion.
            </seg>
          </u>
          <note type="speaker" xml:id="i-cb6506dcf0360755-0">
            Anf. 181 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-4">
            <seg xml:id="i-7207c7204f62f60f-0">
              Fru talman! Det där var klargörande i vissa delar, Åke Sandström,
              och mindre tydligt i andra delar, kan man väl säga.
            </seg>
            <seg xml:id="i-901ac66b4f39bd36-0">
              Du konstaterar först att dagens lagstiftning är en bra avvägning.
              Det är precis det som lagstiftningen är. Det är en avvägningslagstiftning.
              Man väger fördelarna av en brytning mot nackdelarna med de miljökostnader
              och miljöproblem som orsakas. Vi har sett vid flera tillfällen
              att den lagstiftning vi har i dag härstammar från lagstiftning
              långt tillbaka i tiden då man inte alls hade den miljömedvetenhet
              som vi har i dag. Mycket av den finns kvar som rester i den lagstiftning
              vi har i dag.
            </seg>
            <seg xml:id="i-3e1364d7d9da6388-0">
              Det finns många exempel där miljöbalken faktiskt har gett klartecken
              för klart miljöskadlig verksamhet med hänvisning till att man
              från domstolens sida anser att de ekonomiska vinsterna av företaget
              är större än miljökostnaden. Det kan man tycka vad man vill om,
              men jag hade väl hoppats på att Centerpartiet, som ändå är ett
              parti som har sagt, förut i alla fall, att man har en hög ambition
              på miljöområdet, skulle ge miljöfrågorna lite mer kraft än så
              och att man skulle värdera dem lite högre.
            </seg>
            <seg xml:id="i-fc3d0633caaf0050-0">
              Åke säger också att ingen uranfyndighet vi har i dag uppfyller
              lagstiftningen. Men det kan inte Åke eller någon annan veta någonting
              om. Det har inte kommit till lagprövning än. Det finns ingen sådan
              prövning. Det där är en bedömning som är gjord av en lekman och
              som jag nog inte fäster särskilt stor vikt vid.
            </seg>
            <seg xml:id="i-5be54094d56b1098-0">
              Åke är också otroligt indignerad över att vi försöker ändra lagstiftningen
              så att vi dömer. Men det är inte alls det vi gör. Det vi gör är
              precis det som Åke pratar om. Vi försöker ändra lagstiftningen
              så att det blir extra tydligt för alla vad det är som gäller i
              Sverige. Det finns ingenting som hindrar att man i minerallagen
              skriver in att just uranbrytning inte ska vara tillåten. Det är
              enkelt. Det var precis det som Centerpartiet självt före valet
              sade till Naturskyddsföreningen att man ville göra. Naturskyddsföreningen
              är nu väldigt frågande och tycker att Centerpartiet sviker sitt
              vallöfte. Kan du ge ett besked till Naturskyddsföreningen i den
              här frågan?
            </seg>
          </u>
          <note type="speaker" xml:id="i-8d0fc26e17423c27-0">
            Anf. 182 ÅKE SANDSTRÖM (c) replik:
          </note>
          <u xml:id="i-eb37000a19a62cb5-3" who="unknown">
            <seg xml:id="i-97778d7d4bde10b3-0">
              Fru talman! Jag återkommer till den grundläggande frågan, vad
              som är vår uppgift. Om du frågar mig personligen, om det var jag
              eller någon annan enskild som svarade på SNF:s fråga, skulle jag
              säga att jag också är emot uranbrytning. Men vi måste skilja på
              våra roller.
            </seg>
            <seg xml:id="i-e9f66e2f80d3f260-0">
              Är det någon som tycker att miljöbalken inte är tillräckligt
              omfattande i sin prövning står i varje fall inte jag i den kön.
              Den är verkligen detaljerad. Och exempelvis inom våra tusentals
              hektar av Natura 2000-områden är prospektering inte ens tillåten.
              Det har kommit ett sådant uttalande i mitt hemlän.
            </seg>
            <seg xml:id="i-d7b2534b6467a45c-0">
              Vi har en modern lag. Den bygger till stora delar på miljöbalken,
              och det var första gången som jag hörde att den inte skulle vara
              tillräckligt hård och detaljerad i fråga om prövningen.
            </seg>
            <seg xml:id="i-34cfa3a1a7393cb5-0">
              Så länge vi har denna lag kan riksdagen inte gå ut i förväg och
              döma över de myndigheter som så att säga har tolkat lagen.
            </seg>
          </u>
          <note type="speaker" xml:id="i-415499f409089263-0">
            Anf. 183 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-5">
            <seg xml:id="i-2c604feb85be201f-0">
              Fru talman! Frågan som Naturskyddsföreningen ställde var inte
              om man var för eller emot uranbrytning. Den fråga som ställdes
              var: Vill ni ändra minerallagen så att det blir förbjudet att
              bryta uran? Det var den frågan som Centerpartiet kategoriskt svarade
              ja på. Ja, Centerpartiet vill ändra minerallagen så att det blir
              olagligt att bryta uran.
            </seg>
            <seg xml:id="i-ab3c67db3e3780c5-0">
              Men nu står man här. Och i morgon kommer man, i alla fall som
              det ser ut, att sitta med fingret på ja-knapparna och rösta mot
              precis det förbud som man utlovade Naturskyddsföreningen före
              valet. Det anser jag att man inte kan kalla för någonting annat
              än hyckleri.
            </seg>
            <seg xml:id="i-aee77e6c4bbda69e-0">
              Åke Sandström säger att miljöbalken är heltäckande. Så är det
              uppenbarligen inte. Det är fortfarande så att det tillåts väldigt
              mycket industrier, gruvletning och annat som ger klara negativa
              miljöeffekter.
            </seg>
            <seg xml:id="i-1680add078827b59-0">
              I miljöbalken finns det ett specifikt undantag just för gruvbrytning
              i till exempel fjällnära områden. Det står inskrivet i en av paragraferna
              att de fjällnära områdena är ett riksintresse för Sverige. Men
              för gruvbrytning gäller inte de regler som gäller för de fjällnära
              områdena.
            </seg>
            <seg xml:id="i-742570c0a5b1052f-0">
              Tvärtemot vad Åke Sandström säger så pågår det faktiskt prospektering
              just nu i naturreservat och till och med i världsarvsområden och
              i Natura 2000-områden. Så det resonemanget stämmer inte.
            </seg>
            <seg xml:id="i-b5942b0a8e360994-0">
              Men jag skulle vilja höra ett klart och tydligt ställningstagande
              från Åke Sandström. Ni kommer att ha ett val vid voteringen i
              morgon. Man kan rösta ja för att ändra minerallagen så att man
              förbjuder uranbrytning, och man kan rösta nej. Kommer ni att säga
              ja eller nej till förslaget?
            </seg>
          </u>
          <note type="speaker" xml:id="i-4bbe3e95a2913b36-0">
            Anf. 184 ÅKE SANDSTRÖM (c) replik:
          </note>
          <u xml:id="i-eb37000a19a62cb5-4" who="unknown">
            <seg xml:id="i-ca75255f2787229e-0">
              Herr talman! Jag ska ge det något häpnadsväckande beskedet att
              vi kommer att följa utskottsmajoriteten. Och vi är inte ensamma.
              Det är en betryggande majoritet som inte anser att vi behöver
              någon ny lag på detta område. Så det är väl rätt klart.
            </seg>
            <seg xml:id="i-e5f58ea7e26785c0-0">
              Det svar som gavs på frågan från SNF har aldrig meddelats mig
              som någon partiståndpunkt. Det ska jag göra fullständigt klart.
              Jag kan därför inte kommentera det något ytterligare.
            </seg>
            <seg xml:id="i-fb96c244ad2bab16-0">
              När det gäller fjällnära områden så finns det till exempel i
              mitt län över sex miljoner hektar områden, så det är inte särskilt
              trångt. Men det finns klara regler, och jag respekterar dem. Detta
              har varit uppe till debatt just i världsområden. Och det besked
              som länsstyrelsen har gett är att man inte ens får prospekteringstillstånd
              i dessa områden. Rennäringen har också sagt nej till prospektering
              i vissa områden.
            </seg>
            <seg xml:id="i-6460881f91b9f07f-0">
              Jag anser att man gör en ganska stor affär av detta. Jag vill
              betona att bergmästaren vid näringsutskottets besök sade att det
              såvitt man i dag kan se inte finns någon som uppfyller miljökraven
              för uranbrytning. Det är rätt många som har ansökt redan.
            </seg>
          </u>
          <note type="speaker" xml:id="i-5bc0c539051683df-0">
            Anf. 185 KARIN ÅSTRÖM (s) replik:
          </note>
          <u who="karin_astrom_465c9e" xml:id="i-1cd3702b33a9b9ce-3">
            <seg xml:id="i-48904d8a45679645-0">
              Herr talman! Näringsminister Maud Olofsson och Centern verkar
              vara mycket kluvna och splittrade i frågan om uranbrytning. Ministern
              har alltså uppgett att Centerpartiet inte tycker om att uran bryts
              i Sverige. Hon har också uttalat att uran ur miljösynpunkt inte
              är någon bra energikälla.
            </seg>
            <seg xml:id="i-d7b1931c19556398-0">
              När jag har studerat den bild som medierna har gett under det
              senaste året framför allt av Norrlandslänen så ges en väldigt
              kluven bild av vad Centerns inställning till uranbrytning egentligen
              är.
            </seg>
            <seg xml:id="i-2f5dec9902064130-0">
              I somras var Fredrik Reinfeldt i Västerbotten. I Västerbottens-Kuriren
              sade han: Skulle vi gå vidare med kärnkraft är uranbrytning absolut
              ingen otänkbar tanke.
            </seg>
            <seg xml:id="i-6ab2f06bfc01264e-0">
              Vad säger Centern om detta? Åke Sandström sade att man hade någon
              form av partiståndpunkt i frågan. Eller hur var det egentligen?
              Nya kärnkraftverk och därmed uranbrytning, är det Centerns ståndpunkt?
            </seg>
          </u>
          <note type="speaker" xml:id="i-ae6c5b6478fb151b-0">
            Anf. 186 ÅKE SANDSTRÖM (c) replik:
          </note>
          <u xml:id="i-eb37000a19a62cb5-5" who="unknown">
            <seg xml:id="i-a93a6a7aac0aa7ec-0">
              Herr talman! Partiledaren har sagt det, och jag har sagt det
              här: Vi tycker inte om uranbrytning. Men jag vill återkomma till
              den formella frågan.
            </seg>
            <seg xml:id="i-38f060774bc38be1-0">
              Är det så, som jag ställde den direkta frågan till Karin Åström
              i övrigt är vi i sak ense i detta betänkande att det uttalande
              från Ulrica Messing som citerades i näringsutskottet och som har
              citerats i handlingarna verkligen är utsänt som direktiv till
              de aktuella myndigheterna som har att pröva tillstånd och bedöma
              enligt lagarna? Är det på det sättet? Om jag har uppfattat Karin
              Åström rätt är det häpnadsväckande.
            </seg>
          </u>
          <note type="speaker" xml:id="i-3826ad77bf65ec5c-0">
            Anf. 187 KARIN ÅSTRÖM (s) replik:
          </note>
          <u who="karin_astrom_465c9e" xml:id="i-1cd3702b33a9b9ce-4">
            <seg xml:id="i-62ad0372629f78b9-0">
              Herr talman! Det finns en mängd skrivningar, och det finns en
              mängd uttalanden från vår förra näringsminister Ulrica Messing
              om vad som är vår ståndpunkt när processen har kommit så pass
              långt fram och detta ligger för tillåtlighetsprövning hos regeringen.
              Det går inte att ta miste på vår inställning till uranbrytning.
              Och vi kommer aldrig att öppna upp för uranbrytning.
            </seg>
            <seg xml:id="i-aaf46011c8ef59fa-0">
              Men sedan skulle jag vilja tacka för det samarbete som vi faktiskt
              har haft med Centern då vi bland annat gjorde de senaste förändringarna
              i minerallagen. Då var vi väldigt eniga i den frågan, har jag
              förstått.
            </seg>
            <seg xml:id="i-40f45eb1799c7707-0">
              Jag är lite mer bekymrad och fundersam över Centerns förändrade
              inställning nu och att man inte vill uttala någon viljeinriktning
              och vision när det gäller uranbrytning eller ej.
            </seg>
            <seg xml:id="i-21e018a71aeaa223-0">
              Jag är också lite fundersam över Centerns förändrade ståndpunkt
              i fråga om hela energiuppgörelsen. Jag skulle vilja att du utvecklar
              detta och svarar på frågan hur ni ställer er till uranbrytning
              om det nu är som Fredrik Reinfeldt uttalade i somras att om vi
              går vidare med kärnkraft så finns det också anledning att öppna
              upp för uranbrytning.
            </seg>
          </u>
          <note type="speaker" xml:id="i-57f0343b92db7203-0">
            Anf. 188 ÅKE SANDSTRÖM (c) replik:
          </note>
          <u xml:id="i-eb37000a19a62cb5-6" who="unknown">
            <seg xml:id="i-583d5aeb7908427b-0">
              Herr talman! Det är bra att Karin Åström har omtanke om övriga
              partier. Det brukar ju vara så ibland.
            </seg>
            <seg xml:id="i-0670eac7a6a757d7-0">
              Regeringen har sagt att det inte är aktuellt att ta några nya
              kärnkraftverk i drift. Så den frågan är absolut inte aktuell.
              Jag återkommer till den principfråga som jag tycker är viktigast.
              Nu bekräftar Karin Åström att en mängd uttalanden har gjorts från
              den förra regeringen innan tillåtlighetsprövningen är färdig.
              Och det är någonting som jag personligen tar avstånd från som
              princip. Vi är ju i sak överens om innehållet i detta betänkande.
              Och, som sagt, vi har inte förändrat någon inställning. En stor
              och kraftig opinion i Centerpartiet är emot uranbrytning. Men
              jag skiljer på äpplen och päron. Jag kan inte i ena stunden vara
              med och stifta lagar och sedan säga, innan dessa lagar är prövade,
              att de som prövar dem gör fel. Här är det viktigt att vi skiljer
              på sak och princip. Och i principfrågan har jag fått en del märkliga
              uppgifter. Vi får gå vidare med det. Vi är en stor majoritet som
              stöder utskottets förslag som jag yrkar bifall till.
            </seg>
          </u>
          <note type="speaker" xml:id="i-9189d2ef021ee155-0">
            Anf. 189 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-bdb9c0bb71832a29-0">
            <seg xml:id="i-d0a9e75bf07ac347-0">
              Herr talman! Låt mig börja med att yrka bifall till förslaget
              i betänkandet i dess helhet.
            </seg>
            <seg xml:id="i-5a97edacd9cddd31-0">
              Det finns mycket att kommentera i det här betänkandet, men jag
              vill hålla mig till den aktuella frågan om uranbrytning.
            </seg>
            <seg xml:id="i-18e37516074648d3-0">
              I tidningen Ny Teknik kunde man för en tid sedan läsa: Efter
              trettio år av blankt nej öppnar den nya regeringen för uranbrytning
              i Sverige. Endast kristdemokraterna tvekar.
            </seg>
            <seg xml:id="i-7518818d272c1ca1-0">
              Tidningar är bra på att skapa spänstiga rubriker och formuleringar.
              Verkligheten är oftast något mindre spänstig. Några nya lagar
              och regler föreslås inte, och någon tvekan finns inte hos Kristdemokraterna.
            </seg>
            <seg xml:id="i-3fb46e063abf2330-0">
              Som nämnts tidigare i debatten finns det i dag inget förbud mot
              att bryta uran i Sverige. Men det är inte detsamma som att det
              är fritt fram att bryta, tvärtom. För att ett bolag ska få bryta
              uran måste regeringen godkänna brytningen. Därtill måste en miljöprövning
              ske. Dessutom kan en kommun lägga in sitt veto. Detta förfaringssätt
              är säkert, och utskottsmajoriteten menar att det inte behövs något
              förbud i lagstiftningen.
            </seg>
            <seg xml:id="i-e3dd5d91c1f620d8-0">
              Herr talman! Kristdemokraternas bedömning är att en miljöprövning
              i dag skulle visa att uranbrytning inte går att genomföra på ett
              för miljön säkert sätt. Tekniken är ännu inte tillräckligt bra.
              För att bryta uran med traditionella metoder måste nämligen stora
              mängder berg sprängas, eftersom uranhalterna är små. Det finns
              visserligen en annan teknik, som innebär att man i stället för
              att spränga bort gråberget sprutar ned syra, för att därefter
              pumpa upp uranet i en lösning. Problemet med denna metod är att
              syran kan läcka ut i grundvattnet.
            </seg>
            <seg xml:id="i-4602efb24298468a-0">
              Kristdemokraterna gör bedömningen att ingen av dessa metoder
              klarar en miljöprövning.
            </seg>
            <seg xml:id="i-c23f5e0c00609410-0">
              Men om en miljöprövning skulle ge grönt ljus vem vet; i framtiden
              utvecklas måhända mer miljövänliga metoder har kommunen ändå möjlighet
              att lägga in sitt veto.
            </seg>
            <seg xml:id="i-4fd88c29f49b1d54-0">
              Vi kristdemokrater är de första att försvara kommunernas vetorätt.
              Vetorätten ligger i linje med subsidiaritetsprincipen, som vi
              hyllar. Vi vill att beslut ska fattas så nära den enskilde som
              möjligt.
            </seg>
            <seg xml:id="i-66c03ece4d0112c7-0">
              Herr talman! För en vecka sedan, den 19 mars, kom ett borrteam
              från kanadensiska Mawson Resources till Hotagen, som ligger i
              nordvästra Jämtland, för att provborra efter uran. Jag har läst
              att provborrningarna väckte protester lokalt.
            </seg>
            <seg xml:id="i-80594ed3c5625a03-0">
              Hotagen är känt för att ha en av landets främsta björnmarker.
              Här finns urskogar, kalfjäll, oreglerade sjöar och friska vattendrag.
              Jag förstår oron men menar att miljöprövningen tillsammans med
              kommunernas vetorätt mot brytningen innebär att lokalbefolkningen
              kan känna sig helt lugn. Krokoms kommun har rätt att lägga sitt
              veto mot en eventuell utvinning, men det har även Dorotea, Strömsund,
              Åsele, Hallsberg, Boden och de andra berörda kommunerna.
            </seg>
          </u>
          <note type="speaker" xml:id="i-a308e2828f812d3c-0">
            Anf. 190 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-6">
            <seg xml:id="i-ec8cfbd4507f76ed-0">
              Herr talman! Mikael Oscarsson sade i sitt anförande att Kristdemokraterna
              gör bedömningen att gruvbrytning inte kommer att klara av en prövning
              enligt miljöbalken och annan lagstiftning. Men det är precis det
              som är problemet. Det är en bedömning som ni gör utan att vara
              juridiska experter, vad jag förstår.
            </seg>
            <seg xml:id="i-d76902238ad14060-0">
              Det finns också en mängd andra bedömningar. De bolag som i dagsläget
              är ute och prospekterar på 60 olika platser runt om i Sverige
              gör solklart en annan bedömning. De gör det därför att de ser
              framför sig möjligheten att öppna en urangruva här i Sverige.
              Det vore företagsekonomiskt väldigt dumt att starta prospektering
              om man inte tror att man kan öppna för brytning.
            </seg>
            <seg xml:id="i-1e14f793312b6c4c-0">
              Vi har varit i kontakt med Sveriges ledande miljöjurister, och
              de säger fullständigt klart att den lagstiftning vi har i dag
              inte på något sätt omöjliggör uranbrytning i Sverige. Tvärtom
              öppnar den dörren för att man ska kunna ha uranbrytning i Sverige.
            </seg>
            <seg xml:id="i-681eaef1ed784bcb-0">
              Naturskyddsföreningen gör uppenbart en helt annan bedömning än
              Kristdemokraterna och är klart orolig för uranbrytning i Sverige.
              Det är det som är lite av pudelns kärna.
            </seg>
            <seg xml:id="i-021e2453c932f7dd-0">
              Kristdemokraterna står nu och försvarar utskottsmajoriteten,
              försvarar att vi inte ska göra några som helst lagändringar och
              att vi ska ha kvar den lagstiftning vi har i dag. Problemet är
              ju, Mikael Oscarsson, att ni före valet i en enkät från just Naturskyddsföreningen
              klart och tydligt sade: Ja, vi är för att man ändrar lagen så
              att det blir olagligt att bryta uran.
            </seg>
            <seg xml:id="i-8aa0106d2dd70d60-0">
              Jag tycker att det här är ett ohederligt agerande. Om man sade
              ja förra året får man stå för det också när valdagen väl har varit.
              Varför sade ni nej före valet? Varför tycker ni nu att det är
              helt okej att säga ja och svika alla de väljare som trodde på
              det ni sade före valet?
            </seg>
          </u>
          <note type="speaker" xml:id="i-be88f32494474a94-0">
            Anf. 191 MIKAEL OSCARSSON (kd) replik:
          </note>
          <u who="mikael_oscarsson_b81cce" xml:id="i-bdb9c0bb71832a29-1">
            <seg xml:id="i-54a0003b074d5136-0">
              Herr talman! Vi kristdemokrater delar inte skepsisen mot miljöbalken
              eller mot vetorätten. Vi tycker att lagstiftningen är stark och
              alldeles utmärkt. Vi tror att den är helt tillräcklig. Den uppfattningen
              delar vi med majoriteten.
            </seg>
            <seg xml:id="i-7d18e3bc0be08ab6-0">
              Det vore intressant att höra om Miljöpartiets motstånd mot mineralbrytning
              bara gäller uran. Eller vill Miljöpartiet egentligen utvidga förbudet
              till att gälla även andra mineraler? Ska människor i Norrlands
              inland som är beroende av mineralbrytning känna sig oroliga för
              en framtida regering med Miljöpartiets stöd? Hur ligger det till
              med den saken, Per Bolund?
            </seg>
          </u>
          <note type="speaker" xml:id="i-bf6bb5674aea9aa0-0">
            Anf. 192 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-7">
            <seg xml:id="i-71b242119353448a-0">
              Herr talman! Om man anser sig ha rätt att ställa nya frågor kan
              man ju ha artigheten att svara på de frågor som ställdes i det
              första inlägget. Men jag kan börja med att svara på frågan.
            </seg>
            <seg xml:id="i-dc02b4de0044d9a1-0">
              Läs vår motion! Det finns ingenting där som säger att vi ska
              förbjuda mineralsökning eller mineralutvinning över huvud taget
              i Sverige. Däremot anser vi att den vetorätt som Mikael Oscarsson
              hyllar ska utvidgas till att gälla annan mineralbrytning. Jag
              tycker att det är en helt rimlig ståndpunkt att just kommunen
              i den region där prospekteringen sker och brytningen ska ske ska
              kunna ha en vetorätt även när det gäller annan mineralbrytning,
              just för att även andra gruvor får väldigt stora effekter på närmiljön.
            </seg>
            <seg xml:id="i-f648fa5f0a08a3e3-0">
              Det finns problem med Mikael Oscarssons resonemang. När regeringen
              väl får upp det här för beslut detta klargör person efter person
              i de partier som ingår i den borgerliga regeringen kommer regeringen
              att säga nej. Men regeringen måste ju basera sitt beslut på den
              lagstiftning vi har. Man kan inte bara fabulera fram ett nej,
              eller säga nej rakt av, utan man måste kunna lägga någon form
              av juridisk vikt bakom det och hänvisa till på vilka grunder man
              säger nej.
            </seg>
            <seg xml:id="i-fb7dc06e91b2c08d-0">
              I de kommuner som har vetorätt vet vi att det räcker med att
              51 procent av dem som sitter i kommunstyrelsen säger ja. Då kör
              de över den minoritet som säger nej. Vi vet också att i val där
              medborgarna väljer representanter är frågan om mineral- och uranbrytning
              ofta en liten fråga. Men det finns en miljon andra frågor som
              avgör vilka man röstar på. Det kan göra att den majoritet som
              finns för uranbrytning i en kommun inte alls behöver representeras
              av en majoritet av befolkningen. Det kan vara en stor majoritet
              som är mot, men ändå röstar representanterna i kommunen för, på
              grund av att man är mer intresserad av de ekonomiska fördelar
              som en gruva skulle ge.
            </seg>
            <seg xml:id="i-6672696f10ecd502-0">
              Det är inte alls så som Mikael Oscarsson säger, att vetorätten
              är en garanti mot uranbrytning i Sverige. Det är inte alls så
              att regeringsprövningen innebär något slags garanti. Det som skulle
              innebära en garanti, och som Naturskyddsföreningen frågade om,
              är just att man skriver in i lagen att uranbrytning inte ska vara
              tillåten i Sverige. Det är det vi röstar om i morgon.
            </seg>
          </u>
          <note type="speaker" xml:id="i-4df5e1d507231b54-0">
            Anf. 193 MIKAEL OSCARSSON (kd) replik:
          </note>
          <u who="mikael_oscarsson_b81cce" xml:id="i-bdb9c0bb71832a29-2">
            <seg xml:id="i-5c1d4728e4c389ef-0">
              Herr talman! Jag tycker att Miljöpartiet utifrån ett miljöetiskt
              perspektiv gör det lite väl lätt för sig, om man via lagstiftning
              vill förbjuda uran i all evighet.
            </seg>
            <seg xml:id="i-614a3b0805928e9e-0">
              Sverige förbrukar uran, och uranet måste brytas någonstans. Om
              vi föreställer oss att teknikutvecklingen leder fram till en miljövänligt
              acceptabel brytmetod, samtidigt som en berörd kommun godkänner
              brytningen, är det då etiskt försvarbart att importera uran från
              utländska gruvor? Den frågan tycker jag att Miljöpartiet ska ställa
              sig. Peter Eriksson kanske kan svara på den sedan.
            </seg>
            <seg xml:id="i-42d239d020ccf586-0">
              Just uranprospekteringen är en viktig vägvisare för att hitta
              andra mineral, som vi har hört tidigare i debatten. Det är också
              viktigt att notera att Kristdemokraterna och regeringen konstaterar
              att någon uranbrytning inte är aktuell.
            </seg>
          </u>
          <note type="speaker" xml:id="i-a0c2284fb0531d5c-0">
            Anf. 194 PETER ERIKSSON (mp):
          </note>
          <u who="peter_eriksson_83518c" xml:id="i-4ce8abff0f83e6e0-0">
            <seg xml:id="i-f3854c0346f9d754-0">
              Herr talman! Jag vill börja med att säga att kampen om råvarorna
              hårdnar i världen. Det är egentligen det som är den grundläggande
              utgångspunkten för den här debatten och för väldigt mycket av
              de förändringar som vi ser i världen i dag. Det är stora förändringar
              som är på gång och som påverkar också oss i Sverige. Vi ser att
              oljan sinar och priserna stiger, och det påverkar oss. Vi ser
              att stålpriserna stiger, efterfrågan ökar dramatiskt det gäller
              också andra mineraler och det påverkar oss. Sverige är ett gruvland.
              Vi har många av de tillgångar som i dag efterfrågas på världsmarknaden,
              inte olja och kol i någon större utsträckning, men vi har andra
              fyndigheter och andra tillgångar.
            </seg>
            <seg xml:id="i-ebe84d4f629ff3d4-0">
              Jag bor i Norrbotten och är den första att säga att där är det
              viktigt att vi ska fortsätta att vara en gruvnation och fortsätta
              bryta i Malmfälten och ta vara på fyndigheter även i andra delar
              av länet och Sverige. Jag har ingenting mot det. Jag tycker att
              det är spännande och vill gärna se att vi hittar nya fyndigheter
              i Pajala och i Malmfälten och även i andra delar av Sverige. Men
              det finns också en baksida på det här, kampen om råvarorna, det
              ökade intresset och engagemanget, de enorma prisförändringar som
              har skett inom det här området.
            </seg>
            <seg xml:id="i-0057bbe4afec1522-0">
              Jag tycker inte att det är bra att vi ger tillstånd till prospektering
              av mineraler inom världsarvsområden och skyddade naturområden
              i Sverige. Jag tycker att det ger väldigt konstiga signaler. Vi
              har också en minerallagstiftning som är väldigt stark i Sverige.
              Det är ingen tvekan om att det är på det sättet. Det är inte bara
              för en myndighet eller ens en regering att säga nej om man tycker
              att det är lite för stora problem med en eventuell uranbrytning
              i framtiden. Man måste kunna hänvisa till de paragrafer och den
              realia som finns bakom. Det är inte alls säkert att det är en
              enkel sak för en myndighet eller en kommun.
            </seg>
            <seg xml:id="i-ccccf76bf4acb1ce-0">
              Jag kan till exempel tänka mig att ta en diskussion ytterligare
              med Karin Åström från Socialdemokraterna som hänvisade till sin
              egen kommun, Överkalix. Jag bor strax utanför Överkalix. Jag skulle
              vilja ställa en fråga till Karin Åström: Är du säker på att kommunledningen
              i Överkalix skulle säga nej om det visade sig att det finns en
              riklig uranfyndighet i Överkalix? Det tycker jag är en fråga man
              ska fundera på.
            </seg>
            <seg xml:id="i-a56e0445a5121944-0">
              En annan intressant fråga är: Är du säker på att den borgerliga
              regeringen skulle säga nej om det kom till en situation där man
              får den här saken verkligen prövad? Jag tycker, efter den debatt
              som vi har haft här nu, att det skulle vara mycket märkligt att
              säga att man är säker på det.
            </seg>
            <seg xml:id="i-b1e4168f3cd23297-0">
              Vi hörde Mikael Oscarsson nyss säga att det praktiskt taget är
              en moralisk skyldighet att ha uranbrytning i Sverige. Det var
              kontentan av det senaste han sade och som Per Bolund inte fick
              svara på.
            </seg>
            <seg xml:id="i-01d7f6dce72e3549-0">
              Vi har hört Staffan Anger tala om fördelarna.
            </seg>
            <seg xml:id="i-bcfbe3c3c7e19d96-0">
              Vi har tidigare hört Folkpartiet som nu ligger lite lågt i debatten
              och inte gärna diskuterar det, men de har tidigare uttalat mycket
              tydligt att de vill att Sverige ska ha uranbrytning. De vill satsa
              långsiktigt på kärnkraft. Det tycker jag är ett rimligt ställningstagande,
              och de tar också ansvar och säger att det är bra med uranbrytning.
              Men jag tror inte att de har tänkt igenom den saken riktigt ordentligt.
              Det finns enormt stora miljöproblem i samband med uranbrytning.
            </seg>
            <seg xml:id="i-f099e7a84a29e09e-0">
              Den tolkning som jag gör av dagens debatt är att det finns en
              stark majoritet inom den borgerliga regeringen som är för uranbrytning
              i Sverige och att man kommer att säga ja till det. Det finns inget
              som säger att vi har en så stark lagstiftning att det skulle vara
              omöjligt att få igenom det. Det är rent struntprat när Staffan
              Anger är inne på den linjen. Det beror alldeles på vilka resurser
              som ett bolag är berett att lägga ned i förhållande till den situation
              som är. Vi vet att det vid årsskiftet fanns 52 tillstånd i Sverige
              för prospektering och ytterligare 20 på gång. I dag har ytterligare
              tillstånd blivit beviljade för prospektering. Vi vet att uranpriserna
              har ökat med 700 procent de senaste två åren. Då är det här en
              fråga om stora ekonomiska intressen. Det är självklart att det
              finns en brytpunkt någonstans, antagligen har vi redan passerat
              den, där det är mycket möjligt att några av de här tillstånden
              för prospektering visar sig vara så intressanta och ekonomiskt
              värdefulla att det finns bolag som är villiga att investera i
              det. Då skulle jag vilja se den borgerliga regering som säger
              nej i det läget när man har bundit upp sig så hårt som man redan
              har gjort.
            </seg>
            <seg xml:id="i-48d828e9b64d053b-0">
              Det här är det läge som finns att säga nej innan, genom att ändra
              lagstiftningen och förbjuda uranbrytning i Sverige. Om man inte
              vill göra det håller man öppet för att vi ska ha, med alla de
              problem som det innebär, en uranbrytning framöver i Sverige. Både
              Karin Åström och de borgerliga debattörerna här ska vara på det
              klara med, och alla de som lyssnar på debatten, att då vill man
              hålla öppet för det och eventuellt också säga ja i ett senare
              skede. Då kan man inte göra så som Åke Sandström var inne på,
              ändra det senare. Hej och hopp, det är lite för sent, skulle jag
              vilja säga, att ändra lagstiftning i ett skede när tillstånden
              redan har beviljats.
            </seg>
          </u>
          <note type="speaker" xml:id="i-c98f24d2ce10486b-0">
            Anf. 195 ÅKE SANDSTRÖM (c) replik:
          </note>
          <u xml:id="i-eb37000a19a62cb5-7" who="unknown">
            <seg xml:id="i-988599faa9367a93-0">
              Herr talman! Jag ska inskränka mig för tids vinning till bara
              principfrågan. Peter Eriksson har en hyggligt lång erfarenhet
              av arbete i den här kammaren. Jag vill fråga dig: Anser du i likhet
              med din partikamrat och företrädare för Vänstern att vi som är
              lagstiftare även ska döma lagen i förväg? Är det korrekt uppfattat
              att vi ska både vara lagstiftare och döma i lagen i förväg innan
              prövningen har skett? Det är den viktigaste frågan för mig just
              nu.
            </seg>
          </u>
          <note type="speaker" xml:id="i-a9afd2c310981057-0">
            Anf. 196 PETER ERIKSSON (mp) replik:
          </note>
          <u who="peter_eriksson_83518c" xml:id="i-4ce8abff0f83e6e0-1">
            <seg xml:id="i-2e5ce56c1cca13c7-0">
              Herr talman! Det är naturligtvis en total missuppfattning. Vi
              vill ändra lagen. Det är därför som vi har lämnat in en motion
              om det, och det är därför vi står här och debatterar i dag. Jag
              vet inte varifrån Åke Sandström har fått detta. Det hör över huvud
              taget inte hemma i den här debatten.
            </seg>
          </u>
          <note type="speaker" xml:id="i-995d3d2f895ce254-0">
            Anf. 197 ÅKE SANDSTRÖM (c) replik:
          </note>
          <u xml:id="i-eb37000a19a62cb5-8" who="unknown">
            <seg xml:id="i-85d6c1961cc96117-0">
              Herr talman! Det var kanske inte direkt Miljöpartiet som förde
              fram det, men begäran är att vi ska säga nej. Omvänt: Du tolkade
              det så att vi säger ja till uranbrytning innan de dömande och
              prövande parterna har gjort det. Ditt budskap är att vi skulle
              säga ja till uranbrytning bara därför att vi håller oss till spelreglerna.
            </seg>
          </u>
          <note type="speaker" xml:id="i-999f2affe95eb256-0">
            Anf. 198 PETER ERIKSSON (mp) replik:
          </note>
          <u who="peter_eriksson_83518c" xml:id="i-4ce8abff0f83e6e0-2">
            <seg xml:id="i-c24358037c33f399-0">
              Herr talman! Det är spelreglerna vi diskuterar. Vi vill ändra
              spelreglerna så att uranbrytning blir olaglig i Sverige. Det är
              det inte med dagens lagstiftning. Det är fullt möjligt att få
              tillstånd till prospektering och brytning. Det handlar om vilka
              resurser som gruvbolaget som är berört kan sätta in och vilka
              regler som det här kringgärdas av.
            </seg>
            <seg xml:id="i-8df37ea3825dafbc-0">
              I dag finns det ingenting som säger att det skulle vara omöjligt
              att få tillstånd till brytning med den lagstiftning vi har i dag.
              Minerallagen är mycket stark, och det som Åke Sandström hänvisar
              till räcker inte. Det finns väldigt många experter som entydigt
              visar att det inte räcker. Om man verkligen anser att uranbrytning
              vore någonting dåligt för Sverige långsiktigt då måste man ändra
              lagen. Eftersom Åke Sandström inte är beredd att göra det måste
              det handla om att man håller öppet för en brytning. I strid med
              de vallöften som Centern gav före valet säger man nu efteråt att
              man visst kan tänka sig att under vissa förutsättningar öppna
              för uranbrytning i Sverige. Jag tycker att det är oacceptabelt
              och oärligt agerat. Det är ett hyckleri att här i kammaren säga
              att det i realiteten skulle vara omöjligt att göra det. Så är
              det inte.
            </seg>
          </u>
          <note type="speaker" xml:id="i-22b87735ca120ff1-0">
            Anf. 199 STAFFAN ANGER (m) replik:
          </note>
          <u who="staffan_anger_92af81" xml:id="i-46fa8d102a5a5a2b-5">
            <seg xml:id="i-b7452f8bc521ede1-0">
              Herr talman! Jag får en känsla av att Miljöpartiet håller på
              att backa in i framtiden, även om du talar positivt här, Peter
              Eriksson, om vad som händer med råvaror och råvarupriser i världen.
              Det är en fantastisk möjlighet för svensk industri att verkligen
              expandera. Vi kommer att se här, den närmaste 1020-årsperioden,
              verksamheter som kommer att flytta på grund av globalisering.
              Vi kan inte göra så mycket åt det annat än att se till att vi
              har en så hög added value för våra produkter som möjligt.
            </seg>
            <seg xml:id="i-8446329dd1b84969-0">
              Jag skulle vilja fråga dig en sak när det gäller uranbrytningen.
              Vi har en av världens starkaste minerallagar. Stämmer det? Vi
              har en miljöbalk som nog är den tuffaste i världen. Tro mig eller
              inte. Jag har jobbat mycket med den i andra frågor i mitt jobb
              i näringslivet. Vi har också en lag om kärnteknisk verksamhet
              som måste följas i detalj. Till detta kommer att staten ska acceptera
              detta i en demokrati och att kommunen ska acceptera detta. Det
              finns inga sådana företag som klarar av, med den teknik som uranbrytning
              kräver, att genomföra detta, även om man tittar på de största
              i världen. Det finns inga sådana. Tror verkligen Peter Eriksson
              att det är möjligt?
            </seg>
          </u>
          <note type="speaker" xml:id="i-ce91b5c09c854fa2-0">
            Anf. 200 PETER ERIKSSON (mp) replik:
          </note>
          <u who="peter_eriksson_83518c" xml:id="i-4ce8abff0f83e6e0-3">
            <seg xml:id="i-f2742b7d96d82a63-0">
              Herr talman! Vi har i dag redan över 60 beviljade tillstånd för
              uranprospektering i Sverige. Det finns inget av de företagen som
              gör det för skojs skull, utan man söker uran i Sverige därför
              att man vill bryta uran, och man gör det för att man vill tjäna
              pengar. Man har gjort en bedömning efter att ha kollat med jurister
              att det är möjligt att få tillstånd för brytning av uran i Sverige.
              Jag är fullständigt övertygad om det.
            </seg>
            <seg xml:id="i-90e7d03b75346da8-0">
              Ja, den svenska minerallagen är väldigt stark. Det är en exploateringslag.
              Det är ingen skyddslag, utan det är en exploateringslag som ger
              väldigt starka rättigheter för den som vill bryta och som har
              resurser att göra det. Därför är det i praktiken bara för bergmästaren
              att ge tillstånd till prospektering i det här första läget. Han
              har nästan ingenting att sätta emot. I nästa läge handlar det
              om att följa lagstiftningen.
            </seg>
            <seg xml:id="i-7e10463fd48199c6-0">
              Den miljöbalk som vi har i Sverige ger inget förbud mot uranbrytning.
              Den kan bara sätta gränser för en eventuell brytning, till exempel
              vad man måste vidta för åtgärder för att hantera situationen under
              brytningen och så. Vi har inte ens i Sverige en fullgod lag som
              hanterar miljöproblemen efteråt. Det ser vi ju i dag i samband
              med andra gruvor, till exempel Aitikgruvan i Norrbotten. Det för
              med sig stora miljöproblem när man väl lägger ned den, men det
              finns inga tydliga och raka krav på bolaget att hantera de sakerna.
            </seg>
          </u>
          <note type="speaker" xml:id="i-1c4877c026639b03-0">
            Anf. 201 STAFFAN ANGER (m) replik:
          </note>
          <u who="staffan_anger_92af81" xml:id="i-46fa8d102a5a5a2b-6">
            <seg xml:id="i-63682a5d8bb6f15d-0">
              Herr talman! Jag delar inte den uppfattningen. Vi har en mycket
              stark miljölag. Jag har själv jobbat delvis inom gruvindustrin
              och sett vad som krävs för att kunna iordningställa ett brott
              och annat som man tar fram material ifrån. Det är den tuffaste
              lagstiftning som finns i världen. Det kan jag tala om. Det vi
              har sagt tidigare är att vi kan konstatera att uranbrytning i
              Sverige inte är aktuellt.
            </seg>
            <seg xml:id="i-3bc25a170fe9e7e3-0">
              Varför vill internationella och även svenska bolag prospektera
              uran i Sverige? Jo, därför att det är en utomordentligt bra väg
              att kunna kartlägga koppar, zink, silver och guld. För Sverige
              är det bra att vi får en prospektering av hela landet, så att
              vi verkligen kan satsa på detta. Om de här internationella företagen
              lyssnar på Peter Eriksson blir de bara rädda och springer härifrån.
            </seg>
            <seg xml:id="i-eabf6807dbd3fd03-0">
              Lagstiftningen är stark. Kommunerna kan avge sitt veto, och också
              regeringen kan avge sitt veto. Och jag tror nog att man är så
              förnuftig i Pajala att man skulle göra detta, om det hypotetiskt
              skulle inträffa i framtiden och uranbrytning skulle komma på tal.
            </seg>
          </u>
          <note type="speaker" xml:id="i-255017437a296966-0">
            Anf. 202 PETER ERIKSSON (mp) replik:
          </note>
          <u who="peter_eriksson_83518c" xml:id="i-4ce8abff0f83e6e0-4">
            <seg xml:id="i-2ed952b9967067bf-0">
              Herr talman! Jag tror att vi kan vara eniga om en sak här, faktiskt.
              Om de gruvbolag som prospekterar och vill bryta uran lyssnar på
              mig skulle de sticka härifrån, men inte om de lyssnar på Staffan
              Anger. Om de lyssnar på Staffan Anger blir det helt uppenbart
              för dem att han vill tillåta uranbrytning. Han påstår att det
              i praktiken är omöjligt, men han vill hålla det här öppet och
              pratar för att bolagen också ska fortsätta att prospektera och
              ansöka om brytning. Jag tycker inte att man kan tolka det på något
              annat sätt. Hela resonemanget går egentligen ut på det.
            </seg>
            <seg xml:id="i-8acd488b3bd415c5-0">
              Frågan om vad som händer, om inte bolagen sticker iväg om de
              lyssnar på mig, visar ju att Staffan Anger och Moderaterna vill
              att de också ska kunna få bryta i framtiden. Varför skulle man
              annars ställa en sådan fråga?
            </seg>
          </u>
          <note xml:id="i-f46c615226492768-11">
            Överläggningen var härmed avslutad.
          </note>
          <note xml:id="i-20594145a23d62f0-0">
            22 § Vissa näringspolitiska frågor
          </note>
          <note xml:id="i-0275a68c5149408c-14">
            Föredrogs
          </note>
          <note type="speaker" xml:id="i-60bc9355d0c94e4a-0">
            Anf. 203 BERIT HÖGMAN (s):
          </note>
          <u who="berit_hogman_c9949e" xml:id="i-c47965590c795267-0">
            <seg xml:id="i-6c07c900b33057a5-0">
              Herr talman! Det här betänkandet innehåller frågor om företagandets
              förutsättningar och villkor i vårt land. Det går väldigt bra för
              svenska företag nu och har så gjort under en längre tid. Vi har
              också fått en mängd nya företag inom många branscher. Det är också
              ett bevis på att den socialdemokratiska synen att det går att
              förena goda villkor för löntagare med goda resultat för företagen
              hittills har stämt. Det har varit ett framgångsrikt koncept.
            </seg>
            <seg xml:id="i-a056e8aaaa4ac08b-0">
              Men nu är det andra vindar som blåser. Det är riktigt kalla högervindar.
              Det är nästan svårt för mig att förstå när Svenskt Näringsliv
              går in och stoppar ett avtal mellan arbetsmarknadens parter och
              påstår att avtalet blir för dyrt. Mina medsystrar i Handels är
              inte värda några hundralappar till i månaden medan direktörer
              är värda miljoner mer i månaden. Det är högerpolitik, och det
              är den politiken som alliansen står bakom.
            </seg>
            <seg xml:id="i-c7a34df6f656d6cb-0">
              Det var egentligen inte det, herr talman, som jag tänkte ta upp
              i den här diskussionen, utan jag tänkte särskilt koncentrera mig
              på tjänstesektorn i allmänhet.
            </seg>
            <seg xml:id="i-026c8d4f316e168a-0">
              Ungefär hälften av de nya jobb som kommer finns i tjänstesektorn.
              Drygt 2 miljoner människor är sysselsatta i den privata tjänstesektorn,
              och då räknar jag in såväl byggbranschen som IT-branschen. Över
              300 000 jobb skapades i denna sektor mellan 1993 och 2005, och
              den trenden håller i sig och förstärks.
            </seg>
            <seg xml:id="i-296cb29eb912b675-0">
              Tjänstesektorn är ett vitt begrepp som omfattar en rad yrken
              och branscher samt stora och små företag. Industrins efterfrågan
              är en viktig drivkraft för tjänstesektorns utveckling, men naturligtvis
              har också storleken på offentlig verksamhet och privatpersoners
              ekonomi stor betydelse för hur tjänstesektorn utvecklas.
            </seg>
            <seg xml:id="i-8fa93addaa7a7cc3-0">
              Hade dessa företag och arbetstillfällen växt fram om Sverige
              hade varit ett land som konsekvent satsat på lägre löner, sämre
              utbildningsmöjligheter och mindre forskning? Nej, naturligtvis
              inte. Dessa framgångar för svenska företag och svenskt näringsliv
              bygger på en socialdemokratisk syn att vi kan konkurrera med kunskap
              och kvalitet, med utveckling och med tro på människor, men inte
              med låga löner eller dåliga villkor för löntagare.
            </seg>
            <seg xml:id="i-6a685a3c23b70a07-0">
              Forskning är för oss ett prioriterat område liksom innovationssystem
              också för tjänster är det viktigt och utbildning. Det är vårt
              sätt att möta globaliseringen, vårt sätt att se på människan som
              en resurs och som en möjlighet och vårt sätt att se att utveckling
              är en möjlighet och inte ett hot.
            </seg>
            <seg xml:id="i-45842790fd4b79c1-0">
              Politiken måste skapa bra förutsättningar för en växande tjänstesektor.
              Jag tänker på tre faktorer som vi tycker är viktiga för sektorns
              utveckling.
            </seg>
            <seg xml:id="i-1b373e01f81c4dcf-0">
              För det första behövs det ett branschprogram för besöksnäringen.
              Den förra, socialdemokratiska regeringen tog ju initiativ till
              utvecklingsprogram, så kallade branschprogram, för sex olika branscher.
              Dessa utarbetades tillsammans med både fackliga organisationer
              och näringslivet. 1 miljard avsattes, och dessa pengar är nu i
              det närmaste slut. Programmen berörde branscher som till största
              delen var inriktade på exporterande varuproduktion. Nu vill vi
              gå vidare på ett område inom den exporterande tjänstesektorn,
              och det är då besöksnäringen. Vi har också avsatt pengar. Vi har
              ytterligare 150 miljoner. Dessa pengar räcker till mer. Vi vill
              använda dem till strategiska forskningsinsatser för tjänstesektorn,
              men också, som jag sade, till detta branschprogram. Det är också
              något som näringen själv har efterfrågat, men näringsminister
              Maud Olofsson har inte kommit till skott.
            </seg>
            <seg xml:id="i-b7b8630605d36284-0">
              För det andra behövs ytterligare insatser och åtgärder för att
              motverka den svarta, informella, ekonomin. För oss socialdemokrater
              är det en självklarhet att anställda inom nya jobb också ska ha
              bra löner och ordentliga anställningsvillkor. Hur stor är viljan
              hos allianspartierna att arbeta med den frågan, egentligen? Branschen
              skriker efter hjälp för att komma till rätta med den informella
              ekonomin, med svartjobben.
            </seg>
            <seg xml:id="i-11e3a362e99f19a8-0">
              Svart ekonomi snedvrider konkurrensen. Det missgynnar de seriöst
              och hårt arbetande företagarna, men det drabbar naturligtvis även
              de anställda, inte minst vid sjukdom. Om den borgerliga regeringen
              menar allvar med sitt prat om ett företagsvänligt klimat borde
              kampen mot svartjobben komma högre upp på dagordningen än den
              gör. Vilka muskler är ni i allianspartierna beredda att ge Ekobrottsmyndigheten,
              Skatteverket, polisen och åklagarna i kampen mot den svarta ekonomin?
            </seg>
            <seg xml:id="i-9b80d0a7d5a65bb7-0">
              För det tredje behövs en utveckling av det sociala företagandet,
              dels som ett komplement där marknadskrafterna inte fungerar då
              tänker jag särskilt på glesbygden dels som företagsform för dem
              som behöver samhällets stöd för att kunna göra en insats i arbetslivet.
              Alla kan, vill och behövs, men en del behöver stöd och inte alltid
              konkurrens. Hur denna sociala ekonomi skulle kunna se ut tar vi
              upp i vår reservation nr 3.
            </seg>
            <seg xml:id="i-3467e99c61c36a35-0">
              En förstärkning av den sociala ekonomin skulle öka mångfalden
              av företag. Det skulle bidra till att fler fick känna att de gick
              till ett riktigt arbete, att fler fick känna hur det är att arbeta
              i och vara med och driva företag, trots att prestationsgraden
              kanske inte alltid är 150 procent. De sociala företagen skulle
              dessutom kunna se till att det blev ett företagande i hela landet,
              inte minst inom tjänstesektorn.
            </seg>
            <seg xml:id="i-0f75bd85f0301e74-0">
              Alliansen har en stark tro, rent av en övertro, på marknadens
              lösningar. Vi socialdemokrater är rätt övertygade om att det finns
              områden där politiken måste ta sitt ansvar, områden där politiken
              måste ta ansvar för det som marknaden inte klarar av. Att stimulera
              det sociala företagandet skulle vara ett sådant politiskt ansvarstagande.
            </seg>
          </u>
          <note xml:id="i-61038de0a4f22812-0">
            Därmed, herr talman, yrkar jag bifall till reservation 3.
          </note>
          <note type="speaker" xml:id="i-0f9cac96996c1467-0">
            Anf. 204 KENT PERSSON (v):
          </note>
          <u who="kent_persson_3230c6" xml:id="i-c564e2ba31926f9a-2">
            <seg xml:id="i-47c1cc9011711928-0">
              Herr talman! Jag måste säga att jag blev alldeles till mig när
              jag lyssnade på Berit Högmans inledning. Hon lät som den värsta,
              eller bästa, vänsterpartist. Jag delar hennes uppfattning och
              lyssnade med stor glädje på inledningen av anförandet.
            </seg>
            <seg xml:id="i-99b69044e3064369-0">
              I diskussionen om hållbar tillväxt och växande företag tas ofta
              frågor om regelförenklingar upp. Men vi har också problem med
              arbetskraftsförsörjning. Infrastrukturfrågorna skulle jag kunna
              hålla ett längre föredrag om i kammaren, men det medger väl inte
              tiden. Även globaliseringens möjligheter och problem är viktiga
              att diskutera.
            </seg>
            <seg xml:id="i-d7fd71770f521750-0">
              Jag har dock fastnat för frågan om tillgången till kapital för
              små och medelstora företag. Den är av central betydelse för att
              de ska kunna växa och utvecklas. Särskilt svårt är det för företag
              utanför tillväxtområdena. Det blir speciellt tydligt vid starten
              av nya företag i samband med att en ny produkt tagits fram. Denna
              fas av ett blivande företags utveckling måste många gånger göras
              utan finansiering, vilket leder till att idéer inte förverkligas,
              att de kanske säljs eller att företagen flyttar utomlands. Det
              visar klart och tydligt att marknaden inte klarar av den uppgift
              den säger sig vilja ha, nämligen kreditgivning till små och växande
              företag. Särskilt tydligt är detta utanför tillväxtområdena. Många
              gånger är pantsättning av eventuell egendom den enda möjligheten
              för dessa företag att få tag på nödvändig finansiering för att
              kunna förverkliga sina idéer.
            </seg>
            <seg xml:id="i-77a1fa410dbc52e5-0">
              Vänsterpartiet har tidigare föreslagit att staten borde undersöka
              möjligheten att införa ett system med statliga kreditgarantier
              just för att täcka upp de delar som marknaden inte klarar av.
              Bakgrunden är de allt hårdare och tuffare krav som finns hos bankerna
              när de ska ge krediter till bland annat företag. Det skulle kunna
              vara ett system som framför allt riktades mot utveckling och startande
              av mindre företag med begränsade tillgångar och säkerheter. Det
              i sin tur skulle ge företag i framför allt glesbygden och utanför
              tillväxtområdena större möjligheter att växa.
            </seg>
            <seg xml:id="i-22ab2f9c2f6cf6f2-0">
              Även om regeringen meddelat att den har för avsikt att utreda
              förutsättningarna för ett statligt kreditgarantisystem för små
              och medelstora företag anser jag att riksdagen genom ett uttalande
              tydligt bör ta ställning för ett sådant system. I motion N234
              av Staffan Anger tar han upp problematiken med finansiering vid
              startande av företag samt svårigheterna med att få banker att
              ge krediter eller stöd. Motionären anser att finansieringen av
              groddföretag bör ses över, vilket jag stöder. Därför yrkar jag
              bifall till reservation 1 av Staffan Anger. Det ska bli intressant
              vid voteringen i kammaren i morgon. Låt mig säga så här: Bra förslag
              ska man givetvis stödja. Så är det.
            </seg>
            <seg xml:id="i-c1c53becdc27c097-0">
              Herr talman! Det sägs att Sverige är bra på miljö- och energiteknik.
              Många nya företag kommer att vara inriktade på just energi- och
              miljöområdet och kan även bli stora på export. Det är därför viktigt
              att samhället fortsätter att stödja miljöteknik, miljödriven affärsutveckling
              och miljöteknikexport. Vi får inte hamna i samma situation som
              i fallet med vindkraften och utvecklingen inom solenergiområdet.
              Vindkraften har försvunnit. Vi har tappat hela det försprång som
              vi hade på 80-talet. Det har vi tappat till Danmark. Solenergin
              har vi tappat till Tyskland beroende på att staten och regeringen
              inte alltid gett tydliga signaler om varthän vi ska gå.
            </seg>
            <seg xml:id="i-cb1019d4312eaa1d-0">
              Vänsterpartiet har medverkat till en stor satsning på Swentec,
              Sveriges Miljöteknikråd. Dess uppgift är att på den internationella
              marknaden stärka svenska företags affärsmöjligheter och konkurrenskraft
              inom miljötekniken. Det är viktigt att svenska företag kan vara
              delaktiga i de internationella miljöteknikprojekt som nu startar,
              inte minst i Kina och Indien. Särskilt intressant är det samarbetsavtal
              med USA som arbetats fram inom miljöteknikområdet. Där har vi
              väldiga möjligheter att stärka vår position ännu mer och skapa
              nya företag, nya jobb och ytterligare tillväxt.
            </seg>
            <seg xml:id="i-65ed7c3b865e7877-0">
              Även om Swentec nyligen bildats är det vår bedömning att de i
              framtiden behöver ökade resurser för att kunna stödja utvecklingen
              inom miljöteknikbranschen. De samlade åtgärderna för energieffektivisering
              och förnybar energi kommer att bidra till en positiv utveckling
              på miljöteknikföretagens område. Det kommer att leda till en förbättring
              på miljöområdet i stort.
            </seg>
            <seg xml:id="i-17d788d851cfb45f-0">
              Jag noterar att utskottet i betänkandet egentligen är inne på
              samma linje som Vänsterpartiet, men man vill avvakta utvecklingen
              ytterligare en tid innan man slutgiltigt tar ställning. Det känner
              vi igen. Som svar på mina frågor till ministrar har jag många
              gånger fått höra: Vi avvaktar läget. Vi återkommer. Vi har för
              avsikt att så småningom återkomma.
            </seg>
            <seg xml:id="i-0f502610908886fa-0">
              Det lättaste hade givetvis varit att yrka bifall till reservation
              7, vilket jag gör nu. I övrigt står jag naturligtvis bakom samtliga
              vänsterpartimotioner som behandlas i detta betänkande.
            </seg>
          </u>
          <note type="speaker" xml:id="i-e727017a607625ac-0">
            Anf. 205 PER BOLUND (mp):
          </note>
          <u who="per_bolund_0a9708" xml:id="i-8ec7d75b2b315987-8">
            <seg xml:id="i-9a08d74953922d4e-0">
              Herr talman! Jag vill börja med att säga att vi står bakom reservationerna
              2 och 3, men för tids vinning yrkar jag bifall bara till reservation
              2.
            </seg>
            <seg xml:id="i-4307263a45a95541-0">
              Den borgerliga regeringens partier var väldigt aktiva i valrörelsen.
              De pratade mycket om att skapa jobb och underlätta för småföretag
              på olika sätt. Tråkigt nog för svensk ekonomi och för företagen
              har den borgerliga regeringen hittills gjort väldigt lite för
              att realisera de många vackra orden. I stället för satsningar
              på småföretagen ser vi nu nedskärningar och skattehöjningar.
            </seg>
            <seg xml:id="i-4fdf4e359f230a78-0">
              Ett tydligt exempel är forskningsprogrammet Forska och väx, som
              stödde spetsforskningen i småföretag. För att hjälpa högteknologiska
              företag, där det krävs en avancerad kunskapsnivå, behövs ett stöd
              för spetsforskning just inom småföretagen. Det var därför Miljöpartiet
              under förra mandatperioden drev och också fick igenom forskningsprogrammet
              Forska och väx. Men sorgligt nog är det ett exempel på att den
              borgerliga regeringen i stället har valt att riva ned det vi har
              åstadkommit och försämra möjligheten till forskning inom småföretag.
            </seg>
            <seg xml:id="i-052cfcef0d512b6a-0">
              Det finns andra exempel. Den borgerliga regeringen har valt att
              ta bort den tidigare generella nedsättningen av arbetsgivaravgifterna.
              Man har också återinfört arbetsgivaravgiften för ensamföretagare
              för den första person som anställs i företaget. Det är exempel
              på åtgärder som försvårar i stället för att förenkla för små och
              medelstora företag.
            </seg>
            <seg xml:id="i-992a6e02702084eb-0">
              Sammantaget kan man konstatera att det har varit många vackra
              ord på näringslivsområdet från den borgerliga regeringen, men
              alldeles för lite konkreta åtgärder.
            </seg>
            <seg xml:id="i-89f29c1cb2699b0c-0">
              Herr talman! För att Sverige även i framtiden ska kunna ha en
              positiv ekonomisk utveckling måste nya företag etableras och ges
              möjlighet att växa. Här har politiken ett stort ansvar. Framför
              allt inom de branscher där den globala tillväxtpotentialen är
              som störst finns det stora möjligheter för svenskt näringsliv.
            </seg>
            <seg xml:id="i-1a06172821383e72-0">
              En sådan bransch är miljöteknikbranschen. OECD har gjort en rapport
              där man pekar på att miljöteknikbranschen är den viktigaste framtidsbranschen
              efter IT-området. Man uppskattar att världsmarknaden för miljöteknik
              ligger på 6 000 miljarder kronor redan år 2010. Det är enormt
              stora belopp som finns i rörelse på världsmarknaden, och det finns
              enormt stora möjligheter för svenska företag. Sverige exporterar
              redan miljöteknik för 25 miljarder kronor årligen. Det är antagligen
              mer nu, för de här siffrorna är något år gamla. Det gör miljötekniken
              till landets åttonde största bransch, lika stor som pappersmasse-
              och möbelbranscherna tillsammans. Det är redan i dag stora värden
              som står på spel. Dessutom ökar miljöteknikbranschen med 8 procent
              per år. Det är mer än i de flesta branscher. Det här gör att Sverige
              inte har råd att halka efter i den internationella konkurrensen
              när det gäller miljöteknikområdet. Vi måste ligga i den absoluta
              framkanten för att kunna bevara vårt välstånd.
            </seg>
            <seg xml:id="i-7a353eb9d9f150bb-0">
              Miljöpartiet anser därför att man för att ytterligare förstärka
              miljötekniksektorn måste rikta särskild uppmärksamhet mot kapitalförsörjningen
              till svenska miljöteknikföretag. Där tycker vi att det krävs ytterligare
              åtgärder. Miljöteknikföretagen har också en nyckelroll när det
              gäller möjligheten att uppnå ett hållbart samhälle. Därför måste
              vi nu säkerställa att de här företagen har möjlighet att få tillgång
              till nödvändigt kapital. Det måste vara en högt prioriterad fråga.
              Vi anser att ett utredningsuppdrag måste ges, förslagsvis till
              Nutek, där man ser till att få fram ett exempel på system för
              kapitalförsörjning som är specifikt inriktat mot miljöteknikföretag.
            </seg>
            <seg xml:id="i-c88c5ef5c31d8485-0">
              Herr talman! Jag vill också ta upp den sociala ekonomin. Vi vet
              att företagande inom den sociala ekonomin bidrar till stor samhällsnytta
              i Sverige. Det här gör man framför allt genom att likställa mjuka
              värden som delaktighet och integration med den företagsekonomiska
              vinstmaximeringen. Man sätter dem till och med över vinstmaximeringen.
              Det här är ett problem som finns inom andra företag: Hela verksamheten
              är inriktad på vinstmaximering, och man har därför alldeles för
              svårt att ta hänsyn till sociala faktorer och de värden som finns
              på annat håll.
            </seg>
            <seg xml:id="i-92340847aa142bdd-0">
              Vi anser därför att det behövs en större satsning på det sociala
              företagandet. Det här skulle kunna bli ett nytt komplement till
              andra arbetsmarknadspolitiska åtgärder som finns och också på
              ett bra sätt nå specifika grupper som i dag ofta hamnar utanför
              arbetsmarknaden. Vi anser därför att Sverige bör underlätta för
              den sociala ekonomins mångfald av företag. Det kan ske genom samverkan
              mellan offentlig sektor och de nya sociala företagen. En sådan
              samverkan bör stimuleras och underlättas på olika sätt.
            </seg>
            <seg xml:id="i-bf07361e90983b97-0">
              Det sociala företaget anser vi bör ges samma tillgång till företagsrådgivning
              och kompetensutveckling som andra småföretag. För att ytterligare
              stärka de sociala företagens möjligheter vill vi att de stöd som
              har varit möjliga att få via Europeiska socialfondens program
              och en del program inom regionalfonden måste finnas kvar. Det
              är viktigt att värna de här exemplen på stöd till socialt företagande.
              Vi anser också att det sociala företagandet bör prioriteras i
              det svenska strukturfondsprogrammet för åren 20072013 och att
              ny forskning behöver utvecklas kring socialt entreprenörskap när
              det gäller företagsledning, arbetsorganisation och styrelseformer.
              Det sociala företagandet bör också ges förbättrade möjligheter
              inom ramen för offentlig upphandling. Det är också ett viktigt
              område.
            </seg>
            <seg xml:id="i-7269359518a26a7b-0">
              Miljöpartiet anser alltså att det behövs kompletteringar på näringspolitikområdet.
              Det handlar framför allt om underlättande åtgärder för miljöteknikföretag
              och åtgärder för att stödja den sociala ekonomin i Sverige.
            </seg>
          </u>
          <note type="speaker" xml:id="i-f7581475827062ff-0">
            Anf. 206 HANS ROTHENBERG (m):
          </note>
          <u who="hans_rothenberg_943492" xml:id="i-35fa14b3c0ab90df-0">
            <seg xml:id="i-f512369dc2a88bdf-0">
              Herr talman! Jag vill först meddela att jag tänker tala om turism-
              och besöksnäringen. Det finns i utskottsbetänkandet många intressanta
              områden som mina alliansvänner sannolikt kommer att återkomma
              till under debattens gång.
            </seg>
            <seg xml:id="i-5b7f67925a136d49-0">
              Turismen i Sverige ökar stadigt, och 2006 var det absolut bästa
              året för branschen hittills. Såväl den inhemska som den tillresande
              turismen nådde då toppnoteringar. Sverige är attraktivt, men fortfarande
              en alltför väl bevarad hemlighet utanför landet.
            </seg>
            <seg xml:id="i-0c72bce1b0b81be7-0">
              Turism- och mötesnäringens roll för samhällsekonomin blir allt
              viktigare. Tillsammans genererar man som bekant värden utanför
              den egna näringen och bidrar inte minst till att inspirera till
              kulturaktiviteter allt från något av landets 800 museer till Rocktågets
              alla årliga inkarnationer.
            </seg>
            <seg xml:id="i-4e704e22914a2fa1-0">
              Detta bekräftades så sent som i förra veckan, då branschens företrädare
              samlades på Turistriksdagen i samband med Turmässan i Göteborg.
              Det näringen söker stöd för är framför allt marknadsföring av
              Sverige som destination och därutöver ett bra företagsklimat som
              ger de växande företagen möjlighet att generera nya och attraktiva
              arbeten.
            </seg>
            <seg xml:id="i-0144e44d794f1068-0">
              Målet för turismpolitiken är som bekant att Sverige ska ha hög
              attraktionskraft som turistland och en långsiktigt konkurrenskraftig
              turistnäring, som bidrar till en hållbar tillväxt och ökad sysselsättning
              i alla delar av landet. Fint ska det vara. Om detta är de flesta
              överens, vilket är mycket glädjande.
            </seg>
            <seg xml:id="i-cbf587a266212759-0">
              Det politiska intresset för näringens vidare utveckling är stort,
              och regeringens satsningar inom ramen för arbetslinjen ger turism-
              och besöksnäringen en bra grund att utvecklas vidare på. Detta
              är en näring där många ungdomar gör sin entré på arbetsmarknaden.
            </seg>
            <seg xml:id="i-e2c531c0ba359e2f-0">
              Större upplevelser leder till mer kvalificerade tjänster, vilket
              måste leda till högre kompetens och möjlighet att ta bättre betalt.
              De företag som levererar tjänsterna och de människor som arbetar
              inom näringen ska på sikt även i de här branscherna kunna tjäna
              mer pengar.
            </seg>
            <seg xml:id="i-726ae6c3e00c5c83-0">
              Häri ligger en stor utmaning: Utöver att näringen ständigt växer
              är betydelsen av att öka innehållet i värdekedjan stort. Det handlar
              om allt från den enskilda arbetsinsatsen till kundens slutliga
              upplevelse. Med en större marknad och fler komplexa tjänster att
              erbjuda kan Sverige utvecklas till ett land där turism- och besöksnäringen
              inte längre förknippas med låglönearbeten.
            </seg>
            <seg xml:id="i-02fc5e63c33b3219-0">
              Herr talman! I flera av motionerna i betänkandet tas betydelsen
              av det aktiva samspelet mellan det offentliga och näringen själv
              upp. Den pågående utredningen om marknadsföringen av Sverige och
              översynen av Framtidsprogrammet är två viktiga komponenter i detta.
              Därtill krävs en offensiv och verklighetsförankrad näringspolitik
              som ger entreprenörskapet förutsättningar för växtkraft. Det är
              bra för turism- och besöksnäringen. Det är därmed också bra för
              Sverige.
            </seg>
            <seg xml:id="i-67f084654ed18eeb-0">
              Jag ber att få yrka bifall till utskottets förslag.
            </seg>
          </u>
          <note type="speaker" xml:id="i-cc5276d1fd0d865d-0">
            Anf. 207 BERIT HÖGMAN (s) replik:
          </note>
          <u who="berit_hogman_c9949e" xml:id="i-c47965590c795267-1">
            <seg xml:id="i-3a2474f2910505df-0">
              Herr talman! Jag blir glad över att höra Hans Rothenberg prata
              så gott om det offentliga som en förutsättning för turismens utveckling.
              Men jag blir lite förvånad. Borttagandet av den fria entrén på
              statliga museer är ett stort bakslag för storstadsturismen i Helsingfors.
              Att man tar ut en avgift på 40 kronor för att åka en station på
              tunnelbanan är precis lika förödande för storstadsturismen.
            </seg>
            <seg xml:id="i-a20098c43036dafe-0">
              Att man påstår att kommunen inte får äga bolag är ett direkt
              dråpslag mot det sätt som Göteborg har valt att organisera sin
              turismnäring på. Jag vet att Hans känner till det bolaget.
            </seg>
            <seg xml:id="i-be26f02b33ce486e-0">
              Min konkreta fråga till dig, Hans Rothenberg, är: Är du beredd
              att tillsammans med mig gå i bräschen för en diskussion om hur
              viktigt det är med det offentliga för besöksnäringens utveckling?
            </seg>
          </u>
          <note type="speaker" xml:id="i-e310e80eaf3cb131-0">
            Anf. 208 HANS ROTHENBERG (m) replik:
          </note>
          <u who="hans_rothenberg_943492" xml:id="i-35fa14b3c0ab90df-1">
            <seg xml:id="i-c4e7fcf56e79c617-0">
              Herr talman! Jag går gärna i bräschen med Berit Högman när det
              gäller att utveckla turismnäringen. Jag går också gärna i bräschen
              för att placera det offentliga i rätt sammanhang.
            </seg>
            <seg xml:id="i-1434632ff9854f8e-0">
              Att det offentliga ska äga bolag och driva verksamhet behöver
              inte alltid vara det nödvändigaste och nyttigaste för att utveckla
              till exempel turism- och besöksnäringen. Om vi går tillbaka till
              frågan om museerna är det intressant att se att av de ungefär
              800 museer som finns landet över var det 19 som var statliga och
              hade fri entré. 16 av dessa fanns i Helsingfors.
            </seg>
            <seg xml:id="i-e989c488500aa2c1-0">
              Den snedvridning av konkurrensen som de övriga museerna, som
              inte hade denna statliga subvention, drabbades av är faktiskt
              något som vi rättade till genom beslutet att ta bort subventioneringen,
              det vill säga den fria entrén till museer. Tänk om de enormt stora
              pengar som detta innebar om nu Berit Högman och Socialdemokraterna
              tyckte att det var viktiga slantar kunde läggas på turismmarknadsföring
              och turismutveckling. Varför gjorde man inte det?
            </seg>
            <seg xml:id="i-63aa7adf697ab5f2-0">
              Jag tror att detta är en pseudofråga. Man subventionerar utländska
              turisters museibesök samtidigt som man drar dem bort från andra,
              ofta ideellt arbetande, museer som kunde vara väl så intressanta
              men som tappar sin attraktionskraft när de inte kan ha fri entré.
            </seg>
            <seg xml:id="i-c11e625f1966132d-0">
              Det offentliga ska ge möjlighet, precis som branschen och näringen
              har sagt. Man ska marknadsföra bilden av Sverige och tala om att
              Sverige finns. Men när gästerna och turisterna kommer hit är det
              branschen och näringen som ska ha så bra möjligheter som möjligt
              att ta hand om dem på bästa sätt.
            </seg>
          </u>
          <note type="speaker" xml:id="i-cae621b5563fabb6-0">
            Anf. 209 BERIT HÖGMAN (s) replik:
          </note>
          <u who="berit_hogman_c9949e" xml:id="i-c47965590c795267-2">
            <seg xml:id="i-01de6ff807d16369-0">
              Herr talman! Jag konstaterar att nivån på marknadsföringsanslagen
              är identiskt lika i alliansens förslag och i vårt förslag. Det
              behöver vi inte konkurrera om just nu.
            </seg>
            <seg xml:id="i-606b80bf4372f757-0">
              Däremot har vi 150 miljoner i potten när det gäller att utveckla
              branschprogrammet tillsammans med näringen. Därför ställer jag
              frågan: Är Hans beredd att driva fram en satsning i samma storleksordning
              från sin egen regering?
            </seg>
            <seg xml:id="i-c3cb0e542e7cba41-0">
              Jag kan inte låta bli att reflektera lite över hur många kommunala
              museer det skulle ha funnits om man hade haft moderata kulturbudgetar
              i landets kommuner. Men den debatten får vi kanske ta en annan
              gång.
            </seg>
          </u>
          <note type="speaker" xml:id="i-60a67bc1834933de-0">
            Anf. 210 HANS ROTHENBERG (m) replik:
          </note>
          <u who="hans_rothenberg_943492" xml:id="i-35fa14b3c0ab90df-2">
            <seg xml:id="i-1a16afdf21ecfe1a-0">
              Herr talman! Det hade varit spännande om man hade fått igenom
              moderata kulturbudgetar i många av landets kommuner. Då hade det
              kanske funnits andra museer än i dag. Det hade kanske funnits
              nya spännande museer. Det hade kanske kunnat finnas helt andra
              upplevelser för dem som är tillresta och för dem som bor i kommunerna.
            </seg>
            <seg xml:id="i-a1bcb8267ab818c3-0">
              Man brukar ofta beskylla oss moderater för att se marknaden som
              lösningen på alla problem. Marknaden är en bra lösning på många
              problem, men man kan vända på saken och ibland se tilltron till
              de offentliga lösningarna, de stora programmen, som man bortom
              Ural har lämnat för flera decennier sedan. Dessa långsiktiga,
              stora program lägger sin hand över näringarna. Den typ av program
              som Berit Högman refererar till kan i många fall också motverka
              sig själva.
            </seg>
            <seg xml:id="i-51e1ecb451bcead5-0">
              När det gäller turism- och besöksnäringen ska vi framför allt
              ge de mindre företagen och de växande företagen de företag som
              startar i familjekonstellationer hamnar ofta i den här näringen
              så goda möjligheter som möjligt att kunna utvecklas. Det ska vara
              enklare och billigare att anställa. Det åstadkommer man nu med
              regeringens politik för alla under 24 år. Det är alldeles utmärkt.
              Regelförenklingarna kommer den här näringen att applådera. Jobbavdraget
              innebär att trots att lönerna är låga inom dessa näringar kan
              de människor som arbetar där känna att de får mer över i plånboken.
            </seg>
            <seg xml:id="i-63a51a1e9fd0c842-0">
              Det regeringen gör för småföretagsamheten gagnar även denna industri.
            </seg>
          </u>
          <note type="speaker" xml:id="i-69aa3bf52d801b3e-0">
            Anf. 211 ÅKE SANDSTRÖM (c):
          </note>
          <u xml:id="i-eb37000a19a62cb5-9" who="unknown">
            <seg xml:id="i-40c2babd9f5f2f2a-0">
              Herr talman! Detta betänkande behandlar en stor spännvidd av
              näringspolitiska frågor. Jag anser att det är en styrka att vi
              har så stor samstämmighet mellan riksdagens partier om inriktningen
              på dessa frågor. Det som här tidigare har berörts av oppositionen
              miljöteknikområdet och den sociala ekonomin är prioriterade frågor
              i regeringen och i Näringsdepartementet. Jag har inga invändningar
              mot det. Det är viktiga frågor.
            </seg>
            <seg xml:id="i-25a66612643f0f00-0">
              För tids vinnande väljer jag att beröra endast ett, men ett mycket
              viktigt avsnitt av betänkandet, nämligen det som handlar om kapitalförsörjning
              för företag, och då särskilt i tidiga skeden, samt om förutsättningar
              för likvärdiga villkor i hela landet när det gäller finansieringen.
            </seg>
            <seg xml:id="i-b3ca4c729d956e1e-0">
              Vi har rätt många myndigheter och institutioner i gruppen företagens
              vänner. Men många företag ute i landet beskriver ändå stora svårigheter
              att till rimliga villkor få tag på olika former av kredit. Det
              gäller i vid mening riskkapital. Det har varit och är fortfarande
              svårt.
            </seg>
            <seg xml:id="i-7f34d72f2f7bc1aa-0">
              Nu kan dock en ljusning skönjas då man omgående ska ta bort förmögenhetsskatten.
              Det innebär förhoppningsvis att mera kapital stannar i landet
              och att vi får fler riskkapitalister som är beredda att satsa
              på innovationer och företagsutveckling. Det är en rätt samstämmig
              bedömning om den frågan.
            </seg>
            <seg xml:id="i-1e4cba9320839d82-0">
              Man kan konstatera att förmögenhetsskatten närmast har fallit
              samman genom att den tidigare regeringen valde att undanta de
              allra största förmögenheterna, och då är skatten inte längre rimlig.
            </seg>
            <seg xml:id="i-fdbf401459f57209-0">
              Herr talman! Låt mig också beröra en annan del inom det ekonomiska
              området för företagen. Det handlar om att finansiera investeringar
              av olika slag i företag, och då speciellt om det är företag som
              ligger utanför de allra hetaste tillväxtområdena i vårt land.
              Jag tänker i första hand på den förmånsrättsordning eller mera
              formellt uttryckt företagsinteckningarnas förmånsrätt som den
              tidigare regeringen införde trots omfattande protester. Den nuvarande
              regeln gör det utomordentligt svårt för en företagare att få teckna
              ett banklån för exempelvis en byggnadsinvestering ute i Småorts-Sverige.
            </seg>
            <seg xml:id="i-fb297565c5a34c6b-0">
              Detta ska nu ses över, och regeringens utgångspunkt är att det
              ska göras omgående. Det ska ske en återgång till de regler som
              gällde tidigare. Alltså kan vi även på detta område skönja en
              ljusning vid horisonten. Det är ett viktigt steg för att öka investeringarna
              och skapa fler jobb i hela landet.
            </seg>
            <seg xml:id="i-36cc943e86b6d904-0">
              Med detta, herr talman, vill jag yrka bifall till utskottets
              förslag.
            </seg>
          </u>
          <note type="speaker" xml:id="i-d342eed849e24fa5-0">
            Anf. 212 KENT PERSSON (v) replik:
          </note>
          <u who="kent_persson_3230c6" xml:id="i-c564e2ba31926f9a-3">
            <seg xml:id="i-d6c1313c7580846d-0">
              Herr talman! Åke Sandström börjar bra med att ta upp frågan om
              kapitalförsörjning. Men du, Åke, berörde inte de företag som har
              det mest bekymmersamt, nämligen de små företag som står i begrepp
              att starta en verksamhet eller har en innovation på gång och är
              ute och söker möjligheter att finansiera starten.
            </seg>
            <seg xml:id="i-2a51a2533ce99c38-0">
              Det finns alltför många företag som aldrig kan förverkliga sin
              idé på grund av att de inte kan få finansiering från banksystemet.
              Bankerna har det i dag med Basel 2-bestämmelserna tuffare att
              kunna medge krediter. Så ser marknaden ut.
            </seg>
            <seg xml:id="i-733ca5b879b9e934-0">
              De riskkapitalister som i dag finns är inte intresserade av dessa
              företag. De är för små. De är intresserade av att gå in och köpa
              upp de stora framgångsrika företagen med feta kassor som man sedan
              kan gå in och slakta och sälja ut. Det är deras affärsidé.
            </seg>
            <seg xml:id="i-e1066bd11a510c0a-0">
              Den motion som Staffan Anger tog upp pekade på bekymret att det
              finns ett glapp i finansieringssystemet för företagen. Marknaden
              klarar inte av det. Varför inte erkänna att det är så? Varför
              inte stödja tanken att försöka få till stånd en statlig kreditgaranti
              som täcker det glapp som finns?
            </seg>
            <seg xml:id="i-b9e4520ccb59aedf-0">
              Samhället måste hjälpa till för att skapa möjligheter att få
              nytt företagande och ny utveckling i Sverige.
            </seg>
          </u>
          <note type="speaker" xml:id="i-41f0243629c3f42f-0">
            Anf. 213 ÅKE SANDSTRÖM (c) replik:
          </note>
          <u xml:id="i-eb37000a19a62cb5-10" who="unknown">
            <seg xml:id="i-c4b7250911307a33-0">
              Herr talman! Jag delar Kent Persson beskrivning. Det är inget
              fel i själva beskrivningen. Nu vet Kent Persson mycket väl att
              motioner brukar ha en kort överlevnadstid i riksdagsbehandlingen.
              Samtliga motioner avstyrks som vanligt. Den ordningen kanske vi
              kan diskutera särskilt någon gång.
            </seg>
            <seg xml:id="i-5db53b194daed1f9-0">
              Jag har jobbat två år på rådgivningssidan för företagen. Det
              är inte bara stora företag som riskkapitalister intresserar sig
              för. Jag har flera goda exempel när det gäller medicinsk teknik
              vid Umeå universitet där man har startat med en eller två personer.
              Det är visst möjligt.
            </seg>
            <seg xml:id="i-513179246c9c411d-0">
              Regionala kreditgarantiföreningar har jag också en hygglig kunskap
              om, och jag stöder den tanken och att man utvecklar dem. Frågan
              är huruvida det är möjligt att på samma sätt skapa kreditgarantier.
              Det har vi haft i olika former. Men det är en betydligt svårare
              del.
            </seg>
            <seg xml:id="i-624a5a82bbcc6f7b-0">
              Vi har precis samma bild av att kapitalanskaffningen för de tidigare
              skedena är svår. Där har jag ingen annan uppfattning.
            </seg>
          </u>
          <note type="speaker" xml:id="i-6f0a8fd5b4a02399-0">
            Anf. 214 KENT PERSSON (v) replik:
          </note>
          <u who="kent_persson_3230c6" xml:id="i-c564e2ba31926f9a-4">
            <seg xml:id="i-03814473e11df957-0">
              Herr talman! Det är intressant att höra att Åke Sandström i stort
              håller med mig om beskrivningen och vad som egentligen borde göras.
              Men när det kommer till praktisk handling kniper du. Då känns
              det som att det är partipiskan som gäller och ingenting annat,
              och därför avstyrker man motionen.
            </seg>
            <seg xml:id="i-21eb3454788cd9ec-0">
              Jag förstår inte att vi har den ordningen att vi inte kan stödja
              motioner. Det handlar inte om en budget. Om det gjorde det kan
              jag förstå det. Det är en viktig signal man sänder ut till företagen.
              Det gäller framför allt de som befinner sig utanför tillväxtområdena.
              Ta en chans här i morgon och rösta ja för motionen!
            </seg>
          </u>
          <note type="speaker" xml:id="i-1b68a5aaa79dee0d-0">
            Anf. 215 ÅKE SANDSTRÖM (c) replik:
          </note>
          <u xml:id="i-eb37000a19a62cb5-11" who="unknown">
            <seg xml:id="i-890152991c79b727-0">
              Herr talman! Vi kanske inte kan diskutera riksdagens arbetsformer
              här. Mitt första år 1998 var fyllt av många sådana överraskningar
              om hur det alltid har gått till och hur det går till när det gäller
              motionsbehandling. Där har vi också samma uppfattning.
            </seg>
            <seg xml:id="i-335cf9607706f93d-0">
              Man jobbar inom Näringsdepartementet med de frågor som Kent Persson
              tagit upp. Det är ingen motsättning i det. Det används massor
              av olika instrument för att underlätta det. Jag vill betona det
              jag sade i början. Vi är väldigt överens i huvuddragen om det
              mesta i detta betänkande, och det är viktigt.
            </seg>
            <seg xml:id="i-ec3982a2e5bdbe3c-0">
              Företagen är en förutsättning för sysselsättning och en välfärd
              i hela landet. Det ska vi vara rädda om. En annan viktig del som
              vi inte har hunnit tala om är regelförenklingsarbetet. Att hantera
              regler tar en enormt stor andel av företagens tid och resurser.
              Det tror jag också att vi är helt överens om.
            </seg>
          </u>
          <note type="speaker" xml:id="i-68afca0439334395-0">
            Anf. 216 KARIN GRANBOM (fp):
          </note>
          <u who="karin_granbom_64bc82" xml:id="i-3fbfc77b9df53e07-0">
            <seg xml:id="i-ad1519cf83fd0ffa-0">
              Herr talman! I februari uttalade utbildnings- och forskningsminister
              Lars Leijonborg att Sverige ska verka för att den framtida europeiska
              ESS-anläggningen ska placeras i Sverige och i Lund. Utskottet
              välkomnar och ställer sig bakom detta besked.
            </seg>
            <seg xml:id="i-e62cca22e811472a-0">
              ESS står för European Spallation Source och är en forskningsanläggning
              i golfbanestorlek som ska användas för att ta reda på hur material
              ser ut inuti. Genom att skicka in neutroner i atomer kan man se
              hur material är uppbyggt.
            </seg>
            <seg xml:id="i-1bf0d1adc1861783-0">
              Användnings- och forskningsområdena är många. Till exempel hoppas
              forskare på att få information som ger oss underlag för nya läkemedel,
              energiteknik och för att skapa lättare material som kan användas
              för bland annat bränslesnåla fordon.
            </seg>
            <seg xml:id="i-a8ff49aa0259eba6-0">
              Anläggningen är ett svar på behovsinriktad forskning med tydliga
              mål. Eftersom det handlar om grundforskning kan vi i dag inte
              veta vilka upptäckter som kommer att ske. Men det är sannolikt
              att vi kommer att få veta saker som vi i dag inte har en aning
              om.
            </seg>
            <seg xml:id="i-29bd266af59aa847-0">
              ESS har många likheter med Cern i Schweiz. Ett oväntat sidoresultat
              från Cernsatsningen var att forskarna där utvecklade viktiga delar
              av Internet. De behövde ett system för att kunna kommunicera smidigt
              med varandra. Det trodde nog inte beslutsfattarna när de på 1950-talet
              bestämde sig för att satsa på en forskningsanläggning för partikelfysik.
            </seg>
            <seg xml:id="i-dc6c0bcedc3b2e1c-0">
              Just nu har vi i Sverige ett unikt tillfälle att skapa ett högteknologiskt
              internationellt forskningscentrum som beräknas dra till sig 5
              000 ledande forskare per år. Vetenskapsrådet, Vinnova, Svenskt
              Näringsliv och Iva är några av dem som har uttalat starkt stöd
              för etablering av ESS i Sverige.
            </seg>
            <seg xml:id="i-3c0a68ed1b294c4a-0">
              Men vi ska inte ropa hej ännu. Konkurrensen är stark från andra
              europeiska länder. Inte förrän förhandlingarna är klara om var
              anläggningen ska byggas och det är bestämt hur mycket olika länder
              ska betala kan vi räkna hem anläggningen.
            </seg>
            <seg xml:id="i-9250fc7e6ddf2e7a-0">
              Miljöpartiet har en reservation i det betänkande som vi nu debatterar
              där de motsätter sig byggandet av forskningsanläggningen. Reservationen
              är något luddig i sina argument, men jag ska här försöka bemöta
              dem.
            </seg>
            <seg xml:id="i-72bdc876d0edd8d2-0">
              Miljöpartiet hävdar att regeringen har fattat sitt beslut på
              lös ekonomisk grund och att regeringens utredare inte gjort bedömningar
              av miljökonsekvenser. Allan Larsson har gjort en omfattande och
              rik utredning. Det är riktigt att han inte har gjort några djupare
              analyser vad gäller miljöaspekter. Men det har inte heller varit
              hans uppgift.
            </seg>
            <seg xml:id="i-8c573802452d72bd-0">
              Han redogör dock för hur kommande miljöprövningar ska gå till.
              För att ESS ska få byggas måste anläggningen uppfylla alla nationella
              och europeiska miljökrav. Dessa kommer att behandlas av olika
              kommunala och statliga myndigheter. Prövning ska ske enligt plan-
              och bygglagen, miljöbalken och strålskyddslagen.
            </seg>
            <seg xml:id="i-686db4c03c4ba547-0">
              I Sverige har vi i dag tuffa lagar som värnar om vår miljö. Även
              med detta projekt ska man förstås följa gällande lagar. Innan
              tillståndsdomar och prövningsbeslut finns kan inte byggandet börja.
            </seg>
            <seg xml:id="i-db227e64fda96705-0">
              Miljöpartiet reser inte uttryckligen i sin reservation frågan
              om användandet av kvicksilver. Jag tar upp den aspekten ändå,
              eftersom alla som värnar om miljön nog bör ägna en extra tanke
              åt det.
            </seg>
            <seg xml:id="i-c3058539657459cd-0">
              Användandet av tungmetaller och hur avfallet ska hanteras måste
              utredas mycket noggrant. Är det möjligt att använda en annan metall
              ska det självfallet ske. Man ska också tillägga att vilken metall
              som än används kommer den att förvaras i ett slutet system med
              flera barriärer.
            </seg>
            <seg xml:id="i-bb1dc31787ed63db-0">
              När det gäller projektets byggkostnader är Sveriges bud att investera
              3 miljarder, det vill säga 30 procent av den totala kostnaden.
              Ställer inte övriga länder upp med 70 procent blir det ingen anläggning.
            </seg>
            <seg xml:id="i-6d9fc4968ea4a1c0-0">
              För varje krona som Sverige betalar i drift kommer övriga länder
              att bidra med nio gånger detta belopp. Andra länder betalar alltså
              merparten av investeringen. Samtidigt som man talar om utgifter
              ska man ha i minnet att på plussidan för Sveriges del ligger att
              byggnationen skapar ungefär 5 000 arbetstillfällen och att driften
              kommer att kräva 500 fasta anställningar. De 5 000 forskare som
              i så fall besöker oss årligen kommer att efterfråga boende, produkter
              och tjänster som kommer att generera många jobb i regionen.
            </seg>
            <seg xml:id="i-1203f248dedc5089-0">
              Sverige ska vara en forskningsnation i världsklass. Därför görs
              nu mycket stora investeringar i forskning. På tre år ska fakultetsmedlen
              till högskolor och universitet höjas med 900 miljoner kronor.
              Högskolemomsen ska också tas bort från år 2008.
            </seg>
            <seg xml:id="i-8f369f867c44d5c1-0">
              I globaliseringens tid är det en riktig strategi om vi vill värna
              svenska jobb och svensk välfärd. Utöver generösa anslag är det
              viktigt att Sverige deltar aktivt i samarbetet mellan forskare,
              i forskningsavtal mellan länder och i samarbeten om gemensamma
              forskningsanläggningar.
            </seg>
            <seg xml:id="i-6dc6a8ad8407712a-0">
              Genom beslutet att erbjuda värdskap för en världsledande anläggning
              för neutronbaserad forskning har vi visat framfötterna när det
              gäller att göra Sverige till en av de verkligt stora aktörerna
              i den internationella forskningen.
            </seg>
          </u>
          <note type="speaker" xml:id="i-b28e6ca245ed638a-0">
            Anf. 217 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-9">
            <seg xml:id="i-b5e797af7c4789e7-0">
              Herr talman! Till att börja med kan jag konstatera att vi är
              överens om de sista slutsatserna Sverige ska vara en forskningsnation
              i världsklass. Det är vi rörande ense om. Vi stöder också stora
              anslag till forskning och utveckling i Sverige.
            </seg>
            <seg xml:id="i-85f47cf363babef3-0">
              Sedan kan man ju diskutera om en jättesatsning på 3 miljarder
              i ett enda projekt är det bästa sättet att använda pengarna på,
              eller om man ska använda dem till många olika projekt som också
              kan ha positiva effekter. Där är vi inte lika övertygade.
            </seg>
            <seg xml:id="i-e5b763c2a8fee27b-0">
              Karin Granbom säger att vi har tuffa miljölagar i Sverige. Som
              vi var inne på i den tidigare debatten, om mineralfrågor, är det
              tydligt att miljölagstiftningen är en avvägningslagstiftning där
              man ska väga miljöeffekter mot ekonomiska intressen. I det här
              fallet har regeringen redan gått in och sagt att man ska lägga
              3 miljarder kronor på detta. Det är en satsning på 11 miljarder
              totalt sett. Därför kommer det att vara svårt att backa om man
              nu kommer att få beslutet att anläggningen ska ligga i Sverige.
              Det blir otroligt svårt att backa från ett sådant beslut om det
              visar sig att det får svåra miljökonsekvenser.
            </seg>
            <seg xml:id="i-1d296e0c7fe6b9d7-0">
              Det är precis det som vår invändning framför allt gäller man
              tar ärendena i fel ordning. Man söker först och hoppas på att
              få forskningsanläggningen. Först i efterhand, om nu Sverige skulle
              få den, kommer man att göra miljöprövningen. Då kommer det alltså
              att vara otroligt svårt att backa från detta om det skulle visa
              sig få orimliga miljökonsekvenser.
            </seg>
            <seg xml:id="i-764a63949a926c33-0">
              Vi är inte alls övertygade om att man i och med den procedur
              som regeringen nu har ställt sig bakom kommer att komma fram till
              något rimligt resultat. Vi ser det som att man bakbinder Sverige
              och rättssystemet.
            </seg>
          </u>
          <note type="speaker" xml:id="i-2cdfcb71ac9dc9df-0">
            Anf. 218 KARIN GRANBOM (fp) replik:
          </note>
          <u who="karin_granbom_64bc82" xml:id="i-3fbfc77b9df53e07-1">
            <seg xml:id="i-274c34ff90a97acd-0">
              Herr talman! Nu har Sverige chansen att få ett riktigt stort
              forskningsprojekt. Det är många länder som är angelägna om att
              få det här.
            </seg>
            <seg xml:id="i-e994a83837f1243e-0">
              Det är klart att det kommer att kosta en del pengar. Men samtidigt
              har vi stora chanser att få tillbaka det här, som jag redovisade.
              Andra länder kommer att satsa mycket pengar, och det finns aktiviteter
              som kommer att generera inkomster till Sverige. Det finns studier
              som visar att vi till och med kommer att gå med plus om vi lyckas
              få forskningsanläggningen.
            </seg>
            <seg xml:id="i-03b293481171bb19-0">
              När det gäller miljöprövningarna kan man inte göra dem innan
              man verkligen vet hur projektet kommer att se ut. Vi måste få
              det här i hamn innan vi kan sätta i gång och göra noggranna undersökningar
              av det. När vi väl har projektet ska naturligtvis de gällande
              lagarna följas.
            </seg>
            <seg xml:id="i-fdc9b7a5244988de-0">
              Det talas om miljöavvägningar här. Det som man hoppas på med
              forskningsanläggningen är att komma fram till viktiga upptäckter
              som är positiva för miljön. Som jag sade handlar det bland annat
              om lättare fordon som kan minska bränsleanvändningen. Det är en
              stor och viktig miljöfördel. Man kan också komma fram till saker
              som rör människors hälsa. Vi kan få nya läkemedel och kirurgi.
              Man får göra en avvägning. På lång sikt kan vi komma fram till
              mycket stora upptäckter som kan gynna människor.
            </seg>
          </u>
          <note type="speaker" xml:id="i-1686eec9f095498a-0">
            Anf. 219 PER BOLUND (mp) replik:
          </note>
          <u who="per_bolund_0a9708" xml:id="i-8ec7d75b2b315987-10">
            <seg xml:id="i-f59273105ea73b56-0">
              Herr talman! Det framkommer i Karin Granboms resonemang att ESS
              vilar på en lös grund. Det finns inga underlag. Vi vet inte hur
              anläggningen kommer att se ut. Det finns många oklarheter i det
              hela. Vi tycker att man nu kastar sig in i ett projekt som man
              egentligen inte har några beskrivningar av vad det innebär. Det
              finns alldeles för många och stora oklarheter både på miljöområdet
              och på det ekonomiska området.
            </seg>
            <seg xml:id="i-4d82fdd985ad6670-0">
              När det gäller miljöeffekterna av själva forskningen är det mycket
              möjligt att man skulle kunna få positiva sådana. Men de upptäckterna
              skulle ju komma oavsett var i världen en sådan här anläggning
              hamnar. Det är inte specifikt för att den skulle ligga i Sverige
              som man kommer med de här upptäckterna. De kommer att komma även
              om den hamnar i något annat land. Den frågan tycker jag alltså
              inte är relevant i det här sammanhanget.
            </seg>
            <seg xml:id="i-e1e85a43c4eb3eee-0">
              Det som är relevant är om Sverige ska ta på sig att bygga anläggningen
              och vilka risker som är förenade med ett sådant projekt. Det handlar
              om alla de oklarheter som ligger i det här projektet och som vi
              inte har fått svar på.
            </seg>
          </u>
          <note type="speaker" xml:id="i-c7d93d6d2eb7ea27-0">
            Anf. 220 KARIN GRANBOM (fp) replik:
          </note>
          <u who="karin_granbom_64bc82" xml:id="i-3fbfc77b9df53e07-2">
            <seg xml:id="i-d0a180efec11ce1d-0">
              Herr talman! Man ska veta att det är många av de remissinstanser
              som har tittat på den utredning som Allan Larsson har gjort som
              är mycket starkt för att vi ska bygga anläggningen och försöka
              få den. Det stärker den svenska forskningen och skapar många jobb
              i Sverige. Jag har också sett utredningar som visar att de beräkningar
              som har gjorts är hållbara. Jag ser inga problem ur den ekonomiska
              aspekten på det sättet att vi inte skulle veta vad det här kommer
              att kosta.
            </seg>
            <seg xml:id="i-6c6a73d9a95b483a-0">
              Per Bolund säger att det inte spelar någon roll var upptäckterna
              görs. Det är ju framför allt de som bor i närheten av anläggningen
              där den ska placeras som är mycket angelägna om att få den. Framför
              allt från universitetet har man uttalat ett mycket stort stöd.
              De som sysslar med naturvetenskap och teknik är också starkt för
              detta.
            </seg>
            <seg xml:id="i-e3e181e168df51cd-0">
              Jag tycker att det ska bli roligt att se hur förhandlingarna
              kommer att fungera. Jag hoppas att vi får anläggningen, för det
              skulle verkligen göra Sverige till en stark forskningsnation.
            </seg>
          </u>
          <note type="speaker" xml:id="i-79622bb289a4ab1b-0">
            Anf. 221 MIKAEL OSCARSSON (kd):
          </note>
          <note xml:id="i-e4f7be6edb007174-0">
            Herr talman! Låt mig börja med att yrka bifall till utskottets
            förslag i betänkandet.
          </note>
          <u who="mikael_oscarsson_b81cce" prev="cont" xml:id="i-ef4e53d4fb8df739-0">
            <seg xml:id="i-c47d2c8b2e678fb8-0">
              Det är många angelägna områden som diskuteras i betänkandet.
              Ett angeläget ämne är social ekonomi. Kristdemokraterna menar
              att ett vitalt föreningsliv och socialt engagemang är av stor
              betydelse för Sverige. Organisationer och föreningar i den ideella
              sektorn är ofta de första att hitta orättvisor, upptäcka kantigheter,
              kartlägga nya områden och anta nya utmaningar.
            </seg>
            <seg xml:id="i-edf52839ad2ba3d2-0">
              Det är Kristdemokraternas och regeringens uttalade ambition att
              lika villkor ska gälla för privata, ideella, kooperativa och offentliga
              aktörer. Fler aktörer ska exempelvis uppmuntras att bidra till
              utvecklingen av vården och omsorgen.
            </seg>
            <seg xml:id="i-0ee1b7d27fad6e81-0">
              Herr talman! När det gäller social ekonomi och näringsklimatet
              i övrigt finns det mycket som måste förbättras. Regeringens övergripande
              mål är att skapa förutsättningar för fler jobb i växande företag.
            </seg>
            <seg xml:id="i-8b067cc6f39f8919-0">
              Fler svenskar ska ges möjlighet att starta och driva företag.
              Ideellt engagemang, entreprenörskap och företagande är avgörande
              för utvecklingskraften i Sverige och för att stärka Sveriges ställning
              i världen. Ett starkt civilt samhälle är grunden för en stark
              demokrati. Ett ökat samarbete mellan den offentliga, privata och
              ideella sektorn är nödvändigt för att utveckla Sverige.
            </seg>
            <seg xml:id="i-1497458f71b81c36-0">
              När alliansen tog över regeringsmakten stod över en miljon människor
              utanför arbetsmarknaden, detta trots internationell högkonjunktur.
              För att bryta utanförskapet har regeringen sjösatt och aviserat
              en mängd kraftfulla åtgärder för fler jobb. Det handlar om att
              göra det lönsammare att jobba och enklare att anställa.
            </seg>
            <seg xml:id="i-f130b95439aade1c-0">
              Regeringen har sänkt trösklarna för att människor ska komma in
              på arbetsmarknaden, och genom jobbskatteavdraget ska det löna
              sig bättre att arbeta. Höga skatter och krångliga regler gör att
              arbetsgivare drar sig för att anställa. Matchningen mellan arbetssökande
              och lediga platser kommer att förbättras.
            </seg>
            <seg xml:id="i-b9a83463d4026438-0">
              Utskottet gör bedömningen att de åtgärder som vidtagits eller
              aviserats av regeringen i syfte att förbättra det allmänna företagsklimatet
              och villkoren för entreprenörskap och nyföretagande också kommer
              att gynna den sociala sektorn tillsammans med redan existerande
              ekonomiskt stöd till kooperativa utvecklingscentrum.
            </seg>
          </u>
          <note type="speaker" xml:id="i-74e825bfb3c90aa0-0">
            Anf. 222 BERIT HÖGMAN (s) replik:
          </note>
          <u who="berit_hogman_c9949e" xml:id="i-c47965590c795267-3">
            <seg xml:id="i-0954a7159e855eef-0">
              Herr talman! Jag måste fråga Mikael: På vilket sätt blir det
              fler arbetstillfällen av att arbetslösa får det sämre? På vilket
              sätt matchas arbetena med arbetskraften om utbildningssystemet
              för vuxenstuderande försvagas? På vilket sätt får arbetskraften
              det bättre genom sämre ekonomiska förutsättningar?
            </seg>
          </u>
          <note type="speaker" xml:id="i-58bb579b723d91a6-0">
            Anf. 223 MIKAEL OSCARSSON (kd) replik:
          </note>
          <u who="mikael_oscarsson_b81cce" xml:id="i-bdb9c0bb71832a29-3">
            <seg xml:id="i-b4c71cf06d951589-0">
              Herr talman! Regeringen har sjösatt och kommer att sjösätta en
              rad åtgärder för att få bättre företagsklimat och på det viset
              få bättre arbetsmarknad och fler arbeten.
            </seg>
            <seg xml:id="i-c21867d3c4a32c7a-0">
              Jobbavdraget har införts. Det är åtgärder när det gäller dem
              som har varit långtidsarbetslösa. Lika länge som man har varit
              arbetslös kan arbetsgivaren få slippa betala arbetsgivaravgifter.
              Det är åtgärder mot ungdomsarbetslöshet. Det är en rad saker som
              kommer att göra att det blir fler och växande företag som skapar
              nya arbetstillfällen. Det är det som är så viktigt. Det är det
              vi satsar på.
            </seg>
            <seg xml:id="i-97307a3d75c281f4-0">
              Jag vill också passa på att ställa en fråga till Berit, när jag
              nu får tillfället. Det gäller förmögenhetsskatten. Kommer ni att
              stödja oss när det gäller att avskaffa den? Eller är Berit Högman
              nöjd med det system som har varit i Sverige, att detta bara har
              hjälpt 16 av landets 17 rikaste miljardärer? De har sluppit förmögenhetsskatten,
              men vanliga människor har fått betala den. Är det rimligt?
            </seg>
          </u>
          <note type="speaker" xml:id="i-16ea797d0a068926-0">
            Anf. 224 BERIT HÖGMAN (s) replik:
          </note>
          <u who="berit_hogman_c9949e" xml:id="i-c47965590c795267-4">
            <seg xml:id="i-2eabc763a1e35cbb-0">
              Herr talman! Det finns säkert saker att göra omkring förmögenhetsskatten.
              Men det som är så upprörande med alliansens politik är dessa tydliga
              markeringar. Den som har det dåligt ska få det ännu sämre, och
              den som har det väldigt bra ska få det väldigt mycket bättre.
            </seg>
            <seg xml:id="i-bde50eb4e26398d4-0">
              Jag förstår fortfarande inte. Vad är det för samhälle som alliansen
              och kd har som förebild där jobben har blivit fler och där människor
              har fått det bättre genom att de ekonomiskt får det sämre och
              genom att de får sämre möjligheter till utbildning och sämre förutsättningar
              för arbete? Det är exakt det som nu händer. Du hittar inte ett
              land i världen där du kan se att produktiviteten är högre än i
              Sverige, där vi har förenat detta med mindre klyftor. Bra förhållanden
              för löntagarna ger också bra förhållanden för företagen, precis
              som jag inledde med att säga i den här debatten.
            </seg>
          </u>
          <note type="speaker" xml:id="i-c682d61972abe40b-0">
            Anf. 225 MIKAEL OSCARSSON (kd) replik:
          </note>
          <u who="mikael_oscarsson_b81cce" xml:id="i-bdb9c0bb71832a29-4">
            <seg xml:id="i-aec2105806e1b984-0">
              Herr talman! Som jag sade förut har vi en rad åtgärder för att
              få fler arbeten. När vi tog över makten var över en miljon svenskar
              utanför arbetsmarknaden. Det är därför det är så viktigt för oss
              att satsa på det här. Vi har i princip den högsta ungdomsarbetslösheten
              i Europa. Därför är det väldigt viktigt att vidta de här åtgärderna.
              Jag hoppas nu att Berit Högmans parti är med och stöttar oss i
              det här. Det här var ju nödvändigt.
            </seg>
            <seg xml:id="i-2a93f028b280de51-0">
              Sedan blandade Berit Högman ihop saker när hon talade förut.
              Du menade att det var den nya regeringens fel att det inte blev
              ett avtal mellan fackförbundet Handels och Svensk Handel. Jag
              förstår inte hur du kan få det till det. Regeringen är ju för
              möjligheten att parterna själva ska kunna se till att ordna sina
              avtal. Hur kan det komma sig att det skulle vara regeringens ansvar?
              Vi tror ju på parternas möjlighet att själva ordna det här. Jag
              är helt oförstående inför hur regeringen skulle kunna ställas
              till svars för detta.
            </seg>
          </u>
          <note type="speaker" xml:id="i-893b52d1eb58e089-0">
            Anf. 226 MARIA PLASS (m):
          </note>
          <u who="maria_plass_fc3905" xml:id="i-7ed7773d0b075ffb-0">
            <seg xml:id="i-fd06bae4bd7e1935-0">
              Herr talman! Jag kommer i det här anförandet att behandla området
              social ekonomi. Jag tycker att det är glädjande att nästan varje
              person som har varit uppe här har pratat om social ekonomi. Jag
              tycker att det är väldigt roligt att vi alla är engagerade i ämnet.
            </seg>
            <seg xml:id="i-519c171c3d373829-0">
              Social ekonomi är för många människor i Sverige ett ganska okänt
              fenomen. Men bättring pågår. I många andra länder inom EU, till
              exempel i Italien, är det betydligt mycket mer känt.
            </seg>
            <seg xml:id="i-2c4fcf951ba70c45-0">
              Det var i samband med EU-inträdet 1995 som kunskapen om social
              ekonomi kom till Sverige. Begreppet har sitt ursprung i det franska
              begreppet économie sociale och anknyter innehållsmässigt till
              det engelska begreppet non-profit , det vill säga icke vinstgivande.
              Men den sociala ekonomin innefattar så mycket mer.
            </seg>
            <seg xml:id="i-0fd0ea7b0d1b19d6-0">
              Många olika grupper av människor innefattas i den sociala ekonomin,
              vilket kan vara ett problem, men det är också en stor tillgång.
              Bland annat bidrar detta till mångfalden av företag. Till exempel
              kan personalen på en tidigare offentligt driven förskola eller
              ett offentligt drivet äldreboende bilda ett personalkooperativ
              och fortsätta att driva verksamheten. Men det kan också vara en
              ideell förening eller ett byalag som renoverar en gammal nedlagd
              skola. Eller det kan vara personer som tillsammans organiserar
              sig för att hjälpa människor med missbruksproblem att komma igen.
              Ibland förekommer det som ren volontärverksamhet.
            </seg>
            <seg xml:id="i-2e4c7d122f709b55-0">
              Kännetecknande är dock att verksamheten skapar delaktighet för
              medarbetarna och att den är fristående från offentlig sektor.
              Detta är viktigt. Annars skulle det bara resultera i en omfördelning
              av skattemedel.
            </seg>
            <seg xml:id="i-d20f7dc6053425a4-0">
              Den sociala ekonomin är och ska vara en viktig del av vårt samhälle.
              Detta tycker vi moderater, och den åsikten går över de flesta
              partigränser. Skiljelinjer finns, men nyttan av vad man uträttar
              med social ekonomi överväger.
            </seg>
            <seg xml:id="i-87ca274d693a8e6c-0">
              För mig är det dock viktigt att man har ett underifrånperspektiv
              när man talar om den sociala ekonomin. Vi som politiker ska inte
              uppifrån komma med pekpinnar om hur den sociala ekonomin ska agera
              eller fungera. Gör vi det förlorar den sociala ekonomin en del
              av tanken om demokrati, socialt kapital, initiativkraft och entreprenörskap.
            </seg>
            <seg xml:id="i-52f2c41cf7a0b7fa-0">
              Regeringen har lagt fram och kommer att lägga fram ett antal
              förslag för ett bättre företagsklimat. Dessa åtgärder kommer att
              gynna företagandet inom den sociala ekonomin. Kommande regelförenklingar,
              utökat stöd till rådgivning, samordning mellan myndigheter genom
              En väg in och tidigare beslutade mentorsprogram är exempel på
              åtgärder som kommer även det sociala företagandet till godo.
            </seg>
            <seg xml:id="i-17a123e966dc234e-0">
              Här vill jag också passa på att poängtera hur viktigt det är
              att ungdomar understöds inom ramen för den sociala ekonomin. Detta
              kan ske i form av Ung företagsamhet eller Starta vårat.
            </seg>
            <seg xml:id="i-5c68dacb48423e6a-0">
              Herr talman! När det gäller de motioner som har väckts vill jag
              ge några kommentarer. Mycket av det som efterfrågas finns redan
              eller pågår. Jag har tidigare nämnt företagsrådgivning, mentorskap
              och samordning av myndigheter genom En väg in. Avseende finansiering
              vill jag också nämna kreditgarantiföreningar och garantifonder
              med mera som nu växer fram.
            </seg>
            <seg xml:id="i-1b29e3660a887ef4-0">
              Forskning, både internationell, nationell och regional, både
              den som har gjorts och den som görs redovisar värden, ofta omätbara.
              De är ändå redovisade i olika forskningsarbeten. Statistik tas
              kontinuerligt fram.
            </seg>
            <seg xml:id="i-f650ece17d33d889-0">
              Jag vill också lyfta fram det samarbete som finns mellan den
              sociala ekonomin och den offentliga sektorn genom till exempel
              den sociala ekonomins regionala råd i Västra Götaland. Där träffas
              regelbundet politiker, tjänstemän och representanter för olika
              föreningar, organisationer med flera inom den sociala ekonomin.
              Det anordnas också över hela landet utbildningar och seminarier
              om den sociala ekonomin där goda exempel lyfts fram.
            </seg>
            <seg xml:id="i-445048da10edfede-0">
              Avslutningsvis vill jag påpeka vinsten med den sociala ekonomin
              för vårt civila samhälle. Den största vinsten är att den minskar
              klyftorna mellan dem som deltar och dem som står utanför. Den
              sociala ekonomin lyfter fram, aktiverar och ger entusiasm till
              de människor som annars kanske skulle vara förtidspensionerade,
              stå långt från arbetsmarknaden eller vara kvar i sitt missbruk.
            </seg>
            <seg xml:id="i-0be77ab5c3824fe3-0">
              Med detta vill jag yrka bifall till förslaget i betänkandet och
              avslag på samtliga reservationer.
            </seg>
          </u>
          <note type="speaker" xml:id="i-404080eb758232a1-0">
            Anf. 227 BERIT HÖGMAN (s) replik:
          </note>
          <u who="berit_hogman_c9949e" xml:id="i-c47965590c795267-5">
            <seg xml:id="i-32f48123ae3f5731-0">
              Herr talman! Det var många fina formuleringar från Maria Plass
              när det gäller den sociala ekonomin, men jag blir ändå väldigt
              fundersam. Du säger ungefär så här: Det är viktigt att det inte
              blir en omfördelning av skattemedel.
            </seg>
            <seg xml:id="i-819fc2a85e5d2638-0">
              För mig är omfördelning av skattemedel någonting väldigt fint
              och bra. Det är nämligen att fördela från dem som har och ge till
              dem som behöver. Det är också det som är tanken med den sociala
              ekonomin, till skillnad från annan företagsamhet, att den sociala
              ekonomin just tar hänsyn till, som jag uttryckte det, människor
              som inte alltid förmår till 150 procent. Om inte vi som styr och
              ställer i samhället, vare sig det är i riksdagen eller på kommunal
              eller regional nivå, ställer upp för idén om det sociala företagandet,
              vare sig det handlar om barnomsorg, äldreomsorg eller tjänsteförsäljning,
              är det klart att vi inte underlättar för den företagsformen.
            </seg>
            <seg xml:id="i-98bd7dcdb1b1dff8-0">
              Min första fråga är därför: Vad är det för fel på omfördelning
              av skattemedel för att uppnå fler sociala företag?
            </seg>
          </u>
          <note type="speaker" xml:id="i-97d7d8ef678c49f9-0">
            Anf. 228 MARIA PLASS (m) replik:
          </note>
          <u who="maria_plass_fc3905" xml:id="i-7ed7773d0b075ffb-1">
            <seg xml:id="i-d0c82dba253e8c1f-0">
              Herr talman! Till att börja med tror jag att vi är ganska överens
              när det gäller social ekonomi och det sociala företagandet. Jag
              har uppfattat att vi är det här i kväll också.
            </seg>
            <seg xml:id="i-9ba1e754f7bc31fd-0">
              När det gäller offentliga medel ska det här stå fritt från den
              offentliga sektorn. Det tror jag också att vi är ganska överens
              om. När du pratar om omfördelning av offentliga medel ser inte
              jag det på det sätt som du sade. Jag vill bara att det ska generera
              något mer. Det ska inte bara bli en snurr i systemet, om du förstår
              vad jag menar. Det ska bli så att vi lyfter människor. Jag är
              väldigt rädd för när politiker kommer in och styr och det blir
              det ovanifrånperspektiv som jag nämnde, där vi kommer in och säger
              att så här ska det vara, så mycket pengar ska det kosta och så
              här ska ni göra. Det måste komma underifrån. Vi måste kunna lyfta
              dessa människor till att komma upp och känna att nu är det jag
              som är viktig.
            </seg>
          </u>
          <note type="speaker" xml:id="i-01ef6f2f145f4676-0">
            Anf. 229 BERIT HÖGMAN (s) replik:
          </note>
          <u who="berit_hogman_c9949e" xml:id="i-c47965590c795267-6">
            <seg xml:id="i-65e8ba710e571cca-0">
              Herr talman! Visst kan det vara så. Samtidigt har vi som politiker
              en viktig uppgift att se till att vi lär ut entreprenörskap i
              utbildningen så att vi inte bara lär ut hur ett aktiebolag fungerar
              och ser ut utan också hur ett kooperativ fungerar och ser ut.
              På samma sätt kan du säkert bättre än jag påverka Ung företagsamhet
              att också lära ut kooperativens idéer och inte bara aktiebolagens
              idéer. Det finns en mängd områden där vi kan bidra till detta,
              i stöd men också i praktisk handling.
            </seg>
            <seg xml:id="i-78aa6de44e297a04-0">
              Det gläder mig att du tar tillbaka det du nyss sade och att vi
              är överens om att det är bra med omfördelning av skattemedel från
              dem som har till dem som behöver.
            </seg>
          </u>
          <note type="speaker" xml:id="i-480b47f26adaf0f1-0">
            Anf. 230 MARIA PLASS (m) replik:
          </note>
          <u who="maria_plass_fc3905" xml:id="i-cf09dc47a5eda1ee-0" next="cont">
            <seg xml:id="i-d153825861b7ef67-0">
              Herr talman! Moderaterna har alltid sagt att vi värnar om dem
              som har det sämst ställt. Berit Högman lyfter på ögonbrynet, har
              inte lyssnat på oss över huvud taget. Vi värnar om dem som har
              det sämst ställt. Vi vill att de personerna ska få det bättre.
              Skillnaden mellan henne och mig är att Socialdemokraterna vill
              gå in och styra.
            </seg>
            <seg xml:id="i-addbcb1758ddc0f8-0">
              Du som politiker ska aldrig styra om det blir ett aktiebolag
              eller om det blir en ekonomisk förening. Det ska inte jag heller
              göra. Ingen av oss ska göra det. Det måste vi låta de personer
              som kan det göra, det vill säga det finns proffs på detta. Vi
              ska inte styra så.
            </seg>
            <seg xml:id="i-5f3e8dabcec6da88-0">
              Låt oss vara överens om att vi vill lyfta människor. Du vill
              göra det på ditt sätt. Du vill styra. Jag vill lyfta människor
              underifrån. Den skiljelinjen finns mellan oss. Men låt oss jobba
              för att dessa människor ska få det bättre.
            </seg>
          </u>
          <note xml:id="i-9cb666a00fa59b33-0">
            23 § Bordläggning
          </note>
          <note xml:id="i-ec93a3dc2166f534-0">
            Anmäldes och bordlades
          </note>
          <note xml:id="i-e4247376c9ef45b9-0">
            24 § Anmälan om interpellationer
          </note>
          <note xml:id="i-ce7e7ffa675b2e3f-0">
            Anmäldes att följande interpellationer framställts
          </note>
          <note xml:id="i-0dd6dcf2f7dd03ff-0">
            den 28 mars
          </note>
          <note xml:id="i-cc2a321c540cf47f-0">
            Ulf Holm
          </note>
          <note xml:id="i-15bb4e6c4c56fe02-0">
            Peter Jonsson
          </note>
          <note xml:id="i-cc2a321c540cf47f-1">
            Ulf Holm
          </note>
          <note xml:id="i-09ccbf4a34e3a05c-0">
            Monica Green
          </note>
          <note xml:id="i-1b8ff1b1f39d1770-0">
            Fredrik Olovsson
          </note>
          <note xml:id="i-99e0acb7214a2a9a-0">
            Ulla Andersson
          </note>
          <note xml:id="i-ed0cfb84b1d6729f-0">
            Helene Petersson
          </note>
          <note xml:id="i-13ec1db7b4a98225-0">
            Sven Bergström
          </note>
          <note xml:id="i-b60d21782adc549c-0">
            Siv Holma
          </note>
          <note xml:id="i-5abc06826d6d79f3-0">
            Interpellationerna redovisas i bilaga som fogats till riksdagens
            snabbprotokoll tisdagen den 10 april.
          </note>
          <note xml:id="i-5fd391b2cf0773d9-0">
            25 § Anmälan om skriftliga svar på frågor
          </note>
          <note xml:id="i-9d58f117e1b18af4-0">
            Anmäldes att skriftliga svar på följande frågor inkommit
          </note>
          <note xml:id="i-05333b7fb89b905c-0">
            den 27 mars
          </note>
          <u who="maria_plass_fc3905" prev="cont" xml:id="i-b49be55e5d279be0-0">
            <seg xml:id="i-694b7f1e2ad39d67-0">
              Fredrick Federley
            </seg>
          </u>
          <note xml:id="i-1ed0a6ecaf655048-0">
            Hans Stenberg
          </note>
          <note xml:id="i-0dd6dcf2f7dd03ff-1">
            den 28 mars
          </note>
          <note xml:id="i-09ccbf4a34e3a05c-1">
            Monica Green
          </note>
          <note xml:id="i-d048e2dc8e24b9b8-0">
            Helena Leander
          </note>
          <note xml:id="i-cc2a321c540cf47f-2">
            Ulf Holm
          </note>
          <note xml:id="i-59ad847844958a06-0">
            Jeppe Johnsson
          </note>
          <note xml:id="i-52d966781402a9f3-0">
            Anita Brodén
          </note>
          <note xml:id="i-67bb6e07335d6a4b-0">
            Fredrik Lundh
          </note>
          <note xml:id="i-67bb6e07335d6a4b-1">
            Fredrik Lundh
          </note>
          <note xml:id="i-cc2a321c540cf47f-3">
            Ulf Holm
          </note>
          <note xml:id="i-cc2a321c540cf47f-4">
            Ulf Holm
          </note>
          <note xml:id="i-3f125a4395807bd7-0">
            Josefin Brink
          </note>
          <note xml:id="i-5d1ce6c05b72c47f-0">
            Jan R Andersson
          </note>
          <note xml:id="i-8a4df935e95fcaed-0">
            Thomas Östros
          </note>
          <note xml:id="i-fbd7cb86798c5cd2-0">
            Yilmaz Kerimo
          </note>
          <note xml:id="i-ee7ba73a89d95527-0">
            Lena Asplund
          </note>
          <note xml:id="i-8325a5c6c7913696-0">
            Peter Jeppsson
          </note>
          <note xml:id="i-1b8ff1b1f39d1770-1">
            Fredrik Olovsson
          </note>
          <note xml:id="i-bdb37cf34b24aa08-0">
            Ulrica Messing
          </note>
          <note xml:id="i-f9a99ac4779b5ebc-0">
            Anneli Särnblad
          </note>
          <note xml:id="i-0afbc6952a6d5844-0">
            Hans Backman
          </note>
          <note xml:id="i-576ad88ffa53f7bc-0">
            Tina Acketoft
          </note>
          <note xml:id="i-db6556eb085808a0-0">
            Christin Hagberg
          </note>
          <note xml:id="i-ed0cfb84b1d6729f-1">
            Helene Petersson
          </note>
          <note xml:id="i-db6556eb085808a0-1">
            Christin Hagberg
          </note>
          <note xml:id="i-b60d21782adc549c-1">
            Siv Holma
          </note>
          <note xml:id="i-7c3c22d7e0f7f120-0">
            Agneta Berliner
          </note>
          <note xml:id="i-b3bd5ca09f5be764-0">
            Svaren redovisas i bilaga som fogats till riksdagens snabbprotokoll
            tisdagen den 10 april.
          </note>
          <note xml:id="i-81cac39d6e2324cf-0">
            26 § Kammaren åtskildes kl. 20.15.
          </note>
          <note xml:id="i-8af7d50b330ca65b-0">
            Förhandlingarna leddes
          </note>
          <note xml:id="i-8f90929fbded31b6-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
