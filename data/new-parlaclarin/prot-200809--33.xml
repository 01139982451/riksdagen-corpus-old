<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2008</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2008</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200809--33</head>
          <docDate when="2008-01-01">2008-01-01</docDate>
        </div>
      </front>
      <body>
        <div>
          <note xml:id="i-71613eeca06fa65f-0">
            ﻿
          </note>
          <note xml:id="i-1fecd8955a80d0d0-0">
            Riksdagens protokoll
          </note>
          <note xml:id="i-1982e9ad704d378f-0">
            2008/09:33
          </note>
          <note xml:id="i-a537b09d93127442-0">
            Fredagen den 21 november
          </note>
          <note xml:id="i-f76fc87bdb459041-0">
            Kl. 09:00 - 13:17
          </note>
          <note xml:id="i-5421c2bab0e1040f-0">
            1 § Avsägelse
          </note>
          <note xml:id="i-f4988cd3c988705a-0">
            Talmannen meddelade att f.d. riksdagsledamoten Per Landgren avsagt
            sig uppdraget som suppleant i riksbanksfullmäktige.
          </note>
          <note xml:id="i-605413d915005be6-0">
            Kammaren biföll denna avsägelse.
          </note>
          <note xml:id="i-31ec074a98ef5498-0">
            2 § Svar på interpellationerna 2008/09:3741, 43, 45 och 56 om
            Palestina och Israel
          </note>
          <note type="speaker" xml:id="i-0213ace017158013-0">
            Anf. 1 Utrikesminister CARL BILDT (m):
          </note>
          <u who="unknown" xml:id="i-32ffec5d4932422c-0">
            <seg xml:id="i-d8db234125f05104-0">
              Herr talman! Ameer Sachet, Monica Green, Peter Hultqvist, Tone
              Tingsgård, Christina Zedell, Thomas Strand, Marie Granlund och
              Hans Linde har alla ställt frågor som rör den israelisk-palestinska
              konflikten och regeringens Mellanösternpolitik. Jag väljer att
              besvara de åtta interpellationerna i ett sammanhang. En samlad
              debatt i kammaren har sitt värde.
            </seg>
            <seg xml:id="i-7ede8c31c51f920a-0">
              Det finns anledning att hysa förhoppningar om att Annapolisprocessen
              kommer att nå resultat. Knappast i år, som det först var tänkt,
              men på sikt. Det kanske kan tyckas väl optimistiskt i en tid då
              Israel förbereder nyval, utgången av de palestinska försoningssamtalen
              är oviss och en ny amerikansk president ska installeras.
            </seg>
            <seg xml:id="i-976cc862f96b8652-0">
              Men parterna har redan kommit en bra bit på väg i förhandlingarna.
              Det är nu angeläget att det internationella samfundet stöder dem
              på ett sådant sätt att fredsprocessen kan behålla momentum genom
              denna tid av politisk transition.
            </seg>
            <seg xml:id="i-e655b299026c81a9-0">
              Europeiska unionens och Sveriges engagemang är omfattande och
              målet är tydligt: En självständig, demokratisk och livskraftig
              palestinsk stat som existerar sida vid sida med Israel i fred
              och säkerhet. Lösningen tar sin utgångspunkt i folkrätten, inklusive
              FN:s säkerhetsråds resolutioner, 1967 års gränser och färdplanens
              principer.
            </seg>
            <seg xml:id="i-db4352134117fd9f-0">
              Samtidigt vill jag framhålla att det är parterna själva som måste
              komma fram till en hållbar lösning. Båda parter har ett ansvar
              för konflikten och dess lösning. Vi är beredda att stödja en framförhandlad
              lösning som båda parter kommit överens om. Det gäller såväl de
              framtida gränserna och Jerusalems status som andra centrala frågor
              i en fredsuppgörelse.
            </seg>
            <seg xml:id="i-681856b9cf640ecc-0">
              EU och därmed Sverige spelar en viktig roll i fredsprocessen,
              inte minst genom det omfattande statsbyggande stödet och närvaron
              på marken. Här verkar vi på flera fronter för att bidra till att
              förbättra förutsättningarna för en stabil palestinsk stat och
              en fungerande palestinsk ekonomi.
            </seg>
            <seg xml:id="i-b1ce8b35c180622c-0">
              Sverige tillhör de största givarna och bidrar i år med ca 700
              miljoner kronor i totalt stöd. Vi är pådrivande för att stärka
              den internationella samordningen av biståndet och deltar nu i
              koordineringsorganet AHLC, Ad Hoc Liaison Committee.
            </seg>
            <seg xml:id="i-611ce09c496903f6-0">
              EU:s insats till stöd för civilpolisen och rättsväsendet på de
              palestinska områdena, Eupol Copps, spelar en viktig roll för att
              stärka lag och ordning och därmed för att förbättra säkerheten
              till gagn för bägge parter. Sverige har under året fördubblat
              antalet personer vi sänder till insatsen. Den framgångsrika investeringskonferensen
              i Betlehem i våras, där handelsminister Ewa Björling deltog, lade
              grunden för mer omfattande utländska investeringar på de palestinska
              områdena och kommer att följas upp. Därtill har EU och den palestinska
              sidan inlett ett fördjupat och breddat samarbete inom ramen för
              det så kallade interimsavtalet som bland annat möjliggör handel
              till förmånliga villkor.
            </seg>
            <seg xml:id="i-da1c61ca42d3167a-0">
              För att uppnå fred krävs ansträngningar från bägge parter, däribland
              förtroendeskapande åtgärder och omedelbara förbättringar på marken.
            </seg>
            <seg xml:id="i-998a403f968178c7-0">
              En grundläggande förutsättning för att Europeiska unionens statsbyggande
              stöd ska få långsiktig effekt är att rörelsefriheten på de palestinska
              områdena förbättras. Även om vissa israeliska vägspärrar tagits
              bort har antalet rörelserestriktioner det senaste halvåret ökat
              från 611 till 630 enligt FN:s kontor för samordning av humanitära
              frågor, Ocha. En huvudorsak till den svåra humanitära situationen
              är palestiniernas och därtill internationella humanitära organisationers
              beskurna rörelsefrihet.
            </seg>
            <seg xml:id="i-cdb297e228c45624-0">
              För det statsbyggande stödet är det också viktigt att de palestinska
              myndigheter och säkerhetsstrukturer som Europeiska unionen samarbetar
              med agerar på ett ansvarsfullt sätt, inte minst när det gäller
              respekten för mänskliga rättigheter, samt tar ett ökat ansvar
              för säkerheten och agerar med kraft för att motverka terrorism
              och stoppa raketbeskjutningar.
            </seg>
            <seg xml:id="i-35fe78c6ad91c39b-0">
              Herr talman! Israel har en självklar rätt att existera, och dess
              legitima säkerhetskrav inkluderar rätten att skydda sina medborgare
              mot raketbeskjutningar och terrorattacker. Bosättningspolitiken
              och byggandet av separationsbarriären på ockuperad mark är dock
              djupt oroande. Europeiska unionens och Sveriges inställning är
              klar: Agerandet strider mot såväl internationell rätt som Israels
              åtaganden enligt färdplanen. Ockupationen måste upphöra. I dialogen
              med Israel om dessa frågor betonar vi även vikten av förtroendeskapande
              åtgärder till stöd för de politiska förhandlingarna.
            </seg>
            <seg xml:id="i-f015b926a315f763-0">
              Folkrätten vänder sig i första hand till stater. Vad gäller företag
              eller individer även om det är företag som jag fått en fråga om
              är situationen mer komplex. Här handlar det snarare om lämplighet
              och om de vägval företaget eller en individ skulle göra. Det bör
              dock ligga i företagens intresse att agera med försiktighet för
              att undvika att uppfattas som en del av ett ockupationsförhållande.
              Varken Sverige eller Europeiska unionen har direkta möjligheter
              att förhindra europeiska investeringar i bosättningar på de ockuperade
              områdena. Vi har däremot en skyldighet att se till att produkter
              från bosättningarna inte ges tullfrihet under associeringsavtalet
              mellan Europeiska unionen och Israel. Här finns klara regler och
              riktlinjer som regelbundet följs upp inom EU.
            </seg>
            <seg xml:id="i-2b8f8e338fc043d0-0">
              Herr talman! Regeringen verkar för att isoleringen av Gaza hävs.
              EU:s övervakare står redo att återuppta gränsinsatsen Eubam Rafah
              så snart omständigheterna tillåter. Vi verkar även för att andra
              gränsövergångar ska hållas öppna. Utöver humanitär hjälp är det
              avgörande för en hållbar ekonomisk utveckling att råvaror för
              industri och annan produktion tillåts komma in i Gaza. Det är
              även en förutsättning för en rad viktiga utvecklingsprojekt som
              även stöds av Sverige och andra EU-länder.
            </seg>
            <seg xml:id="i-5da03b839db626f6-0">
              Slutligen vill jag framhålla att EU och Sverige stöder ansträngningarna
              för palestinsk försoning och uppslutning bakom president Abbas
              förhandlingslinje. En framgång här kan vara ett viktigt steg mot
              en palestinsk stat, som omfattar både Västbanken och Gaza, och
              den tvåstatslösning som förutses i färdplanen.
            </seg>
          </u>
          <note xml:id="i-5c6fe8ba634170b1-0">
            Då Monica Green, som framställt interpellation 2008/09:38, anmält
            att hon var förhindrad att närvara vid sammanträdet medgav talmannen
            att Roland Bäckman i stället fick delta i överläggningen.
          </note>
          <note xml:id="i-d5c214ffedca8135-0">
            Talmannen konstaterade att Christina Zedell som framställt interpellation
            2008/09:41 och Marie Granlund som framställt interpellation 2008/09:45
            inte var närvarande i kammaren.
          </note>
          <note type="speaker" xml:id="i-199ef52f60ca05fd-0">
            Anf. 2 AMEER SACHET (s):
          </note>
          <u who="ameer_sachet_a38283" xml:id="i-e19673d953abfc53-0">
            <seg xml:id="i-d1d8e78d874cc9f5-0">
              Herr talman! Tack för svaret, utrikesministern! Vi i Sverige
              lever i demokrati och frihet. Inte minst därför har vi en viktig
              uppgift att genom en aktiv utrikespolitik bidra till demokratisk
              utveckling och ökad respekt för mänskliga rättigheter i världen.
            </seg>
            <seg xml:id="i-5b2f08eec11e60a4-0">
              Solidaritet, säkerhet och samarbete med andra länder i världen
              i FN och inom EU är centralt för oss socialdemokrater. Med den
              utgångspunkten är det naturligt för mig att se en dialog mellan
              parterna i Mellanöstern som grund för en fredlig lösning på konflikten.
            </seg>
            <seg xml:id="i-fa057ec5ffbe8661-0">
              Det är viktigt att budskapet om dialog förs fram till alla parter
              i konflikten. Vi måste tro på att dialogen kan leda till fred.
              Folkrätten är grunden och måste respekteras av både palestinier
              och israeler. Alla måste ta sitt ansvar, israeler och palestinier
              men också olika nationella och internationella aktörer och inte
              minst USA.
            </seg>
            <seg xml:id="i-184f95eeb889bb49-0">
              Enligt FN:s delningsplan från 1947 skulle Jerusalem administreras
              internationellt men vara delad mellan staten Israel och palestinierna.
              Israel annekterade stadens västra del 1949 och tog kontroll över
              östra Jerusalem under sexdagarskriget 1967.
            </seg>
            <seg xml:id="i-17d0b708baaac448-0">
              Muren på ockuperat område kan inte accepteras. Den strider mot
              folkrätten och allt mänskligt förnuft. Ockupationsmakten får enligt
              folkrätten inte göra ändringar på det ockuperade området. Murens
              dragning på ockuperat territorium kan inte rättfärdigas vare sig
              med hänvisning till säkerhetsläget eller Palestinas intresse.
            </seg>
            <seg xml:id="i-1199685b04d0ea6a-0">
              Herr talman! Muren samt de otaliga vägspärrarna gör det också
              omöjligt för palestinierna att leva ett vanligt liv. Att driva
              ett företag, skicka sina barn till skolan, ta sig till sjukhus
              eller arbetet allt blir i det närmaste omöjligt genom att restiden
              blir absurt lång, om man ens kommer fram.
            </seg>
            <seg xml:id="i-976105b0760d5131-0">
              Israel har ett ansvar för sitt folks säkerhet. Men murens nackdelar
              står inte i proportion till den säkerhet den eventuellt bidrar
              till. Muren är också en stark symbol för en bruten relation och
              hindrar på ett mycket konkret och genomgripande sätt utvecklingen
              av goda relationer mellan israeler och palestinier.
            </seg>
            <seg xml:id="i-e190c2d74c83f1c8-0">
              Murens dragning och den fortsatta expansionen av bosättningar
              riskerar att skära av de palestinska delarna av Jerusalem från
              Västbanken. Israels avsikt förefaller vara att stärka greppet
              om Jerusalems östra delar, vilket går stick i stäv med att stadens
              status och uppdelning ska avgöras i förhandlingar.
            </seg>
            <seg xml:id="i-f6388bb22d6c743d-0">
              Utvecklingen i staden har direkt bäring på möjligheterna att
              upprätta en fullvärdig och ekonomiskt hållbar palestinsk stat
              och uppnå en hållbar och varaktig lösning på den israeliskpalestinska
              konflikten.
            </seg>
            <seg xml:id="i-d7baae2c80a4e2c0-0">
              Herr talman! Jag vill fråga utrikesministern hur han bedömer
              förhandlingsläget kring östra Jerusalem. Och på vilket sätt kan
              Sverige bidra till att östra Jerusalem inte avskärs från Västbanken
              i övrigt?
            </seg>
          </u>
          <note type="speaker" xml:id="i-b8bf8cda60d9a33c-0">
            Anf. 3 ROLAND BÄCKMAN (s):
          </note>
          <u who="roland_backman_770f57" xml:id="i-bd9be3ba5c26482b-0">
            <seg xml:id="i-e3c2a6833a256385-0">
              Herr talman! Utrikesministern! Under en vecka i maj hade jag
              förmånen att delta i en studieresa till Israel och Palestina.
              Helt plötsligt befann jag mig på ett av världens hetaste ställen.
              Det var otroligt spännande, men kanske ändå mest något av en skrämmande
              upplevelse för mig.
            </seg>
            <seg xml:id="i-f69cb803302016fe-0">
              I området rådde en situation av ockupation och, som jag såg det,
              förtryck. Jag upplevde vad en åtskillnadspolitik innebär för den
              som blir drabbad av den. Jag såg barn växa upp i en miljö där
              andra barn var deras fiender redan från tidig ålder. Jag såg en
              arbetslöshet som hade drabbat en stor grupp människor på grund
              av politiska beslut som innebar att de helt hade skurits av från
              arbetsmarknaden.
            </seg>
            <seg xml:id="i-34e91bab2f913df1-0">
              Vid Klagomuren upplevde jag ett förbud mot att fotografera samtidigt
              som en del av landets invånare bar på automatkarbiner med fingret
              på avtryckaren.
            </seg>
            <seg xml:id="i-572797f05e16709d-0">
              Herr talman! Jag funderar naturligtvis på om och i så fall hur
              utrikesministern agerar för att påverka till en förändring i området
              i Palestina och Israel.
            </seg>
            <seg xml:id="i-b529bcf826199977-0">
              Jag vill också delge er några exempel på vilka förutsättningar
              för barn jag fick information om. Vart tionde barn lider av rakitis
              orsakad av näringsfattig mat. Hälften av barnen i Palestina lider
              av anemi. Tre fjärdedelar av barn under fem år har brist på A-vitamin.
              Kvinnor föder barn vid checkpoint då de inte får passera för att
              nå sjukhus.
            </seg>
            <seg xml:id="i-ecf22d8307cd109c-0">
              Jag funderar på om utrikesministern har någon tanke på att agera
              utifrån FN:s barnkonvention och att den ska följas i detta ockuperade
              område.
            </seg>
            <seg xml:id="i-ebf4f1e36fe3b9f3-0">
              Sedan 2006 har palestinier från Gaza inte längre möjlighet att
              få arbetstillstånd i Israel. Israels beslut att stänga gränserna
              bidrar i stor utsträckning till den skyhöga arbetslösheten på
              ockuperat område. Ca 33 procent av befolkningen på Västbanken
              och 80 procent av befolkningen på Gazaremsan är beroende av matleveranser
              från internationella organisationer.
            </seg>
            <seg xml:id="i-5ca2370c303c3846-0">
              Hur ser utrikesministern på förutsättningarna för palestinier
              att skapa arbetstillfällen, skapa en egen ekonomi och se till
              att man har mat för dagen under rådande situation?
            </seg>
          </u>
          <note type="speaker" xml:id="i-eb5691bd64d6f5e8-0">
            Anf. 4 PETER HULTQVIST (s):
          </note>
          <u who="peter_hultqvist_c9866b" xml:id="i-f8e749afa9f8b45b-0">
            <seg xml:id="i-f355ceddb53ed189-0">
              Herr talman! Jag tackar för svaret. Hur länge kan man bygga nya
              bosättningar på den av Israel ockuperade Västbanken utan att omvärlden
              reagerar med kraft? Hur länge kan man tillåta att olika typer
              av bosättare vecka efter vecka, månad efter månad, år efter år
              flyttar fram sina positioner utan att det blir en hård motreaktion?
              Hur länge ska landkonfiskationer på den av Israel ockuperade Västbanken
              få fortgå utan en stark motreaktion? Varför tolereras det här?
            </seg>
            <seg xml:id="i-7654fe1e020f59d8-0">
              Här bygger man mur på ockuperad mark i strid mot internationell
              rätt, men omvärlden sätter inget speciellt tryck på Israel. Bosättningar,
              murbyggen, vägspärrar, väghinder och mycket annat sätter ett hårt
              tryck på palestinierna varje dag. Nya faktum tillåts etableras
              på marken. Ibland känns det som att omvärlden rycker på axlarna.
              Tv-inslagen svischar förbi. Livet går vidare. Nya bosättningar
              etableras. Väghinder fortsätter. Vardagens apartheid får pågå.
            </seg>
            <seg xml:id="i-36fe612922db0162-0">
              Nu bor nästan en halv miljon israeliska bosättare på Västbanken.
              De bor i ungefär 150 bosättningar. Ungefär 250 000 av dem finns
              i östra Jerusalem. Utöver dessa finns ett hundratal så kallade
              utposter mindre bosättningar under etablerande. Här är det så
              att en del försvinner och andra kommer till och uppstår i ny skepnad
              någon annanstans, men hela tiden pågår en kamp om marken meter
              för meter. Det pågår varje dag, varje vecka och varje månad. Det
              handlar om att etablera faktum, det handlar om att tränga sig
              fram, det handlar om att utöka kontrollen och ytterst handlar
              det om att tränga tillbaka palestinierna. Så vidrig är den praktiska
              vardagen och verkligheten. Så ser det ut i den vardag som palestinierna
              upplever.
            </seg>
            <seg xml:id="i-f888415910416aa0-0">
              Bosättningarna ökar med i genomsnitt 5,5 procent per år. I dag
              tar bosättningarna upp ca 40 procent av Västbankens markyta. 30
              procent av dem ligger på konfiskerad palestinsk mark. Det här
              är tydliga utstuderade brott mot den internationella folkrätten.
              De måste fördömas tydligt och klart; det finns ingenting att hymla
              om på den punkten.
            </seg>
            <seg xml:id="i-5ae95a79892e0cad-0">
              Bosättningarna på Västbanken binds samman av ett eget vägnät.
              Det är ett vägnät som jag själv har trafikerat och som har mycket
              god kvalitet. Det är sammankopplat med Israel, men det får användas
              endast av bosättare. Palestinierna är hänvisade till andra, sämre
              vägar. Jag har också trafikerat de vägarna.
            </seg>
            <seg xml:id="i-fd7dc2b1f9d8e3a8-0">
              Apartheid som princip råder i det här fallet på den av Israel
              ockuperade Västbanken. Man styr vem som får åka på vilken väg.
              Klasskillnaden i vardagen mellan bosättarna och palestinierna
              är oerhört enkel att skåda. Det krävs nästan att man är totalt
              blind och döv för att inte uppfatta den skillnaden i vardagen.
              Jag trodde att den här primitiva typen av uppdelning var någonting
              som inte kunde existera tolv år efter det att apartheidregimen
              fallit i Sydafrika.
            </seg>
            <seg xml:id="i-11ada49bff2d051c-0">
              Israels politik är dubbelbottnad. Å ena sidan säger man att man
              vill förhandla, å andra sidan pågår bosättningarna som hela tiden
              etableras och växer fram. Det här gör att känslan blir oerhört
              kluven. Vad vill man egentligen? Det är viktigt att vi reagerar
              från svensk sida och från EU:s sida. Vad gör utrikesministern
              inom och utom EU för att utöva press på Israel för att stoppa
              den folkrättsvidriga bosättningspolitiken som sätter oerhört stora
              käppar i hjulet för en fredsprocess?
            </seg>
          </u>
          <note type="speaker" xml:id="i-88bcf7bbe407d3ba-0">
            Anf. 5 TONE TINGSGÅRD (s):
          </note>
          <u who="tone_tingsgard_9d2806" xml:id="i-4d925984aa67ffa4-0">
            <seg xml:id="i-10938aeb015eb857-0">
              Herr talman! Jag tackar utrikesministern för svaret. Det går
              inte att ha några riktigt tunga invändningar mot det som står
              i svaret. Däremot saknar jag, och kanske en del av mina meddebattörer,
              svar på en del lite mer specifika frågor.
            </seg>
            <seg xml:id="i-aa5e72fdfa57dab9-0">
              Jag har i min interpellation försökt att i korthet beskriva den
              situation som råder i Gaza. När Israel har upphört med sin ockupation
              av Gazaremsan och dragit sig tillbaka har resultatet för de palestinier
              som har blivit kvar där blivit lika illa eller kanske värre. I
              stället för att vara ockuperade med israeler närvarande blev de
              instängda av israeler och utlämnade till varandra.
            </seg>
            <seg xml:id="i-aa85f9e4c660178c-0">
              Efter valet 2006 när Hamas vann en majoritet i den palestinska
              lagstiftande församlingen blev den nyvalda regeringen isolerad
              av omvärlden. Samma behandling fick den samlingsregering som al-Fatah
              och Hamas kom överens om ett år senare.
            </seg>
            <seg xml:id="i-0b83ac2270a77fae-0">
              Att man kommit överens om en samlingsregering hindrade inte att
              det utbröt svåra stridigheter mellan al-Fatah och Hamas just på
              Gazaremsan. Orsaken till stridigheterna är väl delvis oklar, men
              en konsekvens har blivit att Hamas har stärkt sitt grepp om befolkningen
              samtidigt som al-Fatahanhängare fängslats, torterats och avrättats.
            </seg>
            <seg xml:id="i-f4377014cb9d5d32-0">
              Även om den direkta orsaken till den spända situationen är kampen
              mellan de olika palestinska organisationerna är det inte svårt
              att se att Israels avspärrning och isolering av hela området närmast
              driver upp den spänningen genom bland annat den maktlöshet som
              tvingas på befolkningen. Israels motivering till stängningen är
              den dagliga raketbeskjutningen som förvisso är folkrättsvidrig,
              men Israel svarar också med oproportionerligt våld i sina attacker.
            </seg>
            <seg xml:id="i-85b7043ed774e50c-0">
              På samma sätt som den israeliska isoleringen av Gaza försämrar
              och försvårar möjligheterna för palestinierna där att leva fredligt
              med varandra försämrar och försvårar situationen på Gazaremsan
              för palestinier och israeler i resten att Mellanöstern att samverka
              och samarbeta.
            </seg>
            <seg xml:id="i-b4827f1a3f0d31c7-0">
              Utrikesministern håller med om att Sverige har goda kontakter
              med Israel och Palestina och kan uträtta mycket både på egen hand
              och inom EU:s ram och beskriver också en del av vad Sverige gör.
              Men utrikesministern svarar inte på min fråga om han anser att
              isoleringen av regimen av Palestina ska fortsätta och om han i
              så fall tror att det främjar en lösning av konflikten. Utrikesministern
              svarar heller inte på frågan om den svenska regeringen gör något
              för att hjälpa fram en försoning mellan al-Fatah och Hamas. Tror
              utrikesministern att det går att få fram ett fredsavtal mellan
              Israel och Palestina utan en sådan försoning?
            </seg>
          </u>
          <note type="speaker" xml:id="i-23f98671cf17579f-0">
            Anf. 6 THOMAS STRAND (s):
          </note>
          <u who="thomas_strand_a4f0e0" xml:id="i-b348c7984e0b72ec-0">
            <seg xml:id="i-e0caded3b14fa752-0">
              Herr talman! Jag har ställt två frågor till utrikesministern.
              Den första löd: Vad avser utrikesministern att göra för att samtal
              med samtliga relevanta valda politiska ledare på Västbanken, i
              Gaza och Israel ska komma till stånd? Den andra frågan löd: Vad
              avser utrikesministern att göra för att verka för försoning mellan
              parterna på Västbanken och i Gaza så att en demokratisk palestinsk
              regering kan återinsättas?
            </seg>
            <seg xml:id="i-1c223c0357806225-0">
              Jag vill tacka utrikesministern för svaret, men jag tycker emellertid
              att utrikesministern glider förbi mina två frågor. Jag hoppas
              därför att utrikesministern vill utveckla sitt svar på mina frågor.
            </seg>
            <seg xml:id="i-755f75f203310a90-0">
              Palestinafrågan har varit kärnan i Mellanösternkonflikten i mer
              än åtta decennier. Många försök till fredslösningar har tagits,
              men lika ofta har dessa ansträngningar slutat i besvikelse och
              frustration. Ytterst är det den palestinska och den israeliska
              civilbefolkningen som drabbas av alla dessa misslyckanden.
            </seg>
            <seg xml:id="i-1d070f42156c3b95-0">
              Vi får aldrig ge upp tron på fred, frihet och demokrati i Israel
              och Palestina. Både de israeliska och de palestinska folken har
              rätt att leva i trygghet i två stater inom säkra och erkända gränser.
            </seg>
            <seg xml:id="i-eb071407928a9c68-0">
              Det framgår tydligt av interpellationerna att den internationella
              rättens principer måste vara vägledande för ställningstaganden
              och bedömningar av konflikten mellan Israel och Palestina. Sveriges
              utrikespolitik ska klargöra att respekt för folkrätten utgör grunden
              för en fredlig lösning.
            </seg>
            <seg xml:id="i-ad72bc9cd618349e-0">
              När det är sagt kan vi konstatera att Israel fortfarande inte
              respekterar folkrätten utan fortsätter sin ockupation av områden
              som erövrats i kriget 1967. Folkrätten bryts också genom bosättningarna
              på de ockuperade områdena och den mur som nu till betydande delar
              byggs på den palestinska Västbanken. Till detta kommer den omänskliga
              isoleringen av Gaza som gör livet oerhört svårt för många palestinier.
            </seg>
            <seg xml:id="i-16eea919f60f9e34-0">
              I januari 2006 fick palestinierna en demokratiskt vald regering,
              men Europa och väst tog inte vara på chansen att stödja denna
              unika öppning för demokrati i arabvärlden. I stället isolerade
              man den folkvalda palestinska regeringen och bidrog därigenom
              till det sammanbrott av de palestinska, mödosamt byggda, demokratiska
              institutionerna som vi har åsett. På grund av EU:s och västvärldens
              politik sjunker respekten i Mellanöstern för demokrati som styrelseform,
              för FN:s resolutioner och för västvärldens ledande roll i världspolitiken.
              Vi bäddar för nya konflikter.
            </seg>
            <seg xml:id="i-0a9f6ef84253734d-0">
              Jag är övertygad om att fredsprocessen endast kan leda till en
              varaktig fred om den har legitimitet från alla relevanta parter
              på respektive sida. Det kräver medverkan både från de dominerande
              partierna i det israeliska Knesset och från de dominerade partierna
              i den palestinska lagstiftande församlingen. Därför vill jag fråga
              utrikesministern om det inte är dags att börja prata med Hamas.
              De valdes trots allt av det palestinska folket i fria val.
            </seg>
          </u>
          <note type="speaker" xml:id="i-a7821d52554f4ac0-0">
            Anf. 7 HANS LINDE (v):
          </note>
          <u who="hans_linde_f4736f" xml:id="i-74c62c9007bcc356-0">
            <seg xml:id="i-bf20103b9efa3140-0">
              Herr talman! Jag vill också börja med att tacka utrikesministern
              för svaret. Vi har i dag att diskutera en lång rad interpellationer
              som berör Israels ockupation av Palestina. Det är långt ifrån
              första gången i den här kammaren som vi debatterar den här frågan.
              Få utrikespolitiska frågor torde ha resulterat i så många motioner,
              interpellationer och frågor som just Israels ockupation av Palestina.
            </seg>
            <seg xml:id="i-9bf2ac63d07a0249-0">
              Att Israels ockupation av Palestina väcker ett så stort engagemang
              i Sverige är knappast förvånande. Solidaritetsrörelsen med det
              palestinska folket är och har länge varit stark. Genom decennier
              har kontakterna och utbytet både med Palestina och med Israel
              varit omfattande, inte minst genom alla de palestinska flyktingar
              som lever i Sverige.
            </seg>
            <seg xml:id="i-dca869ec2a66e063-0">
              De flesta av oss som har skrivit interpellationer här i dag och
              som deltar i den här debatten har besökt det ockuperade Västbanken,
              sett människorna bakom nyhetsrapporteringen och mött offren för
              Israels urskillningslösa och rasistiska apartheidpolitik. Ingen
              människa med ett uns av empati i sin kropp kan förhålla sig neutral
              när man har sett muren som styckar upp ett land, när man har gått
              genom vägspärrarna där förnedringen av palestinierna tillhör normen
              och när man har suttit med de förtvivlade palestinska mödrarna
              vars söner berövats dem av ockupationsmakten.
            </seg>
            <seg xml:id="i-44aed2238093efd1-0">
              Herr talman! Israels ockupation av Palestina sker inte i ett
              vakuum. Den hade inte varit möjlig utan USA:s militära bistånd
              till landet. Den hade inte varit möjlig utan EU:s förmånliga handelsavtal.
              Kopplingarna mellan konflikten i Mellanöstern och Sverige omfattar
              inte bara utbyte och solidaritetsarbete. Sverige har ett långtgående
              och omfattande politiskt, ekonomiskt och militärt samarbete med
              ockupationsmakten Israel.
            </seg>
            <seg xml:id="i-757a1dc622feadd4-0">
              För mig och Vänsterpartiet börjar försvaret av folkrätten och
              stödet till ett fritt och demokratiskt Palestina här hemma i Sverige.
              Därför är vi så kritiska till EU:s förmånliga handelsavtal med
              Israel som också omfattar Sverige. Det är ett handelsavtal som
              ger den israeliska industrin stora ekonomiska fördelar och därigenom
              bidrar till att stärka den ekonomiska basen för ockupationspolitiken.
            </seg>
            <seg xml:id="i-f3e62903fe64e4f8-0">
              Sverige har också ett omfattande militärt samarbete med Israel,
              ett samhälle som vi i Vänsterpartiet starkt kritiserat. Vi har
              militärattaché i Tel Aviv från svensk sida. Det pågår ett omfattande
              besöksutbyte mellan det svenska försvaret och den israeliska armén.
              Israel har tillåtits testa militära flygplan i svenskt luftrum.
              Vi exporterar visserligen i dag inga vapen till Israel, men det
              svenska försvaret importerar krigsmateriel från Israel varje år.
              Det innebär att våra gemensamma skattepengar går rätt in i den
              israeliska krigsindustrin.
            </seg>
            <seg xml:id="i-d1b919a7f66c1265-0">
              Herr talman! Den 21 oktober i år avslöjade Diakonia, Svenska
              kyrkan och Swedwatch att det svenska företaget Assa Abloy genom
              sitt dotterbolag Mul-T-Lock bedriver verksamhet i industriområdet
              Barkan i den illegala israeliska bosättningen Ariel på den ockuperade
              Västbanken, en verksamhet som tydligt bidragit till att palestinier
              bestulits på sin mark och bidragit till Israels bosättarpolitik,
              som står i tydlig strid med folkrätten.
            </seg>
            <seg xml:id="i-225db6dba623179f-0">
              Att ett svenskt företag väljer att investera i en illegal bosättning
              står tydligt i strid med den svenska utrikespolitikens intentioner,
              även under Carl Bildts ledning. Men vad värre är, är att Assa
              Abloy som svenskt företag väljer att investera i ett ockuperat
              område, vilket svärtar ned Sveriges anseende och trovärdighet
              i regionen och förminskar våra möjligheter att vara en kraft för
              fred i regionen och för ett fritt Palestina.
            </seg>
            <seg xml:id="i-10f4d49a5a7fb390-0">
              Min fråga till utrikesministern, som jag inte har fått något
              svar på, blir: Vad kommer den svenska regeringen att göra för
              att förhindra att fler svenska företag väljer att bidra till ockupationen
              genom att investera i illegala bosättningar? Är utrikesministern
              beredd att föra en dialog med det svenska näringslivet så att
              inte det svenska näringslivet motverkar den svenska utrikespolitiken
              när det gäller Mellanöstern?
            </seg>
          </u>
          <note type="speaker" xml:id="i-406ab83d88869255-0">
            Anf. 8 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-6e188bae037249aa-0">
            <seg xml:id="i-420c14f07659dea9-0">
              Herr talman! Utrikesministern! Det har varit mycket intressant
              att läsa de här åtta interpellationerna och nu lyssna till interpellanterna.
              Det är helt klart så att Israel väcker många känslor. I dagens
              debatt tycker jag att det är väldigt tydligt att några av interpellanterna
              ser Mellanösterns problem synonymt med den israelisk-palestinska
              konflikten. Och det är inte bara det. När jag läser och lyssnar
              upplever jag att problemen i hela Mellanöstern för några av interpellanterna
              stavas Israel. Jag ser bara ett enda perspektiv, en enda dimension,
              där Israel är boven och förövaren och där palestinierna är offren
              och martyrerna.
            </seg>
            <seg xml:id="i-8dfa0e377b9bf30b-0">
              Jag menar att det inte är så enkelt. Den här frågan är inte helt
              svart och inte helt vit. Därför vill jag göra några korta reflexioner
              över de interpellationer som debatteras här i dag. Jag vill rikta
              uppmärksamheten på det jag upplever som kanske mest onyanserat
              i debatten.
            </seg>
            <seg xml:id="i-afc6c1c4de39e002-0">
              Monica Green påstår i sin interpellation liksom Peter Hultqvist
              här i dag att det pågår apartheid i Israel. Det är för mig ett
              grovt övertramp att uttrycka sig så. Min fråga blir: Är det numera
              en socialdemokratisk ståndpunkt att det pågår apartheid i Israel?
              Tyvärr verkar det bli en allt vanligare anklagelse mot demokratin
              i Israel, trots att landet rankas på ungefär samma plats som Sverige
              i Freedom Houses listning över demokratiska fri- och rättigheter.
            </seg>
            <seg xml:id="i-3104a36145cf0687-0">
              Glömmer interpellanterna bort att trots att Israel under hela
              sin 60-åriga historia har varit i krig med alla eller flera av
              sina arabiska grannar har den minoritet, främst araber, som utgör
              20 procent av landets befolkning fulla medborgerliga rättigheter
              inklusive rätten att rösta, att väljas till offentliga ämbeten
              och att bilda egna partier? Det råder jämställdhet för kvinnor,
              pressfrihet med mera. De här rättigheterna är nära nog helt unika
              i Mellanöstern, särskilt vad gäller minoriteter och kvinnor. Hur
              ser det ut när det gäller dessa rättigheter på Gaza och Västbanken?
            </seg>
            <seg xml:id="i-ee60d0599ca9748d-0">
              Jag delar på många sätt interpellanternas ståndpunkt när det
              gäller svårigheter som palestinier möter, och jag kan hålla med
              om att många palestinier lever under ett hårt förtryck. Civilbefolkningen
              i Gaza har haft det mycket svårt, särskilt sedan Hamas militärkupp
              mot den palestinska samlingsregeringen i juni 2007. Jag beklagar
              detta djupt.
            </seg>
            <seg xml:id="i-262bacba47437027-0">
              Men när man ger sig in i diskussionen om vem som förtrycker kan
              man inte göra det helt ensidigt. Man får inte glömma det ansvar
              som den palestinska myndigheten har. Bakgrunden till palestiniernas
              svårigheter analyseras ofta väldigt enögt. När jag läser just
              Monica Greens interpellation får jag en känsla av att hon menar
              att alla problem som finns inom den palestinska myndigheten ska
              belasta Israel.
            </seg>
            <seg xml:id="i-4147b4e54580bda3-0">
              Jag menar att vi, Sverige och EU, måste sätta tryck på Hamas.
              Jag tror inte på att samtala eller förhandla med Hamas. Javisst,
              de har röstats fram i fria val. Det har många partier gjort runt
              om i världen. Det innebär ändå inte att man ska förhandla med
              en terroristorganisation.
            </seg>
            <seg xml:id="i-59c63ae5f736409e-0">
              Jag avbryter där och återkommer senare.
            </seg>
          </u>
          <note xml:id="i-61a3d2835bebb3d8-0">
            I detta anförande instämde Fredrick Federley (c).
          </note>
          <note type="speaker" xml:id="i-b3598397d7d11749-0">
            Anf. 9 HANS WALLMARK (m):
          </note>
          <u who="hans_wallmark_d27c95" xml:id="i-6ca642fcd446c66c-0">
            <seg xml:id="i-389aaaaaba03ef37-0">
              Herr talman! Jag ska göra något som jag inte trodde att jag skulle
              behöva göra här i Sveriges riksdag, men jag måste komma med ett
              erkännande. Jag saknar Göran Persson.
            </seg>
            <seg xml:id="i-63bc686ab8845187-0">
              Jag saknar Göran Persson här i kammaren, framför allt som relief
              till de socialdemokratiska interpellationer vi har kunnat läsa
              och ta del av. Göran Persson lyckades med någonting som statsminister
              i svensk politik, nämligen att införa en realism när det gäller
              Mellanöstern. Han var faktiskt i den här frågan inte ensidig,
              utan här försökte han bygga upp en komplex bild med många fasetter,
              och det tror jag är precis vad situationen kräver.
            </seg>
            <seg xml:id="i-2d5ec205f770cbf5-0">
              Därför är det lite tråkigt att ta del av interpellationerna,
              som är så ensidiga och kategoriska. Jag förnekar inte att en del
              av de här inblickarna, reseberättelserna och iakttagelserna som
              har redogjorts för här i kammaren och i interpellationerna äger
              sin giltighet och är riktiga. Det är en del av sanningen.
            </seg>
            <seg xml:id="i-30e62d851fe9beb8-0">
              Men att man i så många interpellationer i så hög grad kan bortse
              från den andra sidan tycker jag är fascinerande. Det står ingenting
              om bussbomberna, ingenting om skräcken på Tel Avivs gator, ingenting
              om den oro som mödrar känner även på den israeliska sidan och
              ingenting om att barn, bebisar i barnvagnar, har beskjutits uteslutande
              av ett skäl, nämligen att de är av judisk härkomst. Det står heller
              ingenting om förspelet till den situation som nu råder i Palestina,
              nämligen våldet mellan olika palestinska grupper. Allt detta är
              också inblickar och iakttagelser som jag tycker äger sin giltighet
              och som jag tycker också krävs för att man bättre ska kunna diskutera
              och förstå situationen.
            </seg>
            <seg xml:id="i-1d32abc4679f7baf-0">
              Det står heller ingenting om Hamas syn på staten Israel. Är det
              rimligt den frågan kan också riktas till Sveriges utrikesminister
              att föra dialog och diskussion med en gruppering som inte erkänner
              Israels existens?
            </seg>
            <seg xml:id="i-a0f8567c40370e93-0">
              För mig är det så att de grundläggande villkoren för att föra
              en diskussion om Mellanöstern är staten Israels existens, att
              man avsäger sig våld och att man respekterar ingångna avtal.
            </seg>
            <seg xml:id="i-9f3f2e4a78ba305c-0">
              För några veckor sedan i P 1:s lördagsintervju, som oftast brukar
              vara rätt intressant jag tror till och med att utrikesminister
              Carl Bildt har deltagit någon gång var det före detta president
              Martti Ahtisaari från Finland. Han säger att fred är möjlig, men
              han betonar just detta att det förutsätter att vägen till fred
              går genom att man erkänner staten Israel och dess gränser men
              också de här andra villkoren.
            </seg>
            <seg xml:id="i-20e535217afbb75f-0">
              Herr talman! Jag tror att fred är möjlig. Jag hoppas i varje
              fall innerligt att fred och samexistens är möjlig. Jag tror också
              det har också delvis pekats på i interpellationerna att det går
              genom ett fritt näringsliv, att man har ett utbyte affärsmän emellan.
              Jag tror också på det civila samhället. Låt mig bara fästa uppmärksamheten
              på vad Lutherska Världsförbundet gör genom att hjälpa palestinska
              kristna att bygga bostäder i Jerusalem.
            </seg>
            <seg xml:id="i-77739f679100c63e-0">
              Men jag tror inte att den här diskussionen vinner på att man
              ensidigt pekar ut en sida. Jag tror att vi i den här debatten
              behöver Göran Perssons anda och att se den komplicerade situation
              som finns.
            </seg>
            <seg xml:id="i-b0037ccf4d1998f8-0">
              Roland Bäckman hänvisade till barnkonventionen och barnens möjligheter.
              Jag tror att det är oerhört relevant och oerhört viktigt.
            </seg>
            <seg xml:id="i-00d3ff7b70f3f095-0">
              Barn ska inte få växa upp där de redan från början ser andra
              barn som fiender. Det gäller såväl palestinier som judar. Barnkonventionen
              ska gälla. Vilken barnkonvention tillåter att judiska barn skjuts
              i sina barnvagnar?
            </seg>
          </u>
          <note type="speaker" xml:id="i-b8b83d75cf6c9403-0">
            Anf. 10 FREDRICK FEDERLEY (c):
          </note>
          <u who="fredrick_federley_48ffef" xml:id="i-74128d0a6e8101af-0">
            <seg xml:id="i-9b032976d4058334-0">
              Herr talman! Det finns all anledning att nyansera debatten något.
              Det framstår i interpellationerna som om det fanns enhällighet
              i denna kammare om hur man ser på konflikten och på vem som bär
              ansvaret.
            </seg>
            <seg xml:id="i-0650bc652a58d46e-0">
              Jag vill börja med att ge all heder åt Tone Tingsgård som hade
              ett mycket nyanserat inlägg där hon lyfte fram den svåra problematik
              som gäller Gazaremsan och det tillbakadragande som Israel gjorde
              och som kanske inte blev helt lyckat. Det föranleder en fråga
              till interpellanterna: Avkräver man nu av Israel ett omedelbart
              tillbakadragande också från Västbanken, utan att det är planerat
              och väl förankrat, med risk för att det blir på samma sätt som
              det blivit på Gazaremsan?
            </seg>
            <seg xml:id="i-d9bd2c13e60293fb-0">
              Jag vill tacka utrikesministern för ett nyanserat svar. I övrigt
              saknar debatten helt nyanser, vilket spiller över i debatten ute
              i samhället. Det spiller också över i synen på judar i Sverige.
              I våras firade vi att den demokratiska staten Israel hade funnits
              i 60 år. På grund av den starkt vinklade debatten i Sverige om
              vad som sker i Israel och Palestina tvingades judar, när de gick
              från synagogan till festen på Berns, gå bakvägen under stränga
              säkerhetsåtgärder och passera väggarna med minnesmonumentet över
              de judar som fallit offer för Förintelsen detta i Sverige 2008.
              Det beror på den starkt vinklade debatt som förs bland annat i
              denna kammare.
            </seg>
            <seg xml:id="i-a8e6ec4939f842be-0">
              Jag kan inte finna ett enda ord, inte en enda kommentar eller
              fundering från interpellanterna om vad som kan vara palestiniernas
              ansvar i detta. Inte med ett enda ord kommenterar man missilregnet
              som både från libanesisk sida och från Gazaremsan i år rasat över
              Israel och in i civila bosättningar. Det uppenbara målet är hela
              tiden civila bosättningar och andra civila mål. Det sägs inte
              ett ord om att palestinska barn får lära sig en geografi där Israel
              över huvud taget inte finns på kartan. Ingenstans ställer man
              sig frågan hur man kan rikta så grov kritik mot ett land som respekterar
              rätten för homosexuella, yttrandefriheten och kvinnors rättigheter,
              medan man i det land och det parti som flera av interpellanterna
              vill att man ska debattera har en helt annan uppfattning.
            </seg>
            <seg xml:id="i-9f3e24b525db1f66-0">
              Inte heller vill man lyfta fram någon kritik mot kringliggande
              länder som Jordanien, Libanon och Egypten och ställa krav på dem.
              Interpellanterna verkar mena att Israel ska försörja palestinierna
              med gas, olja, vägar, säkerhet, sjukvård och medicin trots att
              missilregnen pågår. Det verkar vara interpellanternas uppfattning.
              Däremot ställer man inte sådana krav på de kringliggande länderna.
              Eller är det en gammal socialistisk och kommunistisk ådra, där
              man hellre värnar diktaturer än demokratier, som lyser igenom
              i den här debatten? Det vore väl värt att höra interpellanterna
              utveckla sin syn på de omkringliggande länderna.
            </seg>
            <seg xml:id="i-b17bc858f5cf63f6-0">
              Sedan vill jag korrigera Hans Wallmark. Det är inte bara Göran
              Persson som är en bra socialdemokrat när det gäller denna fråga.
              Också Mona Sahlin är nyanserad och bra. Jag lyssnade på henne
              i synagogan i våras. Problemet är många socialdemokrater, inte
              de socialdemokratiska partiordförandena.
            </seg>
            <seg xml:id="i-4e0d6853692dd146-0">
              Ett av de största problemen inom socialdemokratin är Peter Hultqvist.
              Som jag känner Socialdemokraterna har de jobbat länge mot apartheid
              i Sydafrika. De har solidariskt kämpat för de svartas sak, för
              de svartas rättigheter och frihet. Nu sätter man likhetstecken
              mellan Israel och det förtryck som i många år pågick i Sydafrika.
              Helt oförblommerat förminskar man det förtryck som de svarta i
              Sydafrika fick utså för att man här vill plocka billiga poäng
              som inte har någon saklig grund.
            </seg>
            <seg xml:id="i-943d4cca7b26d9c0-0">
              Vi bör diskutera nyanserat, men då krävs det att man i grunden
              erkänner Israels rätt att existera och att Israel är en demokrati,
              men också att Israel har brister. Det är även jag beredd att göra.
              Jag kritiserar Israels brister. Men när man i kammaren tar till
              övertoner som kanske helst av allt borde riktas mot Nordkorea
              och Iran och i stället använder dem mot demokratin Israel finns
              det, herr talman, all anledning att nyansera debatten.
            </seg>
          </u>
          <note type="speaker" xml:id="i-821e34c7bd77418d-0">
            Anf. 11 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-bcfb8d3e4c68ef62-0">
            <seg xml:id="i-7a193642d0221276-0">
              Herr talman! Jag vill inleda med att tacka utrikesministern för
              hans svar.
            </seg>
            <seg xml:id="i-eca6a6cf7714ebea-0">
              Israel väcker ständigt känslor kan vi nog konstatera, och det
              är inte första gången många av oss står i denna talarstol för
              att diskutera Israel. Jag instämmer i mina allianskamraters inlägg,
              men jag noterade också att Tone Tingsgård var den enda av interpellanterna
              som hade en någorlunda nyanserad syn och kunde föra fram kritik
              mot bägge sidorna.
            </seg>
            <seg xml:id="i-44f3fe3d0ae91eb9-0">
              Som Fredrick Federley nämnde är det i år 60 år sedan staten Israel
              utropades. Jag tror inte att jag är den enda i kammaren som gärna
              också hade firat staten Palestinas 60-årsjubileum i våras, den
              14 maj. Det hade inte varit en omöjlighet om freden fått en chans
              när staten Israel bildades 1948. Det hade endast gått tre år sedan
              Förintelsen, då sex miljoner judar mördades i nazisternas koncentrationsläger.
              Därför är det tragiskt att vi år 2008 i denna kammare, men också
              utanför kammaren, får höra så fatala angrepp på staten Israel.
            </seg>
            <seg xml:id="i-7cbb96f5c024da94-0">
              Som många debattörer nämnt är staten Israel en av efterkrigstidens
              mest framgångsrika demokratisagor. Det är ett land som från dag
              ett satsade på att införa demokrati, yttrandefrihet, pressfrihet,
              minoriteters rättigheter, en stark feminism och självständiga
              domstolar. Det är det enda landet i arabvärlden och Mellanöstern
              som från dag ett valde rätt väg. Det är intressant att man från
              vänsterhåll, som annars ofta lyfter fram progressiva politiska
              frågor som homosexuellas rättigheter, jämställdhet mellan kvinnor
              och män, miljö och annat, inte kan se de framgångar som staten
              Israel, som från början hade starka vänsterinslag, nått.
            </seg>
            <seg xml:id="i-06cbfea725f1a3a9-0">
              Vi ser hur hoten mot staten Israel ständigt förnyas på den globala
              politiska arenan. En del grannländer har förvisso slutit fred
              med Israel, men krigstillstånd råder med andra. Vi ser hur terroristattacker
              krävt tusentals civila liv, och också i dag regnar det raketer
              över israeliska samhällen nära Gaza. Vi hör hur Irans president
              Ahmadinejad åter hotar att radera Israel från kartan och har egna
              ambitioner att skaffa kärnvapen. Hoten mot staten Israel är alltså
              lika allvarliga som tidigare. Men på vänsterfronten intet nytt.
              Israel är den ständiga förövaren.
            </seg>
            <seg xml:id="i-9870d44dd52a9838-0">
              Det grövsta övertrampet på den fronten fick jag höra av en vänsterpartistisk
              riksdagsledamot i denna kammare så sent som i våras då han jämförde
              israeler med nazistiska lägervakter. Det var höjden av övertramp.
              Det tyckte jag passerade gränsen, inte minst med tanke på att
              många av min makes släktingar blev utrotade under andra världskriget.
            </seg>
            <seg xml:id="i-42f3957e20486dae-0">
              För oss liberaler handlar frågan om staten Israel inte om att
              diskvalificera det palestinska folkets rätt till en egen stat.
              Tvärtom beklagar vi, som sagt, att vi inte kan fira Palestinas
              60-årsdag i år. Folkpartiet var faktiskt det första partiet i
              Västeuropa som tog ställning för en tvåstatslösning. Och vem var
              partiledare för Folkpartiet då? Jo, det var Per Ahlmark.
            </seg>
            <seg xml:id="i-07a583a1f908d8d3-0">
              Jag vill avsluta mitt första inlägg med att betona att vi måste
              försöka tänka framåt. Det finns ingen riksdagsledamot i denna
              kammare som inte tror på en tvåstatslösning. Den tror vi allesammans
              på. Vi ska ha en tvåstatslösning. Det finns inte någon riksdagsledamot
              som förnekar eller vägrar att se det palestinska folkets lidande,
              tvärtom. Många av oss har besökt Hebron, sett illegala bosättningar
              och tycker att det är fruktansvärt. Och inte heller finns det
              någon riksdagsledamot som inte vill satsa på att upprätta fred
              i regionen, men då måste man vara konstruktiv. Då kan man inte
              tala om apartheidsystem och rasism och skylla allt på en part.
              Det krävs två att dansa tango.
            </seg>
          </u>
          <note type="speaker" xml:id="i-54dc7e88a4e0f317-0">
            Anf. 12 Utrikesminister CARL BILDT (m):
          </note>
          <u who="unknown" xml:id="i-32ffec5d4932422c-1">
            <seg xml:id="i-8eb1231fbd7237f6-0">
              Herr talman! Jag ska försöka hålla mig borta från både Per Ahlmark
              och Göran Persson och i stället uppehålla mig vid situationen
              i Mellanöstern.
            </seg>
            <seg xml:id="i-1cc0564332cdf8ac-0">
              Låt mig börja med att säga att det är mycket svårt att finna
              några invändningar mot de olika beskrivningar som här getts av
              situationen framför allt på de ockuperade områdena. Jag tror inte
              att någon, oavsett synpunkter i övrigt, kan ha några grundläggande
              invändningar mot Roland Bäckmans beskrivning.
            </seg>
            <seg xml:id="i-def0883c2d62a7e5-0">
              Samtidigt som vi har denna situation inser vi att det egentligen
              bara finns en enda lösning, och det är att vi inte endast får
              en fredsprocess, som vi talat om länge, utan att vi får en fredsprocess
              som leder fram till en varaktig, bärkraftig och stabil fred i
              detta område. Det är ett arbete som mer eller mindre, och fram
              och tillbaka, pågått sedan 1948 och har, som bekant, inte varit
              märkbart framgångsrikt.
            </seg>
            <seg xml:id="i-488b09df1c7779ce-0">
              Jag tillhör dock dem som tror att vi nu har en situation som
              kanske innebär större möjligheter än vi sett på utomordentligt
              länge. Det är därför svensk och europeisk utrikespolitiks uppgift
              att försöka stödja de möjligheter till fred som faktiskt finns.
            </seg>
            <seg xml:id="i-abcc729c1e3549ae-0">
              Vad grundar jag då detta på? Jag grundar det på de grundläggande
              förändringar som har skett både i Israel och i de palestinska
              områdena. Inom Israel har man gett upp den farliga illusionen
              efter 1967 om att kunna upprätta någon typ av Stor-Israel. Bosättningspolitiken
              var ett av många uttryck för detta.
            </seg>
            <seg xml:id="i-8ba9b41a19c1fe54-0">
              De uttalanden vi har sett under den senaste tiden av premiärminister
              Olmert är historiskt betydelsefulla när det gäller insikten om
              vad en fred måste innebära.
            </seg>
            <seg xml:id="i-a658ae953c10df70-0">
              Likadant är det på den palestinska sidan där drömmen om att kasta
              Israel i havet länge varit rätt dominerande. Det finns förvisso
              rester av detta kvar på samma sätt som det finns drömmar om Stor-Israel
              kvar i delar av den israeliska debatten. Men när vi lyssnar på
              inte bara president Abbas eller premiärminister Fayad utan också
              ser utvecklingen i rörelser som Hamas är det ingen tvekan om att
              det rör sig i riktning mot ett erkännande eller ett accepterande
              av staten Israel. Därmed rör vi oss i alla fall framåt.
            </seg>
            <seg xml:id="i-5071f9fc11e0b721-0">
              Samtidigt är de problem som återstår mycket stora. Ameer Sachet
              frågade mig om östra Jerusalem som ett konkret exempel på ett
              av de allra svåraste problemen. Låt mig bara erinra om att det
              faktum att vi nu har nyval i Israel är för att utrikesministern
              Livni icke ville acceptera att bilda regering med ett parti som
              vägrade förhandlade någonting om östra Jerusalem. Nyvalet i Israel
              är alltså en produkt av att man ville ha en förhandlingsflexibilitet
              också vad gäller östra Jerusalem. Detta visar på de spänningar
              vi måste arbeta med.
            </seg>
            <seg xml:id="i-b7282b0a48bdfe0a-0">
              Samma sak gäller de palestinska områdena. Tone Tingsgård och
              andra berörde spänningsförhållandet mellan al-Fatah och Hamas.
              Från vår utgångspunkt är det så att på samma sätt som den israeliska
              regeringen och statsledningen ska vara en part är det den palestinska
              statsledningen, om vi använder detta uttryck, som är part, och
              försoningsprocessen i de palestinska områdena är framför allt
              deras ansvar, skyldighet och uppgift. Vi kan uttrycka vårt stöd
              för detta och för till exempel de ansträngningar som Egypten nu
              håller på med. De är viktiga, men Hamas ville inte delta i det
              senaste mötet. Jag tror dock inte att våra möjligheter att göra
              så rasande mycket är så stora.
            </seg>
            <seg xml:id="i-a044db9401470d6f-0">
              Det är mycket jag inte hinner med, men låt mig till slut bara
              säga att vi ska se detta även i ett bredare perspektiv. Vi har
              rörelser på ett antal olika områden i regionen. Vi har indirekta
              samtal mellan Israel och Syrien. Vi har en utveckling i Libanon
              som är mindre negativ än vad vi hade kunnat föreställa oss. Vi
              har just nu en aktiv jordansk process för att försöka se vad man
              kan göra åt Gaza. Vi har de egyptiska ansträngningarna vad gäller
              försoningssamtalen och Qatar. Vi avvaktar en ny amerikansk administration,
              och jag kan försäkra att detta är frågor som står mycket högt
              upp på den europeiska agenda som vi nu förbereder med stor intensitet
              inför det kommande året.
            </seg>
          </u>
          <note type="speaker" xml:id="i-54c5bc445f791a36-0">
            Anf. 13 AMEER SACHET (s):
          </note>
          <u who="ameer_sachet_a38283" xml:id="i-e19673d953abfc53-1">
            <seg xml:id="i-59d15062fcb8db39-0">
              Herr talman! Tack, utrikesministern! Vi ska hålla oss till interpellationerna
              och de frågeställningar som finns redovisade där.
            </seg>
            <seg xml:id="i-58ff3dec7881dfa6-0">
              Hela konflikten är komplex. Det är inte lätt att svara på alla
              frågor. Enligt min mening har Israel som den starkaste parten
              ett särskilt ansvar för en lösning på konflikten, även om palestinierna
              naturligtvis måste upphöra med såväl internt våld som självmordsbombningar
              och andra terrorhandlingar mot israelerna. Vi ska nyansera debatten
              väldigt tydligt och klart nu.
            </seg>
            <seg xml:id="i-6f32fd3ac8f06e16-0">
              Vi socialdemokrater stödde al-Fatah i det palestinska parlamentsvalet.
              Det hör dock till demokratins spelregler att även oönskade kandidater
              kan vinna val. Resultatet blev en svår situation att hantera för
              omvärlden efter att Hamas vann valet.
            </seg>
            <seg xml:id="i-c23765a4dfbd0f5f-0">
              Enligt min mening skulle en fredlig, hållbar och rättvis lösning
              av den israeliskpalestinska konflikten underlätta utvecklingen
              i riktning mot demokrati, stabilitet och ekonomiskt välstånd i
              hela Mellanösternregionen. För att uppnå detta måste ockupationen
              upphöra. Dessutom måste det ske en politisk lösning på den inompalestinska
              konflikten. En hållbar och rättvis fred kan bara bygga på en lösning
              som har förhandlats fram mellan parterna på grundval av folkrätten.
            </seg>
            <seg xml:id="i-0fc93cb27fbb5e6e-0">
              En utvidgad internationell närvaro är nödvändig i de nu ockuperade
              områdena, och inte minst i östra Jerusalem. En av de viktigaste
              förutsättningarna för att det ska kunna bildas två stater, Israel
              och Palestina, inom säkra och erkända gränser är att Jerusalem
              blir huvudstad i båda länderna.
            </seg>
            <seg xml:id="i-15865a78d55f27c2-0">
              Folkrätten är grunden och måste respekteras av både palestinier
              och israeler. Mellanösterns och Jerusalems konflikt är svår och
              mångsidig. Man kan inte välja att bortse från enskilda delar av
              den komplexa konflikten. Man kan inte argumentera utifrån ett
              enda perspektiv eller bara välja att se delar av helheten. FN:s
              generalförsamling är medveten om att alla förhandlingar om ett
              slutgiltigt fredsavtal i Mellanöstern förutsätter att frågan om
              Jerusalem löses.
            </seg>
            <seg xml:id="i-eddf4efebf725feb-0">
              Som största biståndsgivare och medlem av den internationella
              kvartetten bakom vägkartan för fred har EU ett särskilt ansvar
              att driva en kraftfull diplomati för att få i gång fredsprocessen.
              Jag hoppas att Sverige som medlem i EU blir mer aktivt i den processen.
              Regeringen måste intensifiera Sveriges engagemang inom EU, men
              vi måste också som enskild nation verka för en fortsatt fredsprocess
              i Mellanöstern.
            </seg>
            <seg xml:id="i-3e95de5d5f8c3343-0">
              Till Elisabeth Svantesson, som är från Örebro län precis som
              jag, vill jag säga att det är stor skillnad. Israel har en minoritet
              araber och palestinier. Israel har definitivt inte rätt att ockupera
              andras mark. Så säger folkrätten. Det är stor skillnad. Man kan
              inte på något sätt rättfärdiga att vissa stater och länder ockuperar
              andras mark.
            </seg>
            <seg xml:id="i-f751bd7caa93982b-0">
              Kan Sverige självt eller genom EU påverka USA i frågan om Jerusalems
              status och uppdelning? Det är en central och väsentlig fråga i
              själva konflikten. Vilka initiativ gällande detta avser utrikesministern
              att ta framöver?
            </seg>
          </u>
          <note type="speaker" xml:id="i-ce4666b1db3c0298-0">
            Anf. 14 ROLAND BÄCKMAN (s):
          </note>
          <u who="roland_backman_770f57" xml:id="i-bd9be3ba5c26482b-1">
            <seg xml:id="i-52b9478b6440f654-0">
              Herr talman! Jag tror faktiskt att utrikesministern håller med
              mig om att de palestinska barnen har en minst sagt bekymmersam
              situation, även om det är lite svårt att höra och se det i ministerns
              svar.
            </seg>
            <seg xml:id="i-e776d0b23f6279e1-0">
              Många palestinska barn har helt plötsligt fått uppleva att det
              har byggts en jättestor mur mellan deras hem och deras skola.
              Fler och fler barn tar sig över gränsen till Israel och arbetar
              med att återvinna glas och metall på israeliska soptippar i stället
              för att gå i skolan. Barnen är alltså tvungna till detta för att
              försöka hjälpa sina föräldrar med försörjningen.
            </seg>
            <seg xml:id="i-d70da8e1078c9b3a-0">
              Jag vet inte om Elisabeth Svantesson höll med mig, men när barn
              lider spelar det för mig mindre roll vem som är boven. Barn ska
              inte leva och växa upp med förutsättningar som dem palestinska
              barn lever under.
            </seg>
            <seg xml:id="i-f36a498c549b032d-0">
              Trevligt förresten att utrikesministern gillade mitt första inlägg,
              men nu vill jag höra vad utrikesministern tänker göra. Avser utrikesministern
              att agera för att motverka barnfattigdom och verka för att muren
              ska rivas så att barnen åter kan gå i skolan?
            </seg>
            <seg xml:id="i-07727351712dc1b3-0">
              Palestinier på Västbanken tvingas söka jobb inom illegala bosättningar
              där de är olagliga besökare utan arbetstillstånd. Visst låter
              det märkligt, men för många är det vardag. Här arbetar de helt
              utan skydd av lagen och saknar helt möjligheter att kräva en rimlig
              arbetsmiljö, försäkringar, arbetarskydd och så vidare. Att kräva
              avtalsenlig lön är naturligtvis inte att tänka på.
            </seg>
            <seg xml:id="i-e52165f74c5909d9-0">
              Hur ser utrikesministern på illegala bosättningar i ockuperat
              område och rådande förutsättningar för palestinier att över huvud
              taget ha möjlighet att få en inkomst och mat för dagen? Hur ser
              utrikesministern på förutsättningarna nu i dag och i morgon?
            </seg>
          </u>
          <note type="speaker" xml:id="i-f8b2750c01bc9b7a-0">
            Anf. 15 PETER HULTQVIST (s):
          </note>
          <u who="peter_hultqvist_c9866b" xml:id="i-f8e749afa9f8b45b-1">
            <seg xml:id="i-bbc4f2fcbffaf06d-0">
              Herr talman! Västbanken tillhör inte Israel. Västbanken är ockuperat
              område. I mitt första inlägg berörde jag enbart förhållanden på
              ockuperat område och kommenterade över huvud taget ingenting om
              de interna förhållandena och strukturerna i staten Israel.
            </seg>
            <seg xml:id="i-71527e3d0da1e20f-0">
              Desmond Tutu konstaterade efter ett besök på Västbanken att hans
              upplevelse var densamma när det gäller vägnätet. På ena vägen
              till bosättningarna, stor, bred och fyrfältig, får bosättarna
              åka. På den smala grusvägen som går alldeles bredvid får palestinierna
              åka. Vad är det här? Han gav det benämningen apartheid. Om någon
              skulle vara expert i den frågan är det väl han.
            </seg>
            <seg xml:id="i-e49e1cd49cbf5a84-0">
              Däremot har jag icke berört de interna förhållandena i staten
              Israel.
            </seg>
            <seg xml:id="i-f2acde957c6eda38-0">
              Vilket perspektiv ska vi utgå från? Vilka är nyanserna? För mig
              är perspektivet folkrätten. Jag tror att folkrätten är det internationella
              regelverk som kan lägga grunden för fungerande fred. Det är det
              enda regelverk vi har att förhålla oss till internationellt. Om
              det då blir onyanserat att utifrån folkrättens principer konstatera
              att det är illegalt att bygga bosättningar, om det blir onyanserat
              att konstatera att det är fel att konfiskera palestinskt land,
              om det också blir fel att konstatera att det är fel att bygga
              muren på ockuperad mark, vad är det då som är nyanserat?
            </seg>
            <seg xml:id="i-598e39d6b88a5a36-0">
              Jag tycker att man ska se saker för vad de är. Detta är brott
              mot folkrätten som försvårar freden, dialogen och möjligheten
              att komma överens. Detta måste man klart och tydligt kunna säga
              också till Israel. Någon sorts ryggrad måste det faktiskt finnas
              även i en sådan här diskussion.
            </seg>
            <seg xml:id="i-1e597189c4d5cb84-0">
              Diskussionen om nyanseringar i sådana här sammanhang kan ofta
              bli diskussioner för att komma ifrån många kärnfrågor, många otrevligheter
              som man inte vill se för vad de är. Man vill inte se förtrycket
              på ockuperat område. Man vill dölja de här bitarna. Det tycker
              jag är allvarligt.
            </seg>
            <seg xml:id="i-7f21f8175537b6be-0">
              Man ska utgå från folkrättens principer, försöka lägga dem som
              grund för en dialog mellan parterna och vara entydig och klar
              i budskapet. Ska vi kunna komma överens här, ska vi kunna bygga
              broar av förtroende mellan palestinier och israeler måste det
              internationella regelverket respekteras. Jag tror inte att det
              finns någon annan väg. Man har provat våldets väg. Man har provat
              krigets väg. Det ger ingenting. Det skapar ingenting som bygger
              stabilitet och fred för framtiden. Folkrätten och det internationella
              regelverket är det som måste gälla.
            </seg>
            <seg xml:id="i-d318ccaae40e9cc8-0">
              Glöm inte att Israel en gång i tiden kom till genom just ett
              folkrättsligt beslut. Det är grunden för staten Israels existens
              i dag. Därför menar jag att det är rimligt att man försöker lösa
              fortsättningen på konflikten enligt de principerna.
            </seg>
            <seg xml:id="i-0d6936b26a86b370-0">
              Den bästa av nyanseringar vore att samtliga i kammaren i sina
              resonemang strikt hävdade folkrätten och hade detta som entydigt
              budskap till samtliga parter i konflikten. Jag tycker också att
              Carl Bildt försöker ha det grundläggande perspektivet. Sedan kan
              jag kanske tycka att man skulle vara lite offensivare i hur man
              involverar den palestinska ledningen, myndigheten och dem som
              är valda i processen. På vilket sätt försöker ministern verka
              i den andan?
            </seg>
          </u>
          <note type="speaker" xml:id="i-f38f3859be352854-0">
            Anf. 16 TONE TINGSGÅRD (s):
          </note>
          <u who="tone_tingsgard_9d2806" xml:id="i-4d925984aa67ffa4-1">
            <seg xml:id="i-f2cb6c6d3bf46c35-0">
              Herr talman! Jag skulle vilja börja med att säga till Elisabeth
              Svantesson att om hon bara ser ett perspektiv hos interpellanterna
              är det kanske mer hennes problem än någon annans. Jag tycker också
              att Hans Wallmark debatterar mot en bild som han målar upp och
              inte mot det faktiska underlaget i interpellationerna. Till Fredrick
              Federley vill jag gärna understryka att vi försöker ställa krav
              inte på Israel utan på den svenska regeringen. Det är huvudsyftet
              med interpellationen.
            </seg>
            <seg xml:id="i-46d7f1f1795fbd52-0">
              Det har refererats till fredspristagaren Martti Ahtisaari tidigare
              i debatten. Han sade förvisso att han trodde att en lösning på
              konflikten var möjlig, men också att han skämdes för det internationella
              samfundet, som inte lyckats åstadkomma en lösning på konflikten.
              Finns bara den politiska viljan går det att finna en lösning,
              sade han. Och vem är jag att ifrågasätta fredspristagarens omdöme?
            </seg>
            <seg xml:id="i-349f4f7a0a3375d8-0">
              Jag vill fortsätta att fråga. Jag tyckte i och för sig att utrikesministern
              gav en väldigt hoppingivande beskrivning av de rörelser som har
              skett i området på båda sidor. Vad jag möjligen kan känna är att
              den är väl optimistisk. Är det därför utrikesministern pekar på
              Annapolissamtalen? Det är de som pågår nu, men är de verkligen
              det optimala uttrycket för världssamfundets politiska vilja i
              frågan? För mig känns det inte riktigt så.
            </seg>
            <seg xml:id="i-f0beb0113eba5e92-0">
              Jag tycker att situationen är besvärlig. Självklart ligger det
              någonting i att uppgörelsen mellan de stridande parterna på den
              palestinska sidan är deras sak. Försoningen måste de komma fram
              till. Men omständigheterna runt omkring är förfärliga. Man underlättar
              inte. Finns det verkligen ingenting man kan göra för att underlätta
              för parterna i detta otroligt utsatta område just nu, oavsett
              historien bakom, mer än samtalen i Annapolis? Jag tycker inte
              att det räcker.
            </seg>
          </u>
          <note type="speaker" xml:id="i-6b808a7f4ba9b768-0">
            Anf. 17 THOMAS STRAND (s):
          </note>
          <u who="thomas_strand_a4f0e0" xml:id="i-b348c7984e0b72ec-1">
            <seg xml:id="i-be66ab4689be8ef9-0">
              Herr talman! I Unescos stadgar kan vi läsa: Eftersom krigen har
              sitt ursprung i människornas sinnen, måste försvaret av freden
              också byggas upp i människornas sinnen. Citatet säger något väldigt
              viktigt om hur vi hanterar konflikter. Det handlar om mentala
              processer, om att kommunicera till förnuftet och känslan. Jag
              tror definitivt inte på metoden öga för öga, tand för tand. Ska
              man hantera konflikter konstruktivt och långsiktigt måste man
              våga möta varandra ansikte mot ansikte och se varandra i ögonen.
              Man måste vilja förstå varandra genom verkligt lyssnande. Den
              enda långsiktigt framgångsrika vägen är det lyssnande samtalet.
            </seg>
            <seg xml:id="i-cb793ed32ce8391a-0">
              Det är lättare sagt än gjort. Men det handlar om en tro på att
              det alltid finns en möjlighet till förändring och utveckling.
              Försoningsarbetet i Sydafrika är ett bra exempel på att det går
              att hantera svåra motsättningar genom ett ärligt och uppriktigt
              försoningsarbete. Därför är isolering inte vägen till fred i Israel
              och Palestina.
            </seg>
            <seg xml:id="i-cf5969577ff48f31-0">
              Vi kan inte blunda för det faktum att Hamas vann valet 2006.
              Det var en glädjande händelse i sig att det kunde hållas fria
              demokratiska val. Nu vann Hamas valet, och det har ställt till
              med bekymmer för västvärlden. Jag vill klart deklarera att jag
              inte stöder Hamas politik. Samtidigt är det en viktig princip
              att man inte kan ignorera dem som blivit valda av folket. Det
              är demokratins fundament. Vilka signaler skickar det till det
              palestinska folket och alla de sköra demokratier som finns?
            </seg>
            <seg xml:id="i-d4eebef31459b14e-0">
              Nu valde EU och västvärlden att isolera Hamasregeringen, men
              det märkliga är att isoleringspolitiken har fortsatt även efter
              det att en samlingsregering bildats efter Meckaöverenskommelsen
              2007. Det kan finnas taktiska skäl för Israel att underblåsa ett
              splittrat palestinskt folk. USA:s kamp mot terrorismen medför
              att Hamas isoleras. Även i arabiska länder som Egypten och Jordanien
              kan det finnas intresse av att isolera Hamas med tanke på dessa
              länders egna bekymmer med extrema grupperingar. Men varför ska
              EU gå i den fällan? Det är hög tid att EU vågar bryta mark och
              inta en annan ståndpunkt. Vi anser att den svenska regeringen
              aktivt ska driva på en förändring i EU. Det handlar ytterst om
              demokratins principer och övertygelsen om att man endast når verklig
              och varaktig förändring genom att våga tala med varandra, även
              om man är djupt oense om de politiska lösningarna.
            </seg>
            <seg xml:id="i-3c8f3387db7fe4ba-0">
              Olof Palme myntade ett bevingat uttryck: Politik är att vilja.
              Palme ville förändring och bjöd därför in Yasir Arafat till Helsingfors.
              Då blev reaktionerna likartade dem vi ser i dag. Kritiken var
              stark och högljudd. Palme bjöd in en terrorist, och det var absolut
              fel.
            </seg>
            <seg xml:id="i-76b4369db0a22793-0">
              I historiens ljus vet vi vad detta djärva politiska agerande
              fick för konsekvenser. Det banade väg för Osloprocessen och kom
              att förändra PLO.
            </seg>
            <seg xml:id="i-dc4463a34b5e21b0-0">
              Jag önskar att den svenska regeringen vill vara lika djärv och
              proaktiv i dag. Därför frågar jag utrikesministern än en gång:
              Med tanke på att utrikesministern talade om en rörelse inom Hamas
              mot ett erkännande av Israel, är utrikesministern beredd att tala
              med Hamas? Vilka instruktioner får de svenska diplomaterna? Får
              det svenska generalkonsulatet i Jerusalem tala med företrädare
              för Hamas?
            </seg>
          </u>
          <note type="speaker" xml:id="i-af242bfa38356c66-0">
            Anf. 18 HANS LINDE (v):
          </note>
          <u who="hans_linde_f4736f" xml:id="i-74c62c9007bcc356-1">
            <seg xml:id="i-1570748c55591c21-0">
              Herr talman! Inte oväntat men beklagligt faller Israels hejaklack
              i denna kammare i vanlig ordning in i sin gamla retorik där all
              kritik mot staten Israel blir detsamma som att vara antisemit
              eller att krama terrorister. Det är inte ett hederligt sätt att
              argumentera. Men det är väl den typen av argument man får ta till
              när man ska legitimera och bortförklara Israels folkrättsbrott
              och Israels grova och omfattande brott mot de mänskliga rättigheterna.
            </seg>
            <seg xml:id="i-efa6e5e5a1439887-0">
              För oss vänsterpartister är det glasklart. Israeler och palestinier
              har rätt till säkerhet. Den stora skillnaden mellan oss i Vänsterpartiet
              och den syn som Birgitta Ohlsson, Fredrick Federley och deras
              gäng framför här är att vi aldrig kan acceptera och inte sätta
              likhetstecken mellan Israels rätt till säkerhet och att Israel
              skulle ha rätt att begå folkrättsbrott, grova kränkningar av de
              mänskliga rättigheterna eller kollektivt bestraffa en och en halv
              miljon män, kvinnor, barn och gamla som i dag bor på Gazaremsan.
            </seg>
            <seg xml:id="i-d59747d65655a7d2-0">
              För mig och Vänsterpartiet är inte det här en fråga om att vara
              proisraelisk eller propalestinsk. Det här är en fråga om att vara
              pro folkrätten, att stå upp för folkrättens grundläggande principer.
              Det är det jag har gjort i min interpellation.
            </seg>
            <seg xml:id="i-0581a5c279a4504d-0">
              Artikel 49:6 i fjärde Genèvekonventionen slår fast att en ockupationsmakt,
              i det här fallet Israel, är förbjuden att flytta sin egen befolkning
              till ett ockuperat område. Ett folkrättsbrott är ett folkrättsbrott
              är ett folkrättsbrott som aldrig kan ursäktas.
            </seg>
            <seg xml:id="i-1c24adda03015bc2-0">
              Det finns ingen här i kammaren som försvarar eller skulle bortförklara
              problemen med de barnböcker som produceras i Palestina, förtrycket
              av HBT-personer i Palestina eller för den delen attacker mot civila
              israeler från palestinskt håll. Det finns ingen i den här kammaren
              som försvarar det. Men ett folkrättsbrott är ett folkrättsbrott
              är ett folkrättsbrott, och det kan aldrig ursäktas.
            </seg>
            <seg xml:id="i-446d6bd042368a1b-0">
              Det Assa Abloy har gjort genom att ha sin verksamhet på de ockuperade
              områdena har varit att just bidra till ett folkrättsbrott. Genom
              sin verksamhet i den illegala bosättningen Ariel gör man det möjligt
              för Israel att flytta bosättare från Israel in på ockuperat område
              i strid med artikel 49 i Genèvekonventionen, eftersom företaget
              skapar jobbtillfällen och ekonomisk utveckling i bosättningen
              på bekostnad av de palestinier som har fördrivits från sin mark
              mot sin egen vilja.
            </seg>
            <seg xml:id="i-4aa6fe21da4911c9-0">
              Är det detta som Hans Wallmark kallar ekonomiskt utbyte mellan
              företagare?
            </seg>
            <seg xml:id="i-672c6e692d4ee699-0">
              Tyvärr är inte Assa Abloy ensamt om att bidra till folkrättsbrott.
              Kolsyremaskiner av märket Soda Stream tillverkas på Västbanken
              i bosättningen Maale Adumim av företaget Empire. Företaget Veolia,
              som tidigare hette Connex och som bedriver i alla fall delar av
              lokaltrafiken här i Helsingfors, bedriver också ett spårvägsprojekt
              i Jerusalem på ockuperad mark. Spårvägsprojektet bidrar till att
              förstärka ockupationen i östra Jerusalem genom att man knyter
              samman de illegala bosättningarna i östra Jerusalem med de israeliska
              delarna i västra Jerusalem. Därigenom stöder och bidrar Veolia
              och Soda Stream med sin verksamhet till Israels brott mot folkrätten
              och försvårar försöket till fredsprocess.
            </seg>
            <seg xml:id="i-5573bf016f71e798-0">
              Carl Bildt säger i sin inledning att varken Sverige eller EU
              har direkta möjligheter att förhindra europeiska investeringar
              i bosättningar på de ockuperade områdena. Det är självklart helt
              sant, Carl Bildt. Men det hindrar ju inte regeringen på något
              sätt från att även på det här området ha en dialog med det svenska
              näringslivet om lämpligheten i att bidra till folkrättsbrott.
              Är utrikesministern beredd att ta initiativ till en bred dialog
              med det svenska näringslivet för att förhindra att fler svenska
              företag investerar på de ockuperade områdena?
            </seg>
            <seg xml:id="i-f5d0b68a3dbc409b-0">
              Det här är inte en fråga om företagsekonomi, Carl Bildt, det
              här är en fråga om folkrätt. Ett folkrättsbrott är ett folkrättsbrott
              är ett folkrättsbrott och kan aldrig ursäktas.
            </seg>
          </u>
          <note type="speaker" xml:id="i-d97ce2bf4af71001-0">
            Anf. 19 ELISABETH SVANTESSON (m):
          </note>
          <u who="elisabeth_svantesson_c8df0b" xml:id="i-6e188bae037249aa-1">
            <seg xml:id="i-7f4acda9b9cd50e7-0">
              Herr talman! Jag har en kort stund där jag bara vill lyfta fram
              några delar.
            </seg>
            <seg xml:id="i-7083ff5cf418d33d-0">
              Tone Tingsgård sade till mig att det var mitt problem om jag
              ansåg att debatten var endimensionell. Nu var det inte först och
              främst Tone Tingsgårds interpellation jag lyfte fram, men jag
              tror faktiskt att det är fler än jag som ser problemet att den
              här debatten ibland blir väldigt endimensionell. När vi inte kan
              analysera en sak utifrån flera perspektiv tror jag att det skapar
              just de problem som vi ser.
            </seg>
            <seg xml:id="i-cc535e362444f3e0-0">
              Roland Bäckman lyfte fram frågan att barn inte ska lida. Jag
              tycker absolut inte att barn ska lida. Palestinska barn ska inte
              behöva lida. Israeliska barn ska absolut inte behöva lida. Det
              är därför det är så viktigt att fredsprocessen får ha sin gång.
              Jag är glad att parterna faktiskt förhandlar nu.
            </seg>
            <seg xml:id="i-03af58ac3a5bc204-0">
              Det är också viktigt att vi sätter press på både Israel och Palestina.
              Sverige är en stor biståndsgivare till det palestinska folket.
              Det tror jag på många sätt är bra. Vi måste också säga att palestinierna
              har ett stort bistånd per capita. Det är säkert helt nödvändigt,
              men då måste man också kunna ställa sig frågan i den här diskussionen:
              Hur kommer det sig att mycket av den hjälpen ändå inte kommer
              till de barnen? Nu slänger jag kanske in en brandfackla, men jag
              ställer mig den frågan. När biståndet är så stort, hur kommer
              det sig att det inte når de barn som så väl behöver det?
            </seg>
            <seg xml:id="i-cb4fc2999decd910-0">
              Ameer Sachet tror jag inte lyssnade på det jag sade. När jag
              pratade om de 20 procent av Israels befolkning som har fulla medborgerliga
              rättigheter talade jag om apartheid och ingenting annat.
            </seg>
            <seg xml:id="i-84c10abe12386938-0">
              Peter Hultqvist tycker inte att han är onyanserad på något sätt.
              Jag tycker det. I sitt första inlägg sade Peter Hultqvist: Omvärlden
              sätter ingen press på Israel. Jag delar inte den uppfattningen.
              Är det något land i den här världen som har en tuff press på sig
              ett litet land mitt i arabvärlden är det just Israel. Jag tror
              att det kommer att fortsätta att vara så, i alla fall om jag får
              tro Peter Hultqvist.
            </seg>
          </u>
          <note type="speaker" xml:id="i-f2ce218c9e5f22da-0">
            Anf. 20 FREDRICK FEDERLEY (c):
          </note>
          <u who="fredrick_federley_48ffef" xml:id="i-74128d0a6e8101af-1">
            <seg xml:id="i-7d9439a7d1bd9fb4-0">
              Herr talman! Det är tydligt att debatten blir bättre om man kritiserar
              och lyfter fram flera perspektiv. Jag tycker att interpellanterna
              har fört en betydligt mer nyanserad debatt i sin andra runda.
            </seg>
            <seg xml:id="i-6504fdc59657eaca-0">
              Jag skulle bara vilja kommentera Peter Hultqvists tal om apartheid.
              Det är ett politiskt system, internt i ett land där man väljer
              att lyfta undan vissa människor, vissa rättigheter och så vidare.
              Då är det en intern angelägenhet i ett land, och därmed var du
              inne på interna angelägenheter vad du än säger.
            </seg>
            <seg xml:id="i-340648ef088c9d97-0">
              I ditt första anförande, Peter Hultqvist, sade du också att ingenting
              görs för att sätta press på Israel från omvärlden. Om vi tittar
              på de resolutioner och anmärkningar som FN har riktat till staten
              Israel kan vi se att Israel har fler kritiska punkter riktade
              mot sig än Iran, Nordkorea, Kuba, Saudiarabien och Somalia har
              tillsammans. Är inte det kanske det största trycket internationellt
              som finns på någon nation på denna planet så vet inte jag. Peter
              Hultqvist kräver en total blockad av Israel, diplomatiska sanktioner,
              avbrutet samarbete eller vad det är man är ute efter.
            </seg>
            <seg xml:id="i-8fb44edbd738ad1d-0">
              Till Hans Linde vill jag säga att ett folkrättsbrott är ett folkrättsbrott
              är ett folkrättsbrott. Det finns inget skydd i folkrätten heller
              för missiler som sänds in på israelisk mark. Det kan man också
              mycket tydligare lyfta fram i sin kritik.
            </seg>
            <seg xml:id="i-e292222d4b9a7dbf-0">
              Jag tror också att vi behöver nyansera bilden av vad Israel är.
              I Israel bor 20 procent araber med fulla medborgerliga rättigheter
              som kan gå till domstol, som kan ha egna arabiska partier. Man
              har till och med partier i kammaren som vill upphäva nationen
              Israels rätt att existera. Det tror jag inte ens att vi skulle
              klara av att hantera i den här kammaren om det fanns ett parti
              som ville att Sverige ska upplösas. Det finns 150 000 druser med
              fulla rättigheter i Israel, och de uppfyller en oerhört viktig
              funktion. Därtill finns 50 000 palestinier som har lagliga arbetstillstånd
              i Israel.
            </seg>
            <seg xml:id="i-4e5582f67c79248f-0">
              Herr talman! Vi får inte glömma att också drusiska kvinnor saknar
              sina drusiska män som har fallit offer i den här konflikten. Också
              israeliska araber saknar sina barn som de mister i den här konflikten.
              De judiska barn som går förlorade i den här konflikten saknas
              av sina föräldrar.
            </seg>
          </u>
          <note type="speaker" xml:id="i-c663abc4fa1e357d-0">
            Anf. 21 BIRGITTA OHLSSON (fp):
          </note>
          <u who="birgitta_ohlsson_a60667" xml:id="i-bcfb8d3e4c68ef62-1">
            <seg xml:id="i-65b998cbafe8af0a-0">
              Herr talman! Jag är glad över att både utrikesministern och flera
              interpellanter har betonat att det är viktigt att stödja progressiva
              krafter på bägge sidor. Den utvecklingen ser vi nu inte minst
              i Israel, där Tzipi Livni har varit tydlig med att utesluta en
              del religiösa partier i samarbeten för att lösa Jerusalems problem.
              Hon har markerat på ett tydligt sätt.
            </seg>
            <seg xml:id="i-158324cda9928b90-0">
              Det är också notabelt att Tzipi Livni kommer att bli Israels
              premiärminister, och hon är den andra kvinnan i landet efter Golda
              Meir som får den posten. Hur många kvinnor har fått leda länder
              i arabvärlden och Mellanöstern? Noll. De får inte ens rösta i
              alla länderna där.
            </seg>
            <seg xml:id="i-1a1ddd9a908e7484-0">
              Vi ser också progressiva krafter på den palestinska sidan. Jag
              är glad över att president Mahmud Abbas har sträckt ut sin hand,
              och jag är positivt inställd till att han ofta, till skillnad
              från en del riksdagsledamöter i denna kammare, är skarp i att
              fördöma terrordåd. Han kan visa stark sympati för det israeliska
              folket när de blir utsatta samtidigt som han lojalt står vid sitt
              eget folks sida.
            </seg>
            <seg xml:id="i-9cd903c064ea675a-0">
              Om de progressiva krafterna i regionen ska stödjas måste man
              faktiskt också markera mot de krafter som står för fundamentalism,
              religiös och politisk sådan, och de som också sysslar med terroristverksamhet.
              Därför ska man inte släppa in Hamas i processen. Alla här kan
              nog villigt och tydligt erkänna att valen i Palestina i januari
              2006 var demokratiska. Det innebär inte att man med pengar eller
              politik också öppet måste stödja en regering när det finns andra
              alternativ.
            </seg>
            <seg xml:id="i-a9ffadb24e830a30-0">
              Jag är positiv till att både Tzipi Livni och Abu Alaa nyligen
              lyfte fram inför den internationella kvartetten att man från bägge
              sidor, från al-Fatahs och Kadimas sida, från den israeliska regeringens
              sida, vill ha kvar de tre kraven på Hamas, det vill säga att erkänna
              staten Israel, respektera ingångna fredsavtal och ta avstånd från
              terror. Är det så mycket begärt att stå för det?
            </seg>
            <seg xml:id="i-59cbaf817092a17d-0">
              Jag vill avsluta med att nämna vad Indira Gandhi, en klok kvinna,
              sade. Hon sade en gång att man inte kan skaka hand med knuten
              näve. Man kan inte heller skaka hand med en part som hälsar med
              den ena handen och har en kassamraket i den andra. Därför är det
              viktigt att ha kvar en tuff position mot Hamas.
            </seg>
          </u>
          <note type="speaker" xml:id="i-e2676760bbe2f94f-0">
            Anf. 22 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-59d09b5c296d630d-0">
            <seg xml:id="i-dd6d232ab21ef914-0">
              Herr talman! När vi talar om konflikten och problemen i Mellanöstern
              är det viktigt att se skolböckernas betydelse och den våldsindoktrinering
              som sker i dem.
            </seg>
            <seg xml:id="i-946db5a42ef454f7-0">
              Västbanken och Gaza har av regeringen valts ut som ett av de
              landområden som Sverige ska fortsätta att bedriva utvecklingssamarbete
              med. Under 2008 uppgår det svenska biståndet till området till
              ca 700 miljoner kronor. Sverige är därmed det land som ger allra
              mest bidrag till den palestinska myndigheten per capita.
            </seg>
            <seg xml:id="i-326d8ba9f92f278b-0">
              I dag har vi tack vare några organisationer som analyserar palestinska
              medier och litteratur möjlighet att ta del av innehållet i palestinska
              läromedel. På detta sätt kan vi följa hur fredssträvandena ser
              ut på bägge sidor av konflikten. Resultatet är nedslående för
              dem som hoppas på fred och försoning i regionen. Det är speciellt
              beklämmande att se att den senaste palestinska läroplanen som
              utarbetats av al-Fatah ytterligare har radikaliserats. I dagens
              läroplan är inte längre konflikten mellan Israel och palestinierna
              territoriell som kan lösas med hjälp av förhandlingar. Den lyfts
              i stället fram som en religiös konflikt där varken eftergifter
              eller kompromisser tillåts. Skolböckerna utmålar hela nationen
              Israel som historiskt islamistisk mark som under inga omständigheter
              kan ges upp. Det är också viktigt att se att det är hela staten
              Israel som är i blickpunkten i fredsprocessen. Bildandet av den
              judiska nationen betecknas som den största katastrofen i världshistorien.
            </seg>
            <seg xml:id="i-275ac9361180b3cd-0">
              Förintelsen under andra världskriget omnämns inte heller med
              ett enda ord i skolmaterialet. Det är en förnekelse som är beklämmande
              och som till och med skulle vara olaglig i många länder i världen.
              Trots att historieböckerna nämner nazisternas rasism och krigsförbrytelser
              undviker man att med ett enda ord nämna förintelsen av sex miljoner
              judar. Genom att medvetet förvränga historien och ge religiösa
              skäl för att misskreditera den judiska nationen sår man frön av
              hat och bitterhet, vilket kan bidra till att förklara hur rekryteringen
              av självmordsbombare lyckas. Martyrskap och kampen mot de otrogna
              lyfts fram i små barns läroböcker som något ädelt och eftersträvansvärt.
            </seg>
            <seg xml:id="i-674bde42617f61ea-0">
              Det är viktigt när vi ser på denna konflikt att se på en annan
              konflikt i världen, nämligen den framgångsrika fredsprocessen
              på Nordirland. Då förband sig de stridande parterna att satsa
              på medveten fredsundervisning på alla nivåer i samhället, framför
              allt riktad till barn och ungdomar. Man var mycket medveten om
              att roten till konflikten inte kunde ryckas upp så länge hatpropaganda
              av olika slag tillåts florera i samhället, särskilt i skolböcker.
            </seg>
            <seg xml:id="i-7af934e19d8e6bce-0">
              Jag vill ställa ett par konkreta frågor till utrikesminister
              Carl Bildt. Med tanke på de stora bidrag som vi ger till den palestinska
              myndigheten, är det inte dags att ställa frågor eller att göra
              en offentlig granskning av läroböckerna? Är det rimligt att svenska
              skattepengar i lika hög grad fortsätter att ges? Om hatpropagandan
              fortgår, är det inte rimligt att vi ställer krav på en förändring?
              Det tror jag är en förutsättning för att det ska bli den fred
              som vi alla efterlängtar i Mellanöstern.
            </seg>
          </u>
          <note type="speaker" xml:id="i-3cfcf0b53ce01b0f-0">
            Anf. 23 Utrikesminister CARL BILDT (m):
          </note>
          <u who="unknown" xml:id="i-32ffec5d4932422c-2">
            <seg xml:id="i-43a4064ade53c4fd-0">
              Herr talman! Låt mig omedelbart svara på den sista frågan. Om
              jag inte missminner mig var det så för något år sedan att det
              fanns anklagelser om att pengar inte svenska pengar men pengar
              från Europeiska kommissionen gick till den typen av skolböcker.
              Det skedde en granskning, och man fann att så icke var fallet.
              Men det var för några år sedan, och det var ett annat fall. Visst
              är det rimligt att vi ställer sådana krav för våra skattepengar.
            </seg>
            <seg xml:id="i-6311e59ad8c9c7c9-0">
              Det är en riktig beskrivning att man på bägge sidor ser detta
              som en religiös konflikt. Jag har hört företrädare från både den
              palestinska och den israeliska sidan tala om detta som ett heligt
              land som aldrig kan uppges landet mellan Medelhavet och Jordanfloden.
              Men man säger i alla fall att man måste acceptera en historisk
              kompromiss. Det må väl vara. Må de bibehålla sina religiösa anspråk
              men politiskt för denna och kommande generationer acceptera att
              en kompromiss måste ske i ett land som flera religioner betraktar
              som heligt från sina olika utgångspunkter.
            </seg>
            <seg xml:id="i-1ff004f89bb27289-0">
              Jag ska kort försöka svara på några frågor.
            </seg>
            <seg xml:id="i-ffecf0c518654a03-0">
              Roland Bäckman nämnde den humanitära situationen. Det finns ett
              omfattande humanitärt stöd. Då talar jag inte bara om det svenska
              stödets omfattning utan också om det stöd som ges via FN och Europeiska
              unionen. Det humanitära stödet inte minst till barnen är mycket
              omfattande. Det gäller inte minst för att de ska få en fungerande
              utbildning. Utbildningssystemet har sina betydande brister, men
              tack vare det internationella stödet får i alla fall barn i de
              palestinska områdena en bättre utbildning än de får i många andra
              delar av arabvärlden av fel skäl, men nu råkar det vara så.
            </seg>
            <seg xml:id="i-b4ada1428aa476c0-0">
              Tone Tingsgård undrar om den bild jag ger av förhandlingsläget
              är för optimistiskt. Ja, det är möjligt att det är så. Det kan
              vi inte veta. Men det finns ett skäl i sig att understryka att
              det finns ett antal punkter som ger anledning till en viss optimism.
            </seg>
            <seg xml:id="i-77a575479c62c187-0">
              Vi ska inte heller underskatta svårigheten. Det är så lätt att
              säga att politik är att vilja. Finns det bara vilja går det att
              åstadkomma detta. Nåja, fullt så enkelt är det inte när man ska
              sluta kompromisser. Det finns starkt delade meningar om vad som
              ska göras med Jerusalem. Flyktingfrågan är mycket komplicerad
              från alla tänkbara utgångspunkter. Säkerhetsfrågorna vad gäller
              framtida statsbildningar är icke lösta i en handvändning. Vattenfrågorna
              måste på ett eller annat sätt få sin lösning. Gränsfrågorna är
              kanske ett av med undantag av Jerusalem de minst besvärliga områdena.
              Där kommer självfallet bosättningspolitiken in.
            </seg>
            <seg xml:id="i-89ca7d4c3f570ffb-0">
              Det här kommer att kräva plågsamma kompromisser, eftergifter,
              både på israelisk och på palestinsk sida. Vi ska inte underskatta
              de svårigheter som detta innebär, men vi ska försöka göra vad
              vi kan för att leda dem framåt och för att säga: Når ni fram till
              fredsavtal är det bara början på ett fredsbyggande. Det kommer
              att pågå under mycket lång tid, och där kommer vi, det internationella
              samfundet, att försöka hjälpa till.
            </seg>
            <seg xml:id="i-675e530e5bfecab0-0">
              Kort om Hamasfrågan, som alltid är populär. Låt mig börja med
              att ta bort en myt, och det är att vi skulle ha bojkottat samlingsregeringen.
              Icke så! Jag var själv med på två besök i Ramallah och träffade
              företrädare. Det var officiella stora möten, med presskonferens,
              dunder och brak, musik och allt sådant där, med företrädare för
              samlingsregeringen. Vi har fortsatt att ha kontakter med de olika
              palestinska regeringarna och kommer att fortsätta att ha det oavsett
              vilken sammansättning som dessa regeringar har.
            </seg>
            <seg xml:id="i-07d18c635986ed34-0">
              Däremot tror jag inte att det där med att skicka en generalkonsul
              för att träffa någon Hamasledare skulle vara särskilt konstruktivt,
              i ett läge där Hamas själv vägrar att komma till försoningssamtalen
              i Kairo. Detta skulle just nu uppfattas som att man underminerade
              de ansträngningar som sker av president Abbas.
            </seg>
          </u>
          <note type="speaker" xml:id="i-c88721001e73ce35-0">
            Anf. 24 AMEER SACHET (s):
          </note>
          <u who="ameer_sachet_a38283" xml:id="i-e19673d953abfc53-2">
            <seg xml:id="i-c1e331b9acb66eba-0">
              Herr talman! Folkrätten måste vara utgångspunkten för fredsprocessen
              och de förhandlingar som krävs för att uppfylla resolutionerna
              242 och 338.
            </seg>
            <seg xml:id="i-5d70ac65a3bf9d43-0">
              Det är väldigt viktigt att fredskrafterna stärks både på israelisk
              och på palestinsk sida. Det är vår skyldighet här i Sverige, i
              EU och inom ramen för FN, och det är vår skyldighet som riksdagsledamöter,
              att på alla möjliga sätt ha kontakter med de organisationer och
              grupper som vill ha fred i Mellanöstern, oavsett om de är palestinier
              eller israeler.
            </seg>
            <seg xml:id="i-0ebf568083dba922-0">
              Jerusalems framtida status är en fråga som berör hela världssamfundet.
              Det är en stad med två folk och tre världsreligioner. Jerusalems
              framtida ställning måste ingå i en allomfattande fredsuppgörelse.
              Denna uppgörelse måste bland annat säkra religiös pluralism i
              Jerusalem och tillträde till de heliga platserna för alla troende,
              oavsett vem eller vilka som har kontrollen över staden.
            </seg>
            <seg xml:id="i-69f1266445534132-0">
              Det som sker nu är att Israel bygger hus på ockuperad mark på
              ett sådant sätt att östra Jerusalem skärs av från resten av Västbanken.
              Palestinierna kan inte komma in eller ut utan att passera israeliska
              gränsposter och ha särskilda ID-kort och tillstånd. Alla bosättningar
              kommer att omöjliggöra framkomsten på vägar som nu förenar Västbanken
              och östra Jerusalem. Det palestinska östra Jerusalem hotas av
              en isolering som påminner om Västberlins under det kalla kriget.
            </seg>
            <seg xml:id="i-b316bc5888e849c6-0">
              Nu vill jag fråga utrikesministern förhoppningsvis hinner han
              svara på någon fråga vilka diskussioner som har förts med Israels
              regering om bosättare som agerar både med och utan regeringens
              stöd, vilka krav Sverige och EU har framfört, hur utrikesministern
              ser på deras beväpning och attacker mot vanliga palestinier samt
              när Israel tänker respektera folkrätten och upphöra med våldet
              mot civila palestinier.
            </seg>
          </u>
          <note type="speaker" xml:id="i-482801fc31bb9f1b-0">
            Anf. 25 ROLAND BÄCKMAN (s):
          </note>
          <u who="roland_backman_770f57" xml:id="i-bd9be3ba5c26482b-2">
            <seg xml:id="i-8f37f2499af60541-0">
              Herr talman! Det var skönt att höra att även Elisabeth Svantesson
              håller med mig om att inga barn ska lida eller ha de förutsättningar
              som palestinska barn lever under. Men vad tänker ni som har makten
              göra åt situationen? Hur tänker ni göra för att försöka påverka
              till en förändring för palestinska barn? Jag tycker inte att jag
              har fått något svar på det.
            </seg>
            <seg xml:id="i-b0ad71dfc424c088-0">
              Jag vill avsluta mina inlägg med att tacka utrikesministern för
              svaret på alla interpellationer, bland annat interpellationen
              om FN:s barnkonvention i Palestina och interpellationen om ekonomi
              och arbetares rättigheter. Jag glömde bort det från början, och
              jag ber om ursäkt för det.
            </seg>
            <seg xml:id="i-89da8feb9bfb1b24-0">
              Det som utrikesministern lyfte fram om stöd till utbildning är
              givetvis bra. Han lyfte också fram många viktiga insatser som
              pågår. Men det känns inte som att det räcker. Någonting mer måste
              göras.
            </seg>
            <seg xml:id="i-13380217cafb2f12-0">
              Jag kan inte direkt påstå att vare sig ministerns skriftliga
              svar eller muntliga utveckling av svaret har gjort mig lugnare
              beträffande hur utrikesministern avser att agera eller vilka initiativ
              ministern tänker ta för att påverka förhållandena i Israel och
              Palestina att utvecklas åt rätt håll framgent. Det är det som
              jag tycker är mycket intressant.
            </seg>
            <seg xml:id="i-324e2894778ffe9b-0">
              Om utrikesministern avser att ta några initiativ eller på något
              sätt agera för barnens förutsättningar eller för palestinska arbetares
              ekonomi och rättigheter, ja, då vill jag gärna höra om detta i
              ministerns slutanförande.
            </seg>
          </u>
          <note type="speaker" xml:id="i-3c9d12826154ac52-0">
            Anf. 26 PETER HULTQVIST (s):
          </note>
          <u who="peter_hultqvist_c9866b" xml:id="i-f8e749afa9f8b45b-2">
            <seg xml:id="i-9dea2d8f6abeaa52-0">
              Herr talman! Det kan vara så att vissa ledamöter i kammaren tycker
              att det är okej att man har ett system på den av Israel ockuperade
              Västbanken där man har en dålig grusväg för palestinier och en
              bred fyrfältsväg bara för bosättare. Det kan vara på det sättet.
              Stå då för det och tala om att det är er uppfattning!
            </seg>
            <seg xml:id="i-929866ee84b1b067-0">
              Jag tycker att det här är någonting som inte hör hemma 2010.
              Det är någonting som bygger på åtskillnad. Precis som Desmond
              Tutu konstaterade att han tyckte att det här var apartheid har
              Jimmy Carter, före detta president i USA, gjort liknande konstateranden.
              Jag har också gjort ett sådant konstaterande. Det är alltså många
              som har sett det här. Man behöver inte vara blind.
            </seg>
            <seg xml:id="i-d391f911c2d6aeb1-0">
              För det andra: Det görs uttalanden och resolutioner. Respekteras
              de? Så är icke fallet. Bosättningspolitiken fortsätter. Konfiskering
              av land fortsätter. Man bygger en mur. Allt det här fortsätter,
              trots uttalanden och trots resolutioner.
            </seg>
            <seg xml:id="i-e4611aedd1f5f798-0">
              Jag ska inte säga exakt hur man hanterar en sådan här situation.
              Men jag tycker att Carl Bildt och EU kanske borde fundera igenom
              hur man gör i en situation när uttalanden och resolutioner tydligen
              inte betyder särskilt mycket, framför allt i Israel. USA kanske
              borde fundera på om deras strategi hittills håller. Kanske vi
              får se att en ny president i USA skulle kunna åstadkomma någonting
              mer än det som hittills har gjorts.
            </seg>
            <seg xml:id="i-f76158b8a55d1e00-0">
              När det sedan gäller muren kan jag bara konstatera att det finns
              ett uttalande från Internationella domstolen i Haag från den 9
              juli 2004 som tydligt klarar ut att det här är olagligt, att Israel
              bryter mot internationell rätt och bör riva muren. Vad gör utrikesministern
              för att stödja utslaget i Internationella domstolen i Haag? Bildt
              har inte kommenterat det här med bosättningarna och hur man jobbar
              med den frågan. Jag skulle vilja att du utvecklar ett resonemang
              kring båda de här punkterna.
            </seg>
          </u>
          <note type="speaker" xml:id="i-0b533b7e984c0570-0">
            Anf. 27 TONE TINGSGÅRD (s):
          </note>
          <u who="tone_tingsgard_9d2806" xml:id="i-4d925984aa67ffa4-2">
            <seg xml:id="i-6ea5dde87cfe816e-0">
              Herr talman! Jag håller med om alla de svåra problem som förhandlingarna
              måste lösa när man väl kommer in i regelrätta förhandlingar; de
              ska liksom lösa konflikten.
            </seg>
            <seg xml:id="i-cbeffe4215968f44-0">
              Samtidigt är det så att medan Annapolis pågår händer det så mycket
              saker på marken hela tiden, både på Västbanken och i Gaza. Det
              är väl likadant med den här konflikten som med så många andra,
              att för varje dag av konflikt rycker freden längre bort och inte
              närmare. Omständigheterna på marken gör det svårare att implementera
              vilket resultat det än kan bli av förhandlingarna.
            </seg>
            <seg xml:id="i-0f5b673b954ff63b-0">
              Då undrar man: Vad händer om Annapolis misslyckas? Finns det
              en plan B, och vad går den i så fall ut på?
            </seg>
            <seg xml:id="i-2c40a2c5a412d2be-0">
              Vad man ser nu och där är vi uppenbarligen lite oense är att
              just den här konflikten inom den palestinska befolkningen är en
              försvårande omständighet, och det är svårt att se att någon gör
              någonting för att hjälpa upp försoningsproceduren.
            </seg>
          </u>
          <note type="speaker" xml:id="i-fcadad2694d24e2d-0">
            Anf. 28 THOMAS STRAND (s):
          </note>
          <u who="thomas_strand_a4f0e0" xml:id="i-b348c7984e0b72ec-2">
            <seg xml:id="i-c0b9b781fb0ca75a-0">
              Herr talman! Hamasfrågan är komplicerad, och jag har sagt tidigare
              att jag inte stöder Hamas politik. Man ska ställa berättigade
              krav på alla parter, även Hamas givetvis. Men de vann valet, och
              de måste ha haft folkligt stöd. Vi måste förhålla oss till det.
              al-Fatah måste förhålla sig till det. Israeler måste förhålla
              sig till det. Alla måste förhålla sig till det.
            </seg>
            <seg xml:id="i-c340732d079b247b-0">
              Det är där som jag nog kan skönja en annan syn på en lösning
              än jag har hört tidigare. Jag tror på samtalets och på mötets
              möjligheter att förändra. Isolering leder ingenstans det leder
              till vägs ände. Där tror jag att den svenska regeringen och utrikesministern
              skulle kunna ha en ny chans att driva på en förändring i EU:s
              politik i fråga om hur vi jobbar för en fredslösning i området.
            </seg>
            <seg xml:id="i-fb683abe67f37c90-0">
              Till sist vill jag berätta om mitt möte med israelen Aaron Barnea
              och palestiniern Ali Abu Awwad. Aarons yngste son hade dödats
              av hizbullah. Alis bror hade skjutits till döds av en israelisk
              soldat. Själv hade Ali skottskadats av en israelisk bosättare.
              Nu satt de där, framför mig, sida vid sida och berättade personligt
              om den stora sorg och saknad som drabbat deras familjer.
            </seg>
            <seg xml:id="i-18f907f4a27ff32e-0">
              Jag skulle kunna förstå om Aaron och Ali hade varit bittra fiender,
              fyllda av hat och tankar på hämnd, men det fanns inte spår av
              det i deras personliga livsberättelser. I stället talade de om
              arbetet för försoning och fred mellan israeler och palestinier.
              De förmedlade ett budskap om hopp mitt i all pessimism om situationen
              i Mellanöstern. Det bär jag med mig.
            </seg>
            <seg xml:id="i-982c87efcbe79da6-0">
              Jag tror att det finns en lösning, och det är därför jag tycker
              att den här frågan är så viktig. Jag hoppas att utrikesministern
              vill ta med sig tanken om att driva igenom en förändring i EU,
              så att vi får ett slut på isoleringspolitiken.
            </seg>
          </u>
          <note type="speaker" xml:id="i-44b9990bb9b83a4f-0">
            Anf. 29 HANS LINDE (v):
          </note>
          <u who="hans_linde_f4736f" xml:id="i-74c62c9007bcc356-2">
            <seg xml:id="i-b79043c823f06571-0">
              Herr talman! Carl Bildt får ursäkta, men det intressantaste i
              den här debatten har varit hur Israels hejarklack i denna kammare
              har lagt ut texten. Det kan också bero på att Carl Bildt har hållit
              sig för god för att svara på mina frågor. Det väcks en del funderingar
              när man lyssnar på de här människorna. Jag förstår att de inte
              kan svara nu, och därför blir det mer retoriska frågor som jag
              nu ställer.
            </seg>
            <seg xml:id="i-f0e7a3beaa697e31-0">
              Flera här har hävdat att vi ska bojkotta, isolera och inte under
              några omständigheter tala med Hamas. Men frågan den retoriska
              blir då: Vilka fler organisationer som har vunnit demokratiska
              val ska vi då isolera? Jag har aldrig hört någon borgerlig företrädare
              säga att man ska bryta alla kontakter ens med diktaturerna i Nordkorea,
              Burma eller Zimbabwe. Varför är det just i Palestina man inte
              ska respektera ett demokratiskt val? Varför är det just där som
              man ska bojkotta ledningen?
            </seg>
            <seg xml:id="i-45392647da63447d-0">
              Jag känner inga sympatier för Hamas. Jag har pratat med flera
              av deras företrädare. Vi ligger oerhört långt ifrån varandra ideologiskt.
              Men jag vet att demokrati måste respekteras, och jag vet att fred
              inte byggs genom isolering och stängda dörrar: Den byggs genom
              dialog, utbyte och försoningsprocess.
            </seg>
            <seg xml:id="i-ddfac16bc1fe36d5-0">
              Flera har här i debatten också hävdat att vi ska ställa hårdare
              krav på Hamas: att de ska erkänna Israel och att de ska följa
              ingångna avtal och upphöra med våld. Det skulle vara jättebra
              om Hamas uppfyllde de kraven. Men när ska vi börja ställa samma
              krav på Israel? När ska vi i den här kammaren kräva att Israel
              ska erkänna Palestina, att Israel ska följa ingångna avtal och
              att Israel ska upphöra med våldet? Varför är det bara de ockuperade
              vi ska ställa krav på?
            </seg>
            <seg xml:id="i-a445b11bb3ef644e-0">
              Birgitta Ohlsson sade här tidigare att alla här i kammaren står
              upp för en tvåstatslösning. Då kan hon inte ha hört Fredrick Federleys
              inlägg, där han tydligt sade att Israels trupptillbakadragande
              från Gaza hade gått för snabbt och att Israels ockupation av Västbanken
              borde dra ut på tiden. Det är det kanske tydligaste försvaret
              av en militär ockupation och det tydligaste motståndet mot en
              tvåstatslösning som jag har mött under mina år i den här kammaren.
              För Carl Bildt måste det kännas lite genant när allianskamrater
              uttrycker sig på det sättet i kammaren.
            </seg>
          </u>
          <note type="speaker" xml:id="i-28abb34928bf13cf-0">
            Anf. 30 MIKAEL OSCARSSON (kd):
          </note>
          <u who="mikael_oscarsson_b81cce" xml:id="i-59d09b5c296d630d-1">
            <seg xml:id="i-9aa3eb0c9e3ed09d-0">
              Herr talman! Jag vill först vända mig till utrikesminister Carl
              Bildt och tacka för beskedet att han bejakar en granskning av
              de skolböcker som de palestinska myndigheterna står bakom. Om
              vi ska få se en framgångsrik fredsprocess är det jätteviktigt
              att hatpropagandan i skolböckerna tas bort och att det i stället
              får bli fredsfostran. Det tror jag är oerhört viktigt. För framtiden
              i Mellanöstern måste hatet som finns i skolböckerna försvinna.
              Det går inte att ha skolböcker där Israel inte ens finns med på
              kartan.
            </seg>
            <seg xml:id="i-e8bc19bfd88c9e3f-0">
              Jag vill också säga något om situationen i Israel och den fruktan
              som så många föräldrar har. Jag är själv pappa till tre barn Robin
              som är tio år, Alexander som är åtta och Lisa som är sex som varje
              dag ska ta sig till skolan. Vi måste tänka oss in i den fruktan
              som så många israeliska föräldrar har haft varje dag med tanke
              på alla självmordsattacker: Kommer mina barn hem från skolan igen?
            </seg>
            <seg xml:id="i-271ea4c444484c14-0">
              Det var ju därför muren kom till. Den är förresten till största
              delen inte någon mur. 9095 procent av den är ett staket. Muren
              kom till för att skydda och ge mer trygghet för barn och ungdomar
              och hela befolkningen. Det har också visat sig att den har hjälpt.
              Den har tagit bort nästan alla självmordsbombningarna. När vi
              diskuterar detta måste vi se att den kom till för att skydda mot
              terrorhandlingar. Låt oss inte glömma det i den här debatten.
            </seg>
          </u>
          <note type="speaker" xml:id="i-cd84e116c2661836-0">
            Anf. 31 Utrikesminister CARL BILDT (m):
          </note>
          <u who="unknown" xml:id="i-32ffec5d4932422c-3">
            <seg xml:id="i-d103bf088b27b6b3-0">
              Herr talman! Låt mig kort anknyta till det senare. Det är klart
              att Israel har en rätt att skydda sig mot terrorhandlingar. Det
              var också därför muren tillkom. Men den avgörande invändningen
              är att den är byggd på ockuperad mark. Den rätten har man inte.
            </seg>
            <seg xml:id="i-82ecbd7bc4bf3eff-0">
              Att terrorhandlingarna har minskat sedan dess har också en förklaring
              i det faktum att Hamas faktiskt förklarade en långsiktig vapenvila.
              Det har en betydande del i förklaringen till att terrorhandlingarna
              gick ned.
            </seg>
            <seg xml:id="i-f3f9a0f40c3f7ed4-0">
              Sedan har jag några korta synpunkter. Peter Hultqvist vill att
              jag ytterligare ska förklara vad jag tycker om bosättningspolitiken.
              Jag tycker att jag inte kan bli så mycket tydligare på den punkten
              än jag faktiskt har varit i interpellationssvaret. Sedan hoppas
              vi på en fredsuppgörelse som innebär att vi kan börja avveckla
              de bosättningar som hamnar i områden som kommer att vara palestinska.
              Vi utgår från att fredsuppgörelsen kommer att innebära vissa justeringar
              i förhållande till 1967 års gränser. Det måste parterna komma
              överens om, och det kommer självfallet att påverka det evakuerings-
              eller omflyttningsbehov som kommer att uppstå.
            </seg>
            <seg xml:id="i-9928975733b0703f-0">
              Tone Tingsgård talar på goda grunder om de förändringar som sker
              ute i verkligheten medan förhandlingarna pågår. Låt mig säga att
              de är av den arten att detta förmodligen är den sista möjligheten
              till en tvåstatslösning. Skulle detta misslyckas under det kommande
              året eller så jag vill inte ange någon mer specifik tidsram finns
              det en avgörande risk för att vi hamnar i så stora förändringar
              att det de facto inte kommer att vara möjligt att upprätta en
              tvåstatslösning. Då går vi in i en längre period av mer grundläggande
              osäkerhet både här och i det vidare området i Mellanöstern. Att
              det inte ligger i vare sig Israels eller den palestinska befolkningens
              intresse borde vara uppenbart.
            </seg>
            <seg xml:id="i-0b07bafcec8eb4b6-0">
              Hans Linde, det är alldeles korrekt att jag inte har hunnit gå
              in på allt. I grunden tycker jag att det är bra att det investeras
              på Västbanken. Jag vill ha jobb åt palestinier. Det är inte det
              som är fel. Det vi har diskuterat är ju investeringar i bosättningar,
              och det är en annan sak. Men investeringar i de palestinska områdena
              skulle jag gärna se mer av. Jag vill öka det svenska näringslivets
              engagemang för att det kommer till stånd.
            </seg>
          </u>
          <note xml:id="i-e219917d88ca6056-0">
            Överläggningen var härmed avslutad.
          </note>
          <note xml:id="i-01d03af340c1ddee-0">
            3 § Svar på interpellation 2008/09:107 om könsblind regeringsform
          </note>
          <note type="speaker" xml:id="i-066cdafd50dd722b-0">
            Anf. 32 Justitieminister BEATRICE ASK (m):
          </note>
          <u who="unknown" xml:id="i-32ffec5d4932422c-4">
            <seg xml:id="i-ae3d4f15cf55befc-0">
              Herr talman! Amineh Kakabaveh har frågat mig hur jag avser att
              hantera Cedawkommitténs uttalanden när det gäller jämställdhetsperspektivet
              i regeringsformen. Hon har också frågat mig vilka åtgärder jag
              har för avsikt att vidta för att implementera jämställdhetsperspektivet
              i samtliga grundlagar och för att regeringsformen tydligt ska
              ta avstånd från mäns våld mot kvinnor.
            </seg>
            <seg xml:id="i-7dbfedb0e2809d16-0">
              Inledningsvis vill jag framhålla att det i regeringsformen stadgas
              bland annat att den offentliga makten ska utövas med respekt för
              alla människors lika värde, att det allmänna ska verka för att
              alla människor ska kunna uppnå delaktighet och jämlikhet i samhället
              samt att det allmänna ska motverka diskriminering av människor
              på grund av bland annat kön. Vidare finns det i regeringsformen
              ett uttryckligt förbud mot könsdiskriminerande lagstiftning. Lag
              eller annan föreskrift får inte innebära att någon medborgare
              missgynnas på grund av sitt kön om inte föreskriften utgör ett
              led i strävanden att åstadkomma jämställdhet mellan män och kvinnor.
            </seg>
            <seg xml:id="i-6377b3046a2f46e8-0">
              Den statliga utredning som Amineh Kakabaveh hänvisar till i sin
              interpellation, och som även Cedawkommittén refererar till i sina
              slutsatser, är i själva verket en rapport som filosofie doktor
              Lenita Freidenvall tagit fram på Grundlagsutredningens (Ju 2004:11)
              uppdrag. I rapporten görs en övergripande analys av regeringsformen
              från ett könsperspektiv. De bedömningar och förslag som presenteras
              i rapporten är författarens egna. Rapporten har överlämnats till
              Grundlagsutredningen som, inom ramen för sitt uppdrag att göra
              en samlad översyn av regeringsformen, har att ta ställning till
              vad som förs fram i rapporten. Utredningen ska presentera resultatet
              av sitt arbete senast den 31 december 2008.
            </seg>
            <seg xml:id="i-57469cd445b6f4d2-0">
              Jag vill dock redan nu framhålla att det inte är aktuellt att,
              som Cedawkommittén efterlyst, i regeringsformen göra hänvisningar
              till den så kallade Cedawkonventionen. För närvarande planeras
              heller ingen analys ur ett könsperspektiv av tryckfrihetsförordningen,
              yttrandefrihetsgrundlagen och successionsordningen.
            </seg>
            <seg xml:id="i-885b20c44c12f6c3-0">
              Avslutningsvis vill jag erinra om att arbetet med att bekämpa
              mäns våld mot kvinnor, prostitution och människohandel för sexuella
              ändamål är ett prioriterat område för regeringen. Två handlingsplaner
              har antagits, och regeringen har avsatt sammanlagt drygt 800 miljoner
              kronor i detta syfte. Handlingsplanerna omfattar en mängd åtgärder
              inom olika politikområden. Bland annat vidtas en rad åtgärder
              för att förbättra skyddet för och stödet till våldsutsatta och
              för att stärka det förebyggande arbetet. Detta är ett mycket viktigt
              arbete, och regeringen kommer att återkomma till riksdagen med
              en redovisning av hur arbetet har bedrivits.
            </seg>
          </u>
          <note type="speaker" xml:id="i-3d6ce8b05b0edd7d-0">
            Anf. 33 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-9e99bd89ceeecbba-0">
            <seg xml:id="i-9788169938829799-0">
              Herr talman! Tack så jättemycket, ministern, för svaret på min
              interpellation angående Cedawkommitténs slutsatser och oron över
              att en statlig utredning, SOU2007:67, påpekar att regeringsformen
              är könsblind.
            </seg>
            <seg xml:id="i-56606f4c8140e1a9-0">
              Det förvånar mig i och för sig inte att särskilt den borgerliga
              regeringen totalt ignorerar ett FN-organ och en FN-kommitté som
              synliggör de ojämlika förhållandena gällande kön i våra författningar,
              för regeringens mål och arbete är inte och har aldrig varit utifrån
              ett feministiskt perspektiv utan snarare antifeministiskt, anser
              jag. Man upprepar de allmänna beskrivningarna som stadgas i regeringsformen
              om bland annat respekt för alla människors lika värde för att
              kunna uppnå delaktighet och jämlikhet i samhället samt motverka
              diskriminering av människor på grund av bland annat kön.
            </seg>
            <seg xml:id="i-2803b739a98d029d-0">
              Regeringen nöjer sig tydligen med de 800 miljoner som ska satsas
              på att motverka mäns våld mot kvinnor. I detta fall handlar det
              faktiskt mest om att skydda kvinnorna i stället för att ta itu
              med grundproblematiken.
            </seg>
            <seg xml:id="i-c0e5f7b84926afbc-0">
              Det är alldeles utmärkt att satsa på det här området. Men detta
              är inte svaret på mina frågor, för de handlar faktiskt om grunden
              för vårt statsskick. Vad jag menar är att vilken författning Sverige
              har speglar de faktiska villkoren för bland annat relationen mellan
              män och kvinnor.
            </seg>
            <seg xml:id="i-13e9a4d00626f1e8-0">
              Grundlagarna bestämmer i själva verket i stor utsträckning hur
              förändringarna vad gäller politiska krav och maktförhållanden
              kan komma till uttryck på ett lagligt sätt. Det är inte så att
              det framstår som en strikt könsneutral lag. Det är inte svårt
              att inse att den patriarkala maktutövningen utgår från föreställningen
              om att alla människor behandlas lika. Individen länkas till det
              allmänna, det neutrala och det objektiva. Individen tenderar ofta
              att upprätthålla det manliga perspektivet. Det kallar jag ett
              uppenbart osynliggörande av könet kvinna.
            </seg>
          </u>
          <note type="speaker" xml:id="i-1d267a864c2897e4-0">
            Anf. 34 Justitieminister BEATRICE ASK (m):
          </note>
          <u who="unknown" xml:id="i-32ffec5d4932422c-5">
            <seg xml:id="i-45b17ffb122c24af-0">
              Fru talman! Först vill jag gärna reda ut en del begrepp i detta
              sammanhang.
            </seg>
            <seg xml:id="i-1459788adea5f719-0">
              Vi har en grundlagsutredning som kommer att presentera sitt betänkande
              i december i år. I direktiven till Grundlagsutredningen finns
              bland annat synpunkten med från konstitutionsutskottet att en
              analys bör göras av den framtida maktfördelningen ur ett könsperspektiv.
              Därför fick också Lenita Freidenvall, som jag nämnde i mitt interpellationssvar,
              i uppdrag av Grundlagsutredningen att genomföra en analys av regeringsformen
              utifrån detta perspektiv. Den har redovisats och är ett underlag
              som utredningen har.
            </seg>
            <seg xml:id="i-908d42e825ef934e-0">
              I rapporten analyserar man regeringsformen med hjälp av begreppen
              formell respektive reell jämställdhet. Det är kanske något mer
              relevant, enligt min mening, än att använda begrepp som könsblind
              och könskänslig som FN-kommittén använder sig av.
            </seg>
            <seg xml:id="i-7f0d25c73812073d-0">
              Regeringsformen bygger enligt rapporten från Lenita Freidenvall
              på principen om formell jämställdhet. Några krav på aktiviteter
              från staten för att uppnå reell jämställdhet finns inte i grundlagen,
              enligt rapporten, och det är väl helt korrekt.
            </seg>
            <seg xml:id="i-0a44b2da44919302-0">
              Man kan naturligtvis anse att det bör göras mer, och vi får väl
              återkomma till vad Grundlagsutredningen så småningom föreslår.
              Men med de formuleringar som vi har i grundlagen, som ändå är
              tydliga och tar upp jämställdhet, varje människas rättigheter
              och allt som där står, känns det lite fel att använda de begränsade
              resurser vi har för rättsligt arbete till att ändra eller fundera
              över detaljer i grundlagen, när det finns så oändligt mycket annat
              att göra i den reella världen för att åstadkomma ett resultat
              när det gäller jämställdhet. Jag vill inte säga att det ena är
              viktigare än det andra, men man måste ändå se någorlunda praktiskt
              på frågan.
            </seg>
            <seg xml:id="i-2a56faf08c76e852-0">
              Det är inte så att svensk grundlag på något sätt har motverkat
              det faktum att vi i Sverige har mycket höga ambitioner på jämställdhetsområdet
              och dessutom har nått förhållandevis långt. Jag påstår inte vi
              har diskuterat det här tidigare att problemet är löst, långt därifrån.
              Men jag vågar nog ändå påstå att vår grundlag inte har ställt
              upp några hinder för eller försvårat det jämställdhetspolitiska
              arbetet. Därmed avser jag inte heller att vidta några åtgärder
              utan avvaktar naturligtvis Grundlagsutredningens betänkande, som
              kommer ganska snart och som vi sedan får anledning att diskutera
              i många olika avseenden.
            </seg>
          </u>
          <note type="speaker" xml:id="i-9aff1050032fc4af-0">
            Anf. 35 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-9e99bd89ceeecbba-1">
            <seg xml:id="i-fd8f18b5871ea960-0">
              Fru talman! Jag förstår att det pågår en utredning som kommer
              när som helst. Vi kommer att analysera utredningens betänkande.
              Men det är viktigt också att se de slutsatser som forskaren i
              utredningen har kommit fram till och framför allt det som Cedawkommittén
              påpekar, för det är ändå ett FN-organ som har analyserat detta
              utifrån ett könsmaktsperspektiv.
            </seg>
            <seg xml:id="i-c55c7965b8470456-0">
              Det är självklart att det finns många områden som man kan prata
              om också när det gäller andra grupper klasser, etnicitet och allt
              möjligt i våra grundlagar, men här handlar det faktiskt om kvinnor
              som utgör 50 procent av befolkningen. Det är viktigt att det speglas
              i våra grundlagar som är en hörnsten i vår samhällsstruktur och
              vårt samhällsskydd.
            </seg>
            <seg xml:id="i-3179087592c18aea-0">
              Jag vill helt enkelt säga att regeringen uppenbarligen har varken
              vilja eller förmåga att skapa verktyg och strategier för att bekämpa
              den rådande könsmaktsordningen i dagens samhälle. Man är varken
              intresserad eller bryr sig. Den borgerliga regeringen nöjer sig
              tydligen med endast de formella villkoren enligt våra grundlagar,
              att både män och kvinnor har samma demokratiska fri- och rättigheter.
              Författningen kan inte ses isolerad från samhället, ett samhälle
              där jämlikhet i realiteten inte råder mellan män och kvinnor och
              inte heller mellan klasser.
            </seg>
            <seg xml:id="i-63fa27fe44c5a9ad-0">
              Hösten 2002 väckte Vänsterpartiet en motion i vilken det föreslogs
              en utredning som kritiskt granskar och analyserar vår författning
              ur ett könsmaktsperspektiv. Förslag om konstitutionell könsmaktsanalys
              inom ramen för den kommande författningsöversynen framfördes av
              Vänsterpartiet. I partiöverläggningarna med dåvarande regering
              hade varken regeringens representanter eller företrädare för övriga
              partier i riksdagen några invändningar mot Vänsterpartiets förslag.
            </seg>
            <seg xml:id="i-82b86b0c66e239e1-0">
              Jag vill ställa några frågor i dag i kammaren. Utmanas könsmaktsordningen,
              eller erkänner grundlagarna att det råder en maktojämlikhet mellan
              män och kvinnor? Anges det som en skyldighet för allmänheten att
              utmana dessa ojämlika förhållanden? Vad säger egentligen grundlagen
              om könsdiskriminering och positiv särbehandling i syfte att motverka
              kvinnors underordning? Ger författningarna ett effektivt och heltäckande
              skydd mot diskriminering på grund av kön?
            </seg>
          </u>
          <note type="speaker" xml:id="i-73cda3e966e29eb5-0">
            Anf. 36 Justitieminister BEATRICE ASK (m):
          </note>
          <u who="unknown" xml:id="i-32ffec5d4932422c-6">
            <seg xml:id="i-f37cb0e0f903ce77-0">
              Fru talman! Det finns väl ändå anledning att påminna interpellanten
              om att det var den motion som Vänsterpartiet väckte som gjorde
              att konstitutionsutskottet år 2004 skrev att man skulle göra en
              analys av den framtida maktfördelningen bland annat utifrån ett
              könsperspektiv. Det blev så småningom den utredning som Lenita
              Freidenvall har gjort och som har överlämnats till Grundlagsutredningen.
              Grundlagsutredningen kommer med sina förslag först i december.
              Det är inte så att alla har suttit med armarna i kors och inte
              gjort någonting.
            </seg>
            <seg xml:id="i-a35507090fbb5bdb-0">
              Det jag sade tidigare var att jag tycker att FN-kommittén i någon
              mening förvanskar en del av det som utredaren pekar på, kanske
              på grund av olika tolkningar eller var det nu kan vara. Man uttrycker
              sig på ett sätt som jag tycker inte riktigt stämmer överens ens
              med rapporten, utan att jag för den skull heller vill säga att
              den alltid är någonting som jag kan bejaka.
            </seg>
            <seg xml:id="i-f85d20dcd2ff30db-0">
              Det är ändå viktigt att säga att FN-kommittéer i all ära, men
              de har faktiskt inte alltid rätt. Jag tror att den svenska grundlagsutredningen,
              med alla de ambitioner och direktiv som de har, är nog så kompetent
              att avgöra hur vår grundlag allra bäst tar vara på de värderingar
              och de ambitioner som vi har i det svenska samhället.
            </seg>
            <seg xml:id="i-582d04abb7407dab-0">
              Det är konstigt när interpellanten använder grundlagens formulering
              om alla människors lika värde till grund för det patriarkala maktutövandet.
              Och uttrycket det patriarkala maktutövandet är ett citat av vad
              interpellanten sade. Man undrar: Vad är alternativet? Skulle det
              vara alla människors olika värde, eller hur ska man uttrycka sig?
              Man kan inte säga annat än att om vi som utgångspunkt har alla
              människors lika värde är väl män och kvinnor ändå att betrakta
              som lika värdefulla i ett sådant samhälle. Att det skulle vara
              uttryck för något slags patriarkal samhällsuppfattning kan jag
              inte hålla med om. Alla människors lika värde har, åtminstone
              enligt mitt sätt att tänka, alltid stått för kvinnors rätt att
              utvecklas med samma rättigheter och skyldigheter som män. Vi har
              inte nått dit än, men jag tycker ändå att Vänsterpartiet är skyldigt
              att tala om vad alternativet egentligen är. Hur kan man över huvud
              taget tänka sig att göra en uppdelning i män och kvinnor i grundlagen,
              i yttrandefrihetsgrundlagen eller någon annan? Det blir väldigt
              konstigt. Vi måste ha ett individperspektiv i den delen.
            </seg>
            <seg xml:id="i-62f9b5a3fe3389a0-0">
              Jag är väldigt frågande till interpellationen som sådan och konstaterar
              att kritiken att ingen skulle ha gjort något inte är riktigt berättigad
              därför att här har riksdagen, genom konstitutionsutskottet och
              så småningom en särskild utredning som nu ligger i Grundlagsutredningen,
              ändå hanterat den synpunkt som Vänsterpartiet hade på ett sätt
              som i många andra sammanhang skulle anses vara rätt bra.
            </seg>
          </u>
          <note type="speaker" xml:id="i-2c44048a1be05604-0">
            Anf. 37 AMINEH KAKABAVEH (v):
          </note>
          <u who="amineh_kakabaveh_80476a" xml:id="i-9e99bd89ceeecbba-2">
            <seg xml:id="i-08f97a588794e719-0">
              Fru talman! För oss i Vänsterpartiet handlar det inte om att
              uppdela människor i vi och de, snarare tvärtom. Vi tycker att
              det finns ett vi och de, och därför ska vi kämpa mot detta maktförhållande.
              Det ska vara jämlikt, precis som det står i lagen.
            </seg>
            <seg xml:id="i-a0b3e5fd44e7630e-0">
              Däremot ser vi med feministiska glasögon att våra författningar
              och grundlagar är könsblinda. Det har också andra insett, FN-kommittén
              och utredaren. Det är inte heller så svårt att analysera detta.
              Det är det vi vill. Vi vet att Sverige i många stycken är framåt.
              Men vi jämför inte Sverige med något annat land, utan vi jämför
              Sverige med det vi hävdar, de universella uppfattningarna och
              principerna om alla människors lika värde. Jag vet att det finns
              olika både klasser och etniska grupper som själva inte skulle
              tänka sig att de berörs av den här lagstiftningen. Den är väldigt
              tjusig och fin och väldigt allmän, men det vi saknar är en könsmaktsanalys
              där man inte ska utgå från vad som är man och kvinna. Forskare
              hävdar att det normala är att det är man, han. Det står han i
              grundlagen, det är aldrig hon. Det är ett exempel på denna könsblindhet,
              och det är det vi vill synliggöra.
            </seg>
            <seg xml:id="i-80070bd0844740a5-0">
              Jag har ställt några frågor här, och jag hoppas att de blir besvarade.
              Ett feministiskt land eller ett land som Sverige som utåt är mer
              feministiskt, mer jämställt och jämlikt vill man vara stolt över
              även inom mitt eget land. Alla ska beröras, framför allt kvinnor.
            </seg>
          </u>
          <note type="speaker" xml:id="i-a0ac8e59913b12a3-0">
            Anf. 38 Justitieminister BEATRICE ASK (m):
          </note>
          <u who="unknown" xml:id="i-32ffec5d4932422c-7">
            <seg xml:id="i-50fdebd4ed77b1b0-0">
              Fru talman! Det finns alltid formuleringar i lagtexter som ibland
              uppfattas som föråldrade. Men man går för långt om man drar långa
              växlar på det. I samband med att vi förnyar, förändrar eller går
              igenom olika lagtexter brukar språket i någon mening moderniseras.
              I stället för begreppet han blir det han/hon eller motsvarande.
              Det är den typ av förändringar som bör göras, men jag tror inte
              att man ska tolka det för djupt, för då blir det fel.
            </seg>
            <seg xml:id="i-b2640f03d44397e9-0">
              Om en FN-kommitté kritiserar svensk grundlag, där alla människors
              lika värde, jämställdhet och förbud mot diskriminering utifrån
              bland annat kön och så vidare är så tydligt angivna, undrar man
              faktiskt vilka prioriteringar som görs när vi vet hur det ser
              ut i världen. Enligt min uppfattning finns det i grunden inte
              den här typen av bekymmer med den svenska grundlagen. Det finns
              aspekter som den rapport som Grundlagsutredningen har begärt pekar
              på och som man har anledning att fundera över. Det har de säkert
              gjort eftersom de har bett om utredning, och de kommer att lämna
              ett betänkande i december.
            </seg>
            <seg xml:id="i-4a677913ed1a47a5-0">
              Jag ifrågasätter den allvarliga kritik mot den svenska grundlagen
              som Vänsterpartiet riktar utifrån ett jämställdhetsperspektiv.
              Jag tycker att man skjuter över målet.
            </seg>
          </u>
          <note xml:id="i-e219917d88ca6056-1">
            Överläggningen var härmed avslutad.
          </note>
          <note xml:id="i-0baa7b8ee5b82c26-0">
            4 § Svar på interpellation 2008/09:84 om forskningspengar till
            Södertörns högskola
          </note>
          <note type="speaker" xml:id="i-d8a9d129bfe7e3ad-0">
            Anf. 39 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-8">
            <seg xml:id="i-7333beed8dca4b92-0">
              Fru talman! Mikael Damberg har frågat mig om jag avser att ta
              initiativ till att fördelningen av forskningsmedel rättas till
              så att Södertörns högskola behandlas på samma sätt som andra högskolor
              vad gäller tilldelning av resurser.
            </seg>
            <seg xml:id="i-b0e21015daa9fdd3-0">
              Av budgetpropositionen för 2009 och forskningspropositionen (prop.
              2008/09:50) framgår att regeringen föreslagit att Södertörns högskola
              ska tilldelas en forskningsresurs om 31,4 miljoner för 2009. Av
              den fördelningsmodell som presenteras i forskningspropositionen
              följer att Södertörns högskola beräknas få en total resursökning
              på 8,4 miljoner kronor, eller nästan 30 procent, under perioden
              20092012. Det är bland de högsta procentuella ökningarna bland
              alla lärosäten som ingår i fördelningsmodellen.
            </seg>
            <seg xml:id="i-63b63a0dfc21167d-0">
              Södertörns högskola har enligt min uppfattning en ovanligt god
              situation genom att den som enda lärosäte i landet kan erbjuda
              sina forskare att utan konkurrens från forskare från andra lärosäten
              söka medel från Östersjöstiftelsen. Under 2007 erhöll högskolan
              genom detta 163 miljoner kronor från Östersjöstiftelsen. Ingen
              annan högskola och inget annat universitet har på detta sätt fått
              en stiftelse som tillkommit med offentliga medel knuten till sig.
            </seg>
            <seg xml:id="i-56fd82c243b5fe73-0">
              Mot denna bakgrund menar jag att regeringens förslag om resurser
              till Södertörns högskola är rimligt. Jag avser inte att föreslå
              någon förändring i det.
            </seg>
          </u>
          <note type="speaker" xml:id="i-99a846faf2df47b4-0">
            Anf. 40 MIKAEL DAMBERG (s):
          </note>
          <u who="mikael_damberg_567c84" xml:id="i-fdb49fdbc70810da-0">
            <seg xml:id="i-24073de0a4bd1a9d-0">
              Fru talman! Jag tackar statsrådet för svaret på interpellationen
              även om jag är besviken på dess innehåll. Bakgrunden till min
              interpellation är att regeringen i den forskningspolitiska propositionen
              medvetet valt att negativt särbehandla en enda högskola i landet
              när det gäller tilldelning av basresurser för forskning. Det är
              Södertörns högskola. Man gör det utan att redovisa hållbara argument.
              Jag finner det både märkligt och ganska uppseendeväckande.
            </seg>
            <seg xml:id="i-57fe2865b487cb5d-0">
              Södertörns högskola är som vi vet ett ungt och dynamiskt lärosäte
              med en ganska unik profil. På Södertörn finns kvalificerad forskning
              inom ett antal profilområden, en omfattande grundutbildning, en
              unikt stor bredd i rekryteringen av studenter och ett mångvetenskapligt
              arbetssätt utmärkande för högskolan. Samverkan över ämnesgränser
              betonas för att nå nyanserad kunskap om komplexa samhälleliga
              fenomen, som det uttrycks.
            </seg>
            <seg xml:id="i-4fb44aaf081844f2-0">
              Södertörns högskola inrättades 1996. Den hade då ungefär tusen
              studenter. Sedan dess har det skett en fantastisk volymtillväxt
              och kvalitetsutveckling. I dag har skolan över 12 000 inskrivna
              studenter och omkring 780 anställda, varav ca 45 är professorer.
              Högskolan bildades med den uttalade ambitionen att skapa ett nytt
              universitet i södra Helsingforssområdet. Den nya högskolan skulle
              möta ett växande utbildningsbehov i huvudstadsregionen och samtidigt
              bidra till en mer hållbar regional utveckling.
            </seg>
            <seg xml:id="i-2cedacba286d7946-0">
              Jag blir därför mycket förvånad när regeringen väljer att negativt
              särbehandla Södertörns högskola när det gäller forskningsresurstilldelningen.
              Regeringen skriver på flera ställen i propositionen att samtliga
              lärosäten ska tilldelas en basresurs för forskning om minst 8
              000 kronor per helårsstudent. Jag delar bedömningen att det är
              positivt. Vi behöver ett sådant system. Av obegripliga skäl är
              Södertörns högskola den enda högskola i landet som inte tillförs
              ökade resurser med utgångspunkt i antalet studenter.
            </seg>
            <seg xml:id="i-9e0ab61e7955981c-0">
              Högskoleminister Lars Leijonborg förklarar detta lägre anslag
              till Södertörns högskola med att högskolan har tillgång till resurser
              från Östersjöstiftelsen. Dessa forskningsmedel får dock högskolan
              inte disponera till andra ändamål än forskning och utbildning
              med anknytning till just Östersjöregionen och Östeuropa. Detta
              borde regeringen ha kunskap om.
            </seg>
            <seg xml:id="i-fc676fb8d3eaf0cc-0">
              Ännu mer uppenbar blir den negativa särbehandlingen av Södertörns
              högskola när man kan konstatera att flera andra universitet och
              högskolor som nämns i propositionen också har stiftelser eller
              fonder knutna till sig utan att regeringen för den skull reducerar
              deras forskningsresurser i detta avseende. Den enda högskola man
              gör så med är alltså Södertörns högskola.
            </seg>
            <seg xml:id="i-f0fdcf5d0a63f2a1-0">
              Det betyder att Södertörns högskola går miste om minst 15 miljoner
              kronor. Det är forskningsmedel som kunde ha behövts för att stärka
              forskningen vid Södertörns högskola och kvalitetssäkra undervisningen
              genom forskningsanknytning i undervisningen.
            </seg>
            <seg xml:id="i-dc83acf510d0d8a1-0">
              Jag vill ställa ett par konkreta frågor till statsrådet. På s.
              156 i propositionen finns en formulering om att 80 procent av
              de bidrag som Södertörns högskola fick 2008 från Östersjöstiftelsen
              avser forskning. Står statsrådet bakom den skrivningen? Det innebär
              i så fall att 20 procent avser något annat. Eller är uppgiften
              felaktig? Då kan regeringen ha byggt sin analys på ett felaktigt
              underlag som har lett till en felaktig slutsats.
            </seg>
            <seg xml:id="i-490282a0de850e41-0">
              Eftersom min talartid är slut börjar jag med detta och återkommer
              med fler frågor i nästa inlägg.
            </seg>
          </u>
          <note type="speaker" xml:id="i-1b827355175dbeef-0">
            Anf. 41 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-9">
            <seg xml:id="i-a8267ea6eff8a1f0-0">
              Fru talman! Det var en mycket speciell form som den tidigare
              regeringen valde för att finansiera utbyggnaden av Södertörns
              högskola. Det går tillbaka till löntagarfondsstriden som vi förde
              på 70- och 80-talen. Vi gick till val 1991 på att avskaffa löntagarfonderna
              och i stället bilda forskningsstiftelser. Det var en stor strid.
            </seg>
            <seg xml:id="i-6bd13459cd4f139b-0">
              Därför var vi något förvånade när vi förlorade valet 1994 och
              Socialdemokraterna kom tillbaka att de bildade en forskningsstiftelse
              på samma sätt men med en oerhört smal inriktning, nämligen att
              stödja verksamhet av detta slag i södra Helsingfors. Eftersom
              det bara fanns en högskola i den regionen var det Södertörns högskola
              det i praktiken handlade om.
            </seg>
            <seg xml:id="i-9aaa950abd9f224f-0">
              Vill man uttrycka sig positivt kan man säga att det var en mycket
              kreativ väg att finansiera en högskoleexpansion när man tydligen
              hade budgetrestriktioner av annat slag. Det präglade hela högskole-
              och forskningspolitiken under det skedet att man expanderade den
              utan att tillföra tillräckliga resurser. Här valde man dock att
              i stället för att tillföra vanliga budgetmedel starta en stiftelse.
            </seg>
            <seg xml:id="i-42b6fe65061674bd-0">
              Det skulle vara egendomligt när man fördelar en kaka av forskningsmedel
              som är begränsad vi kan föra en annan diskussion om hur stor den
              kakan ska vara, men vi har båda en kaka att fördela att fördela
              den utan att ta hänsyn till att Södertörns högskola har en unik
              situation i sin relation med Östersjöstiftelsen. Det skulle vara
              felaktigt gentemot alla andra lärosäten i Sverige. Det är min
              grundhållning.
            </seg>
            <seg xml:id="i-f53be4440bd81b55-0">
              Jag kan inte svara exakt vad gäller den formulering Mikael Damberg
              nämnde, men själva principfrågan är för mig ganska klar.
            </seg>
            <seg xml:id="i-2059f4db7c4dd0b7-0">
              Jag tror att Mikael Damberg som ledamot av Södertörns högskolas
              styrelse är medveten om att i högskolans årsrapporter framgår
              det att högskolan sällan har förbrukat de forskningsmedel som
              har ställts till högskolans förfogande. Någon akut pengabrist
              på detta område tycks alltså inte föreligga.
            </seg>
            <seg xml:id="i-ad40700b59f7f7f1-0">
              Jag delar Mikael Dambergs allmänna syn på Södertörns högskola.
              Den har haft en imponerande och positiv utveckling och har motsvarat
              de förväntningar som har ställts på den. Man har i många avseenden
              också visat att man kan prestera både utbildning och forskning
              av god kvalitet. Södertörns högskola är ett viktigt inslag i högskolelandskapet
              i Sverige. De 163 miljoner som man fick från Östersjöstiftelsen
              kan dock inte tänkas bort när vi fördelar statliga forskningsmedel
              till våra lärosäten.
            </seg>
          </u>
          <note type="speaker" xml:id="i-367c08ba0deaaed4-0">
            Anf. 42 MIKAEL DAMBERG (s):
          </note>
          <u who="mikael_damberg_567c84" xml:id="i-fdb49fdbc70810da-1">
            <seg xml:id="i-0d692d8b18f951a6-0">
              Fru talman! Jag börjar med att rätta statsrådet. Jag var tidigare
              ledamot av Södertörns högskolas styrelse eftersom regeringen i
              sin stora vishet har slängt ut allmänintresset från många högskolors
              styrelser och därmed även mig.
            </seg>
            <seg xml:id="i-e0873a3ef7b69a7b-0">
              Jag delar din mening att vi kan tala om den där kakan vid något
              annat tillfälle och om hur stora forskningsresurser Sverige behöver.
              Socialdemokraterna är av uppfattningen att regeringen satsar för
              lite på forskning. Vi kan också återkomma till diskussionen om
              hur forskningsanslagen är fördelade med regeringens modell. Man
              spelar de facto svälta räv, inte minst med de nya universitetens
              utveckling. Det tror jag är väldigt allvarligt för forskningsutvecklingen
              i många delar av landet.
            </seg>
            <seg xml:id="i-ef1721750ad8b3b4-0">
              Den här interpellationsdebatten handlar om att man har valt att
              negativt särbehandla en högskola. Det blir lite svårt att köpa
              Lars Leijonborgs allmänna formuleringar som att han delar bilden
              av Södertörns högskolas betydelse och utveckling om han samtidigt
              är beredd att särbehandla en högskola på det här sättet och undandra
              15 miljoner i forskningspengar. Södertörns högskola utvecklas
              inte på luft eller prat utan på vilka åtgärder regeringen väljer
              att vidta, så de där formuleringarna hjälper inte så mycket.
            </seg>
            <seg xml:id="i-5aa1123680940390-0">
              Varför frågar jag om formuleringen i propositionen som säger
              att 80 procent av Östersjöstiftelsens pengar går till forskning?
              Regeringen säger det. Regeringen antyder att 20 procent av Östersjöstiftelsens
              pengar går till något annat än forskning. Det kan ju ligga till
              grund för den modell högskoleministern har valt: Östersjöstiftelsen
              finansierar något annat på Södertörns högskola så vi kan ta lite
              pengar av det som skulle stärka grundutbildningen med forskningsanknytning.
            </seg>
            <seg xml:id="i-fb399c8b8d3dca84-0">
              Det är ju inte så det går till. Regeringen har varit väldigt
              tydlig med att det ska vara full kostnadstäckning i forskningen.
              Det är väldigt viktigt för Södertörns högskola. Östersjöstiftelsen
              kan inte frångå sina stadgar. De kan inte använda pengarna till
              annat än forskning med just den här inriktningen. Därför kan det
              inte stärka forskningen i övrigt vid Södertörns högskola och det
              kan därför inte stärka grundutbildningens forskningsanknytning
              i de utbildningar som inte har med Östersjön att göra. Det är
              viktigt att veta att ganska många av grundutbildningarna vid Södertörns
              högskola inte har den inriktningen och inte ska ha den inriktningen.
              Det borde högskoleministern veta.
            </seg>
            <seg xml:id="i-ed04b37f67ab087d-0">
              Man kan då undra hur beräkningen har gjorts för att man skulle
              komma fram till den här siffran. Kan Lars Leijonborg förklara
              det? Om han inte kan svara på frågan om uppgiften om de 80 procenten
              stämmer i propositionen, kan han då svara på hur beräkningen har
              gjorts för att landa på den nivå man har hamnat i den här beräkningen?
              Det är en ganska viktig fråga.
            </seg>
            <seg xml:id="i-f70e31571d089674-0">
              En poäng med forskningspropositionen var att man införde ett
              system som var öppet och transparent och behandlade högskolorna
              lika i form av en grundpeng för forskningsanknytning. Det tycker
              jag var en bra tanke från regeringen, men sedan väljer man att
              särbehandla just Södertörn.
            </seg>
            <seg xml:id="i-34e8d18619c1e205-0">
              Då kan man säga: Södertörn har ju Östersjöstiftelsen som stöder
              viss typ av forskning. Jo, men det finns ju andra högskolor som
              regeringen själv nämner i propositionen.
            </seg>
            <seg xml:id="i-c6f14270182c977a-0">
              På s. 56 står det: Från principen att alla medel ska ingå när
              det gäller fördelningen av externa medel bör undantag endast göras
              för medel från vissa stiftelser och andra källor som är knutna
              till ett visst lärosäte. Det gäller stiftelser knutna till Uppsala
              universitet, Lunds universitet, Karolinska Institutet och Södertörns
              högskola.
            </seg>
            <seg xml:id="i-1cb75c9627a471aa-0">
              Jag delar den bedömningen. Man kan inte räkna in det när man
              tittar på externa medel eftersom det blir fel. Men av alla de
              här högskolorna varför tar man bort pengarna bara för Södertörn
              när det gäller basfinansieringen? Kan statsrådet förklara det?
            </seg>
          </u>
          <note type="speaker" xml:id="i-01875a88c886a213-0">
            Anf. 43 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-10">
            <seg xml:id="i-da5c240b1cce59cc-0">
              Fru talman! Svaret på den sista frågan är att de tre andra inte
              är jämförbara med Östersjöstiftelsen.
            </seg>
            <seg xml:id="i-eec09d66506a70be-0">
              Den grundläggande frågan är om Södertörns högskola är missgynnad
              vad gäller forskningsresurser. Jag tror att det är svårt att med
              ett objektivt synsätt svara ja på den frågan. Genom tillkomsten
              av Östersjöstiftelsen och den mycket speciella utformningen av
              stadgarna för den är ju Södertörns högskola i en mycket god situation.
            </seg>
            <seg xml:id="i-a3abda566b46ec6f-0">
              Jag tror att det i Högskole-Sverige i allmänhet är en mycket
              spridd uppfattning.
            </seg>
            <seg xml:id="i-cdf02955451269b9-0">
              Jag tycker att Mikael Damberg gräver en grop åt sig själv när
              han säger att det är bra att man har ett tydligt och transparent
              system.
            </seg>
            <seg xml:id="i-d0b6251a8ef20bb9-0">
              En av huvudpunkterna i er forskningsmotion är ju att man ska
              göra en speciallösning för fyra universitet och frångå de tydliga
              principerna. Om vi ger 15 miljoner ytterligare till Södertörns
              högskola blir det med fördelningsmodellen ännu mindre till de
              fyra universiteten.
            </seg>
            <seg xml:id="i-f0ecb55b61b98cd3-0">
              Jag tycker att det är en rimlig huvudprincip att man har så raka
              och rena principer som möjligt. Att bortse från att en högskola,
              ett lärosäte, har en stiftelse bildad av allmänna medel det är
              det som är det unika tycker jag skulle vara fel.
            </seg>
            <seg xml:id="i-20132a27d2d7df59-0">
              Det här blir en väldigt teknisk diskussion. Huvudfrågan är väl
              ändå den jag nyss formulerade: Kan man trovärdigt och ärligt hävda
              att Södertörn är missgynnat i förhållande till andra lärosäten?
              Det tycker jag inte att man med bästa vilja i världen kan hävda.
            </seg>
            <seg xml:id="i-51826e066b019ec9-0">
              Ett av Mikael Dambergs argument är att den här stiftelsen bara
              får stödja en del av högskolans forskning.
            </seg>
            <seg xml:id="i-b351d109d011624a-0">
              Det är ju en ganska stor del av den forskning som bedrivs på
              Södertörn som matchas av anslag från stiftelsen. Jag tycker att
              det är positivt att högskolan har en profil. Det säger jag i alla
              sammanhang. Östersjöprofilen är ju en styrka för Södertörn.
            </seg>
            <seg xml:id="i-78374d169d106d31-0">
              Om man tar hänsyn till den del av Södertörns forskning som kan
              finansieras med denna gräddfil om man vill ta till ett vardagligt
              uttryck kommer man fram till att det är rimligt att inte tillföra
              ytterligare extra pengar.
            </seg>
            <seg xml:id="i-f248fbf52ab5797d-0">
              Jag ska villigt erkänna att jag har varit lite bekymrad för den
              här specialsituationen. Min utgångspunkt är att alla forskningsmedel
              ska sökas i konkurrens. Jag har vidtagit en åtgärd. Jag har brutit
              upp den personalunion som tidigare fanns mellan ordföranden i
              stiftelsen och ordföranden i högskolans styrelse. Det är ett sätt
              att markera att jag tycker att det är viktigt att stiftelsen i
              sina beslut följer kvalitetskriterierna.
            </seg>
          </u>
          <note type="speaker" xml:id="i-eb38777c7706f942-0">
            Anf. 44 MIKAEL DAMBERG (s):
          </note>
          <u who="mikael_damberg_567c84" xml:id="i-fdb49fdbc70810da-2">
            <seg xml:id="i-1a545ff58a7189b7-0">
              Fru talman! Jag börjar med den allmänna diskussionen om speciallösningen
              för de fyra universiteten. Varför gör vi en speciallösning för
              de universitet som verkligen drabbas hårdast av regeringens forskningspolitiska
              proposition? Vi gör det för att vi inte vill säga nej till ett
              kvalitetsbaserat forskningssystem. Vi tror att det är viktigt
              att göra det. Vårt alternativ hade varit att helt och hållet säga
              nej till detta. Det vill vi inte göra. Då måste vi ge de här universiteten
              en rimlig chans att komma in i systemet. Men det är en annan debatt.
              Ni har verkligen vridit på parametrarna i er proposition så att
              de missgynnas konsekvent och systematiskt.
            </seg>
            <seg xml:id="i-9807a30469fc045a-0">
              Det är ju ni som får ta ansvar för att ni bedriver svälta räv
              mot fyra nya universitet och att de därmed kommer att tappa mycket
              utvecklingskraft.
            </seg>
            <seg xml:id="i-2d5dbfc915469ac6-0">
              Vi valde att i stället ge en stödjande hand för att de skulle
              kunna ta sig in i ett kvalitetsbaserat system på någorlunda rimliga
              villkor som liknar de andra högskolornas, så vi inför en kontrollstation.
              Vi är helt övertygade om att det system som regeringen sätter
              i sjön inte kommer att överleva, inte för att vi säger det utan
              för att det är feltänkt på en massa olika punkter. Man har vridit
              på parametrar som gör att man kommer att få väldigt konstiga forskningspolitiska
              effekter. Det kommer inte att leda till kvalitetsutveckling över
              hela linjen, utan till mycket tricksande med siffror.
            </seg>
            <seg xml:id="i-aa38bdbfd05724b2-0">
              Det var den övergripande debatten som vi kanske inte behöver
              ta i dag.
            </seg>
            <seg xml:id="i-cea032f75727d4cf-0">
              Jag kan konstatera att jag fortfarande inte har fått några besked
              om huruvida den uppgift i propositionen som man bygger beräkningarna
              på är rätt, och inga besked om hur man har gjort beräkningarna.
            </seg>
            <seg xml:id="i-07fe9b853c321bdb-0">
              I stället får vi besked om att Södertörns högskola får räkna
              med, eftersom man har forskningsresurser inriktade på Östersjön
              och Östeuropa, att forskningsanknytningen i grundutbildningen
              blir sämre. Man får räkna med en sämre utbildning vid Södertörns
              högskola på grund av att regeringen tycker att det är en gräddfil
              att ha forskningspengar för Östeuropa och Östersjön. Jag tycker
              att det är beklagligt att regeringen har den linjen.
            </seg>
          </u>
          <note type="speaker" xml:id="i-fe535b1426bd3203-0">
            Anf. 45 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-11">
            <seg xml:id="i-4e6848a824f2d772-0">
              Fru talman! Jag är lite mer optimistisk om det generella fördelningssystemet.
              Dock skriver också vi att det är svårt att hitta de optimala kriterierna
              och att det också kan förändras över tiden. Därför behöver vi
              följa detta väldigt noga, och det kan mycket väl hända att man
              behöver både skruva på rattar och kanske rent av hitta andra system.
              Men jag tror, till skillnad från Mikael Damberg, att detta kommer
              att leda till en kvalitetsutveckling.
            </seg>
            <seg xml:id="i-2d386f4239654fc8-0">
              När vi har gjort systemet har vi också vägt in vilken verklighet
              som ligger i själva utgångsläget. Då har vi gemensamt sett till
              att dessa nya universitet har fått betydande extraresurser under
              sina respektive startskeden. Det handlar om ökningar i storleksordningen
              500 procent sedan de blev universitet, vilket inga andra lärosäten
              kommer i närheten av.
            </seg>
            <seg xml:id="i-07747111f079cd3e-0">
              Mikael Damberg använder ett intressant uttryck: ta sig in i systemet.
              Då vill jag påpeka att Södertörns högskola gynnas av att man under
              en lång följd av år har haft denna särskilda möjlighet till forskningsfinansiering,
              vilket har höjt kvaliteten och givit fler citeringar, och det
              slår igenom i det nya fördelningssystemet.
            </seg>
            <seg xml:id="i-fc7dc4a835934d42-0">
              Södertörns högskola har faktiskt också i det nya systemet glädje
              av den särskilda bindning som man har till Östersjöstiftelsen.
            </seg>
            <seg xml:id="i-b625d1acd801c67a-0">
              Jag delar Mikael Dambergs uppfattning att vi verkligen ska hoppas
              på att Södertörns högskola fortsätter sin positiva utveckling.
              Men till skillnad från Mikael Damberg är det min bedömning att
              forskningspropositionen ger mycket goda förutsättningar för en
              sådan utveckling på Södertörns högskola.
            </seg>
          </u>
          <note xml:id="i-e219917d88ca6056-2">
            Överläggningen var härmed avslutad.
          </note>
          <note xml:id="i-c5b6ce4b4f5d43de-0">
            5 § Svar på interpellation 2008/09:92 om forskning på förskolan
          </note>
          <note type="speaker" xml:id="i-e4a4d055949a17e1-0">
            Anf. 46 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-12">
            <seg xml:id="i-2d35c7eafcdc0769-0">
              Fru talman! Maria Kornevik Jakobsson har frågat mig vad jag ämnar
              göra för att få till en bred forskning om förskolans verksamhet.
              Frågor om dess framtida utveckling är mycket viktiga.
            </seg>
            <seg xml:id="i-43ca86dd682f140e-0">
              Det finns flera studier om förskolans betydelse för barns psykiska
              hälsa. Som exempel kan nämnas forskningsprojektet Familj, barnomsorg
              och skola , som bygger på en långsiktig undersökning med barn
              som följts upp sedan de första levnadsåren och fram till 17 års
              ålder. Folkhälsoinstitutet publicerade 2002 en systematisk kunskapsöversikt
              om förskolans betydelse för barns psykiska hälsa, och en ny är
              planerad att komma ut i år.
            </seg>
            <seg xml:id="i-a97ce4d5f7400c99-0">
              Det är min grundinställning att forskarsamhället ska ges utrymme
              att fritt ta initiativ till forskningens innehåll och inriktning.
              Forskningens kvalitet ska säkerställas genom att finansiering
              söks i konkurrens.
            </seg>
            <seg xml:id="i-75de93b1a97192d3-0">
              Forskning om förskolan finansieras i första hand inom det utbildningsvetenskapliga
              området, genom den utbildningsvetenskapliga kommittén inom Vetenskapsrådet
              eller genom tilldelning inom lärosätena. Högkvalitativ forskning
              bör ha goda förutsättningar att tilldelas medel, i synnerhet som
              avsevärda ökningar av lärosätenas och forskningsrådens forskningsanslag
              har presenterats i den nyligen lagda forsknings- och innovationspropositionen.
            </seg>
            <seg xml:id="i-b661c6c6f97f9556-0">
              Det är regeringens uppfattning att det finns ett behov av att
              stärka den forskningsbaserade utvärderingen av utbildningsväsendet
              och utbildningsvetenskapliga reformer. Regeringen har därför nyligen
              tillsatt en utredare vars uppgift är att se över nuvarande resurser
              för utvärdering inom utbildningsområdet. Uppdraget ska slutredovisas
              den 1 december 2009.
            </seg>
            <seg xml:id="i-f957b6504b370acb-0">
              Regeringen följer noga utvecklingen inom den utbildningsvetenskapliga
              forskningen. Behovet av utbildningsvetenskaplig grundforskning
              och tillämpad forskning är stort, och det är av stor vikt att
              den tillförsäkras goda möjligheter att fortsätta utvecklas.
            </seg>
          </u>
          <note type="speaker" xml:id="i-8bff65f47750e4a8-0">
            Anf. 47 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-c2c76d2293b400b5-0">
            <seg xml:id="i-90f44e04971a5c1c-0">
              Fru talman! Jag börjar med att tacka forskningsminister Lars
              Leijonborg för svaret.
            </seg>
            <seg xml:id="i-88a4c66f9d1e84ed-0">
              Det finns flera studier om förskolans betydelse för barns psykiska
              hälsa, säger ministern och nämner som exempel forskningsprojektet
              Familj, barnomsorg och skola , som bygger på en långsiktig undersökning
              med barns som följts upp sedan de första levnadsåren och fram
              till 17 års ålder.
            </seg>
            <seg xml:id="i-431c7b0b1d538b0c-0">
              Jag förmodar att ministern menar B.-E. Anderssons studie från
              1980-talet som omfattar 100 barn, där ca 62 av barnen gick i förskolan
              och resten hade omsorg hemma. Den studien visar positiva effekter
              av förskolan. Den är dock starkt ifrågasatt, bland annat för att
              antalet barn var så litet, och metodiska missar kan ha gjorts.
            </seg>
            <seg xml:id="i-71d0d0ad9dfbecf8-0">
              Ministern kan också ha menat en liknande studie gjord enbart
              på barn som varit i förskola eller hos dagmamma. Tyvärr är också
              det en gammal studie, och den är också liten.
            </seg>
            <seg xml:id="i-482d912230669933-0">
              Vi ska komma ihåg att 1980-talet är snart 30 år tillbaka i tiden.
              Det är åtminstone 25 år tillbaka i tiden.
            </seg>
            <seg xml:id="i-31fafa0e900f2780-0">
              Vi ska också påminna oss om hur regelverket runt dagis var uppbyggt
              då. Man var noga med att följa rekommendationer om hur många barn
              det skulle vara i varje grupp. Föräldrarna var på de flesta dagis
              inte tillåtna att lämna barnen på dagis utöver arbetstid, och
              det var inte tal om att lämna barn på dagis när föräldrarna var
              hemma med barnens småsyskon.
            </seg>
            <seg xml:id="i-316c28855c506288-0">
              Fru talman! Den sammanställning från 2002 från Folkhälsoinstitutet
              som ministern hänvisar till är vad jag förstår den som Jonas Himmelstrand
              kritiserar i sin uppsats Förskolan, forskningen och sanningen
              . Denna uppsats ledde till att Sven Bremberg på Folkhälsoinstitutet
              initierade en ny systematisk sammanställning, vilket måste vara
              den som ministern hänvisar till ska komma i år. Enligt Sven Bremberg
              sägs det i det preliminära resultatet av Folkhälsoinstitutets
              nya sammanställning: Den förefaller inte kunna ge klart svar på
              effekter av förskola i åldern 1236 månader på grund av brist på
              studier av tillräcklig kvalitet.
            </seg>
            <seg xml:id="i-be20e19404fb22bc-0">
              Fru talman! Det saknas alltså studier enligt Folkhälsoinstitutet.
            </seg>
            <seg xml:id="i-4b118a165b1a9bf4-0">
              Forskningen behöver för våra barns och för förskolans skull bli
              mer omfattande. Gruppstorleken och personaltätheten på förskola
              och dagis på 1970- och 1980-talen togs på stort allvar för att
              barnen skulle få det som de behövde för en trygg och säker uppväxt.
            </seg>
            <seg xml:id="i-b4321f77677ca252-0">
              Vi vet i dag att barngrupperna nästan har fördubblats men att
              personaltätheten inte har följt med. Det finns också forskning
              där det sägs hur viktigt det är att ta reda på hur många möten
              ett barn klarar av. Det är självklart skillnad mellan en ettåring
              och en fem- eller sexåring.
            </seg>
            <seg xml:id="i-5709da6476d5f9f7-0">
              Tror ministern att just detta med gruppstorlek och personaltäthet
              är viktigt för en god barnomsorg? Om svaret blir ja, hur kan ministern
              veta att det är så? Om svaret blir nej, hur kan ministern veta
              att det är så?
            </seg>
          </u>
          <note type="speaker" xml:id="i-bdfb7a63596c2d18-0">
            Anf. 48 MIKAEL DAMBERG (s):
          </note>
          <u who="mikael_damberg_567c84" xml:id="i-fdb49fdbc70810da-3">
            <seg xml:id="i-1cd9185ad8c86c87-0">
              Fru talman! Jag noterar att statsrådet i svaret på interpellationen
              säger att regeringen avser att stärka den forskningsbaserade utvärderingen
              av utbildningsväsende och reformer. Men han säger inte någonting
              om att stärka den utbildningsvetenskapliga forskningen. Det är
              ganska symtomatiskt eftersom den forskningspolitiska propositionen
              inte innehåller några nya satsningar på utbildningsvetenskaplig
              forskning.
            </seg>
            <seg xml:id="i-88c99e89fbf1d257-0">
              Vi var nog många som var väldigt förvånade över detta. Jag tror
              att det behövs mer forskning, också om förskolan, och om hur barn
              mår, både i förskola och skola och i samhället i övrigt. En av
              de slutsatser som man drar när man talar med Forskar-Sverige är
              att vi vet ganska mycket om hur äldre ungdomar mår men att vi
              inte riktigt vet hur yngre barn mår, oavsett om de går i förskolan
              eller inte.
            </seg>
            <seg xml:id="i-467f91dc66e63e10-0">
              Däremot kan jag säga att interpellanten har en negativ grundton
              i detta som antyder att vi inte vet om det är farligt med förskola
              för barnen precis på samma sätt som vi inte vet om det är farligt
              med annat för barnen eftersom forskning inte finns där om barns
              utveckling.
            </seg>
            <seg xml:id="i-409b5fab5d63634f-0">
              Jag tror att förskolan har utvecklats väldigt mycket på ett par
              områden när det gäller läroplanen, kunnigheten och utbildningen
              hos personalen och att det har lett till en kvalitetsutveckling.
              Men jag ser också, som interpellanten tog upp i sitt inlägg, allvarliga
              kvalitetsproblem i förskolan med gruppstorlekar och med personaltätheten.
              Det är också en fråga, egentligen på samma tema, som jag skulle
              vilja ställa till ministern: Vad leder till kvalitet i förskolan?
              Vi har ju sett, sedan regeringen i förtid avskaffade det riktade
              statsbidraget till förskolan för att anställa personal, hur personaltätheten
              har börjat sjunka igen i svenska förskolor.
            </seg>
            <seg xml:id="i-ea6a635296525287-0">
              Jag välkomnar alltså mer forskning om förskolan dock behövs då
              nog mer pengar till den utbildningsvetenskapliga kommittén. Men
              jag välkomnar också ytterligare kvalitetsinsatser i svensk förskola.
            </seg>
          </u>
          <note type="speaker" xml:id="i-c82ffb514614038d-0">
            Anf. 49 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-13">
            <seg xml:id="i-ee5a76cf0dba37e5-0">
              Fru talman! Förskolan ligger ju under min kollega Jan Björklund,
              så en mer renodlad diskussion om kvalitetsåtgärder inom förskolan
              får föras med honom. Däremot svarar jag för att det finns en forskningsbas
              för de beslut vi fattar på detta område.
            </seg>
            <seg xml:id="i-c591390481eb5110-0">
              Det är riktigt som Mikael Damberg säger: Vi behandlade inte utbildningsvetenskaplig
              forskning särskilt mycket i forskningspropositionen. Det hade
              ett mycket speciellt skäl, nämligen att vår utredare av lärarutbildningen
              Sigbrit Franke som är professor i pedagogik, har varit universitetskansler
              och är ordförande i den utbildningsvetenskapliga kommittén inom
              Vetenskapsrådet kommer med förslag på detta område om bara någon
              vecka när hon överlämnar sitt betänkande. Innan vi gick vidare
              med den problematiken ville vi ha hennes faktaunderlag.
            </seg>
            <seg xml:id="i-b7baa1909abda89d-0">
              Frågan är alltså på intet sätt bortglömd, men vi vill ha bästa
              möjliga underlag innan vi går vidare med den.
            </seg>
            <seg xml:id="i-f318de8c86f925c6-0">
              Jag delar uppfattningen att det vore bra med ännu mer forskning
              om barns psykiska hälsa och vad förskolan kan göra för att förbättra
              denna. Det är många barn i vårt land och vår tid som far illa,
              och det är bra om vi vet så mycket som möjligt om vad vi i de
              offentliga systemen kan göra för att förbättra för dem.
            </seg>
            <seg xml:id="i-1734e43383d8e055-0">
              Jag har väl en något mer positiv bild än interpellanten vad gäller
              volymen av forskning på detta område. Totalt under perioden 20012008
              har det inom förskoleområdet beviljats 45 olika projektbidrag.
              Det är ändå en hel del. Bland annat finns det en forskarskola
              på detta område genom bidrag från den utbildningsvetenskapliga
              kommittén. Nog kommer det alltså in en hel del fakta som vi kan
              bygga våra politiska beslut på.
            </seg>
            <seg xml:id="i-3942245a911efc92-0">
              De politiska partierna, till exempel Maria Kornevik Jakobssons
              eget parti, har ju tagit fasta på den forskning som finns och
              som visar att många barn verkar må mycket bra av att vara på dagis
              och att det också har effekter på hela familjens situation. I
              den mån Maria Kornevik Jakobsson ifrågasätter denna slutsats av
              den forskning som finns är väl det en diskussion som hon till
              att börja med kan ta upp i sitt eget parti.
            </seg>
          </u>
          <note type="speaker" xml:id="i-6b4a20c6868de712-0">
            Anf. 50 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-c2c76d2293b400b5-1">
            <seg xml:id="i-f4f4c64e2c18089c-0">
              Fru talman! Jag vill börja med att svara Mikael Damberg: Jag
              är inte negativ till förskolan generellt. Däremot är jag väldigt
              negativ till att vi med öppna ögon låter barn, speciellt barn
              under tre år, inte få det de behöver. Så mycket vet vi att detta
              har stor betydelse för deras framtid. Det är mest barn under tre
              år jag tänker på.
            </seg>
            <seg xml:id="i-4ca4acfcc92981fe-0">
              Fru talman! Vi pumpar årligen in 40 miljarder i en omsorgsform
              vars effekter vi inte vet helt och hållet. Många stora utländska
              studier har gjorts på tusentals barn. Dessa studier sätter frågetecken
              för förskolan som en idealisk omsorg för alla barn märk väl: alla
              barn med den tidiga separation från föräldrarna som den innebär.
              Då är jag återigen tillbaka vid att det är för små barn som bristen
              på forskning är som störst. Jag håller med statsrådet om att det
              finns forskning, men den gäller oftast de lite större barnen.
            </seg>
            <seg xml:id="i-18ae522f2504b119-0">
              Nya rön från hjärnforskningen väcker också frågor om konsekvenserna
              av tidig stress för små barn. Vi kan väl inte tro att barn som
              är födda i Sverige reagerar eller fungerar annorlunda än barn
              som är födda i USA eller England?
            </seg>
            <seg xml:id="i-aeb581d90b110f0e-0">
              Jag menar att en ordentlig studie måste göras av effekterna av
              den svenska barnomsorgsmodellen. Det är därför jag envist ibland
              säger dagis. Förskola och skola ger en annan bild. Visst är det
              jättebra med planer, men en ettåring behöver annat än en läroplan.
              En ettåring behöver omsorg, trygghet, säkerhet, kärlek och igenkännande.
            </seg>
            <seg xml:id="i-a73385d0fc03b321-0">
              Jag återkommer alltså till de frågor som behöver svar: Hur påverkas
              barns utveckling av olika omsorgsformer? Finns det någon skillnad
              mellan förskola, dagmamma och hemmet vid olika åldrar? Hur påverkar
              gruppstorlekar och personaltäthet på förskolan? Kan man se en
              påverkan av den tidiga omsorgen upp i åldrarna? Finns det ett
              samband mellan den nuvarande familjepolitiska modellen och den
              ökade psykiska ohälsan? Det måste ju finnas en orsak någonstans.
            </seg>
            <seg xml:id="i-392445a5808fefa5-0">
              Den här empiriska kunskapen behövs av flera skäl:
            </seg>
            <seg xml:id="i-c03f3ac9719e51cc-0">
              Vi måste få veta hur det är. Kunskap måste fram av tillräcklig
              kvalitet för att accepteras av alla som deltar i debatten.
            </seg>
            <seg xml:id="i-8948bc8c058f40c6-0">
              Föräldrar måste få veta vilka val de gör. Vi tycker att det är
              jätteviktigt att man får göra sina egna val, men vad är det för
              val som föräldrarna gör? De måste veta att de gör det bästa valet
              för sig och sina barn.
            </seg>
            <seg xml:id="i-f5e3b04293f499ba-0">
              Förskolan, som det handlar om och jag diskvalificerar inte förskolan,
              däremot hur vi behandlar förskolan behöver denna kunskap för att
              kunna kvalitetssäkras. Förskolan måste hålla tillräcklig kvalitet
              så att de föräldrar som väljer denna omsorgsform kan känna sig
              trygga med det val de gör.
            </seg>
            <seg xml:id="i-8accbc8e658d6c1e-0">
              Även personalen ska kunna vara tillfreds med att veta att min
              arbetsplats kan leverera det jag är satt här att göra. Vi vet
              att väldigt många inom förskolan känner en stor frustration över
              att inte kunna leverera det de skulle vilja leverera till barnen.
            </seg>
          </u>
          <note type="speaker" xml:id="i-1b7f4125c4f5c2ff-0">
            Anf. 51 MIKAEL DAMBERG (s):
          </note>
          <u who="mikael_damberg_567c84" xml:id="i-fdb49fdbc70810da-4">
            <seg xml:id="i-f23e6bc9ee3fb5f1-0">
              Fru talman! Med anledning av interpellantens senaste inlägg skulle
              jag vilja ställa två frågor till statsrådet.
            </seg>
            <seg xml:id="i-5e447deb0849e0d4-0">
              Den första är på vilket sätt man ska värdera studier av så kallad
              förskola i USA och Storbritannien jämfört med förskola i Sverige.
              Finns det skillnader, eller är likheterna större än skillnaderna?
            </seg>
            <seg xml:id="i-547eb03e92f93fe2-0">
              Fråga nr 2 är om statsrådet delar den bild som nu kommer fram
              från interpellanten om skillnaden mellan förskola och dagis eller,
              för att tala moderatspråk, pedagogisk förskola och någonting annat
              före det, det vill säga att de första åren inte skulle vara pedagogisk
              verksamhet.
            </seg>
            <seg xml:id="i-65d40c104511b77d-0">
              Jag tror, och där är jag väldigt bestämd, att man gör ett väldigt
              felslut om man tror att barn inte behöver det. Omtanke och trygghet,
              visst, men det handlar också om en enorm utveckling de första
              åren i livet. Min dotter kunde sjunga alfabetet innan hon var
              tre år. Det var ingenting jag hade drillat och ingenting förskolan
              hade drillat, men man ska inte tro att barn inte lär sig saker
              och ting de första åren. Barn mår bra av och tycker att det är
              kul att lära sig saker. Man lär sig motorik. Man lär sig socialt
              umgänge. Man lär sig språk. Man lär sig fungera emotionellt.
            </seg>
            <seg xml:id="i-f9e177fed45f6487-0">
              Delar statsrådet bilden att man kan dela upp förskolan i dagis
              och förskola?
            </seg>
          </u>
          <note type="speaker" xml:id="i-9f3edfdb636a208e-0">
            Anf. 52 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-14">
            <seg xml:id="i-982ce0ab1bf2d0c6-0">
              Fru talman! Jag kanske ändå måste börja med ett lite formalistiskt
              påpekande. Mitt ansvar är att se till att det forskas i Sverige
              om allt möjligt trafiksäkerhet, brottsförebyggande verksamhet
              och vad det nu kan vara. Jag har ett övergripande ansvar i regeringen
              för all forskningspolitik. Hur däremot resultatet av forskningen
              ska bedömas politiskt på olika områden får respektive fackminister
              argumentera kring här i kammaren.
            </seg>
            <seg xml:id="i-0cb1f1f872bbcf3c-0">
              Jag har egentligen inte rätt att föra alltför djupgående diskussioner
              om regeringens förskolepolitik, eftersom det ligger på ett annat
              statsråd. Dock kan jag tillåta mig att säga något, eftersom jag
              vet rätt väl vad både Jan Björklund och andra statsråd i regeringen
              tycker.
            </seg>
            <seg xml:id="i-80c6e24eb24c7a06-0">
              Den allmänna bilden är att man ute i världen ser på svensk barnomsorg
              som en förebild. Många försöker efterlikna vår familjepolitik.
              Den har lett till att det föds fler barn i Sverige än i många
              andra jämförbara länder, och barn mår bättre här än i många andra
              jämförbara länder. Jag köper inte att den allmänna bilden skulle
              vara att forskning visar att Sverige är på fel väg i familjepolitiken.
            </seg>
            <seg xml:id="i-6f40b43d48cab8ea-0">
              Jag ska återgå till det som verkligen är mitt ansvar. Jag tycker
              att interpellanten så långt har en poäng att det är viktigt att
              vi har bästa möjliga forskningsbas för de beslut vi fattar på
              olika områden. Det gäller inte minst för att våra barn ska må
              så bra som möjligt.
            </seg>
            <seg xml:id="i-b28d6dedce886626-0">
              Där är min ambition att vi ska satsa mer. Jag tror att det är
              bra att vi får fram så bra beslutsunderlag som möjligt. Då behöver
              frågeställningen inte vara: Är dagis bra för barnen? Det kan handla
              om väldigt mycket mer sofistikerade frågeställningar om barngruppernas
              storlek, personalens utbildning, om det finns vissa barn som behöver
              särskilda omsorgsformer, och så vidare.
            </seg>
            <seg xml:id="i-1ca20d420f05cff9-0">
              Jag skulle gärna se att volymen forskning på detta område expanderade.
              Det är bra att interpellanten har riktat strålkastarljuset på
              detta. Vi behöver gå vidare och få fram mer forskning och gärna
              ännu mer högkvalitativ forskning på detta viktiga område.
            </seg>
          </u>
          <note type="speaker" xml:id="i-c462f6654b858628-0">
            Anf. 53 MARIA KORNEVIK JAKOBSSON (c):
          </note>
          <u who="leif_jakobsson_04dbae" xml:id="i-c2c76d2293b400b5-2">
            <seg xml:id="i-d36d902b006e68a9-0">
              Fru talman! Jag vill börja med att säga att jag med denna interpellation
              inte vill avveckla förskolan, jag vill utveckla förskolan. Jag
              är inte ute efter att nedvärdera förskolan. Jag är ute efter att
              kanske ta tillbaka det som en gång var viktigt.
            </seg>
            <seg xml:id="i-977866fc24aae45e-0">
              Centerpartiet, Folkpartiet och Socialdemokraterna har alla varit
              med och byggt upp förskolan. När vi gjorde detta var vi väldigt
              stolta över den traditionen. Jag vet att vår Karin Söder har lagt
              ned ett enormt arbete på att förskolan ska bli bra.
            </seg>
            <seg xml:id="i-7a868c1b24e0607d-0">
              På något sätt vill jag att vi värnar om det vi har. Det är viktigt,
              och det är viktigt att man ser över det. Under de tolv år som
              den gamla regeringen har suttit har definitivt ingenting hänt.
            </seg>
            <seg xml:id="i-ea39ab277e872a17-0">
              Det enda som har varit viktigt är antalet personer i kön och
              hur snabbt man kan avverka kön. Vad som har varit bakom kön har
              inte varit av intresse, i varje fall i de delar av Sverige jag
              kommer ifrån.
            </seg>
            <seg xml:id="i-9f1c62116abc62f3-0">
              Mikael Damberg har nu gått från kammaren. Jag undrar hur han
              tänker. De barn som inte går på dagis, utvecklas inte de kognitivt,
              socialt, emotionellt eller motoriskt? Det har funnits en tid innan
              vi över huvud taget hade något som kallades barnomsorg.
            </seg>
            <seg xml:id="i-bd5e9dfe3e2a9f34-0">
              Jag vill avsluta med att säga att barnen är viktiga. De är vår
              framtid. Vi har alla i Sverige ett ansvar för att de får vad de
              behöver för att de sedan ska kunna bli trygga vuxna föräldrar.
            </seg>
            <seg xml:id="i-1b22c348f36128f3-0">
              Jag vill återigen säga att forskningen på förskolan ska vara
              till för att förskolan ska kunna utvecklas och, precis som ministern
              sade, bli det bästa för barnen.
            </seg>
            <seg xml:id="i-b9cc245f85a4b691-0">
              Forskning om förskolan är till för att ge barnen vad de behöver.
              Det gäller speciellt de barn som är under tre år och som inte
              riktigt kan göra sin röst hörd. Det finns 20 hyllmeter om barns
              utveckling i varje bibliotek om man inte har en bok hemma.
            </seg>
          </u>
          <note type="speaker" xml:id="i-ef4eba143fff212a-0">
            Anf. 54 Statsrådet LARS LEIJONBORG (fp):
          </note>
          <u who="unknown" xml:id="i-32ffec5d4932422c-15">
            <seg xml:id="i-e468fe05b52ab3ae-0">
              Fru talman! Maria Kornevik Jakobsson sade att barnen är viktiga.
              Jag tror att många av oss kan vara överens om att barnen till
              och med är viktigast.
            </seg>
            <seg xml:id="i-174d698ae52029a1-0">
              Regeringen har fört en väldigt offensiv familjepolitik på olika
              sätt. Vi har öppnat för möjligheten att för kommuner att införa
              vårdnadsbidrag. Vi har gjort särskilda satsningar för att kvaliteten
              i barnomsorgen ska kunna öka. Vi har infört en jämställdhetsbonus
              som vi också tror är bra för barnen. Vi arbetar för att öka lärarnas
              och personalens kompetens.
            </seg>
            <seg xml:id="i-86f80430997a3e65-0">
              Jag tycker att man ska se den helheten. Allt detta gör vi just
              för att vi har uppfattningen att bland det absolut viktigaste
              vi kan ägna oss åt både som föräldrar och som politiker är att
              ge barn goda uppväxtvillkor.
            </seg>
            <seg xml:id="i-e53c4f943a89989c-0">
              Det ligger naturligtvis någonting i det som Maria Kornevik Jakobsson
              sade i sitt sista inlägg. I ett historiskt perspektiv är det ganska
              kort tid som vi har ägnat oss åt det vi kallar för offentlig barnomsorg.
            </seg>
            <seg xml:id="i-f57f624176814def-0">
              Det är ett viktigt område för samhällsvetenskaplig och beteendevetenskaplig
              forskning. Det handlar om att se vilka effekter det har för barnen,
              för familjerna och för samhället i stort.
            </seg>
            <seg xml:id="i-0904daaf24e1e977-0">
              Även om jag har sagt att jag inte ska ta så mycket ansvar för
              forskningens resultat vill jag ändå till sist säga att hittills
              har den forskning som finns tytt på att det är en riktig huvudväg
              att gå att erbjuda familjer skattefinansierad barnomsorg.
            </seg>
            <seg xml:id="i-799a5ca0152a862c-0">
              När det gäller innehåll, metodutveckling och sådant behöver vi
              komma längre. Därför ska vi satsa mer på forskning.
            </seg>
          </u>
          <note xml:id="i-e219917d88ca6056-3">
            Överläggningen var härmed avslutad.
          </note>
          <note xml:id="i-f9a1a6ec21816212-0">
            6 § Svar på interpellation 2008/09:52 om mäns sexualiserade våld
            mot kvinnor
          </note>
          <note type="speaker" xml:id="i-a2066104ac54a211-0">
            Anf. 55 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-0">
            <seg xml:id="i-66a61e30341d7658-0">
              Fru talman! Eva Olofsson har frågat integrations- och jämställdhetsministern
              hur hon avser att hantera den kritik som framförts av FN:s kommitté
              för avskaffande av all slags diskriminering av kvinnor, Cedawkommittén,
              bland annat avseende avsaknaden av statistik över hur många flickor
              och kvinnor i Sverige som är könsstympade. Vidare frågar Eva Olofsson
              vilka åtgärder integrations- och jämställdhetsministern avser
              att vidta för att socialtjänstens stöd till våldsutsatta kvinnor
              ska hålla en jämn och god kvalitet i samtliga kommuner samt vilka
              åtgärder hon avser att vidta för att se till att alla våldsutsatta
              kvinnor har tillgång till skyddade boenden oavsett vilken kommun
              de bor i.
            </seg>
            <seg xml:id="i-6c2a32cca8f42258-0">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg xml:id="i-1a716e6f9f8f1b88-0">
              Låt mig inleda med att säga att regeringen har vidtagit kraftfulla
              åtgärder för att bekämpa mäns våld mot kvinnor. Handlingsplanen
              för att bekämpa mäns våld mot kvinnor som regeringen fattade beslut
              om för ett år sedan omfattar åtgärder som beräknas kosta drygt
              800 miljoner kronor. Genom uppdrag till ett stort antal myndigheter
              har regeringen på olika sätt konkretiserat åtgärderna i handlingsplanen.
            </seg>
            <seg xml:id="i-8ead9bc2be2d72d3-0">
              Den 25 januari i år lämnade Sverige sin kombinerade sjätte och
              sjunde rapport om åtgärder för genomförandet av konventionen av
              avskaffande av all slags diskriminering av kvinnor till FN:s Cedawkommitté.
              Vid detta tillfälle genomförde kommittén också en utfrågning med
              en svensk delegation om våra nationella förhållanden. Detta har
              sammantaget legat till grund för Cedawkommitténs bedömning av
              Sveriges efterlevnad av konventionen. Kommittén är positiv till
              en rad åtgärder som Sverige har genomfört. Däribland kan nämnas
              att kommittén lovordar alla ansträngningar som gjorts för att
              få bukt med våldet mot kvinnor, bland annat handlingsplanen för
              att bekämpa mäns våld mot kvinnor.
            </seg>
            <seg xml:id="i-4b9c2225d000ea53-0">
              Cedawkommittén gör också en bedömning av huvudsakliga förbättringsområden
              och lämnar rekommendationer i anslutning till dessa. Det är i
              denna del som kommittén uttrycker oro över slutsatserna i utredningen
              om socialtjänstens stöd till våldsutsatta kvinnor, nämligen att
              stödet varierar mellan kommunerna och att vissa kommuner inte
              kan erbjuda skyddat boende för alla våldsutsatta kvinnor.
            </seg>
            <seg xml:id="i-1d452aeee846aab8-0">
              Regeringen har, sedan dess att slutsatserna från utredningen
              presenterades i juni 2006, genomfört en rad åtgärder för att komma
              till rätta med detta. Socialtjänstlagen har skärpts så att socialtjänstnämndens
              ansvar för att ge brottsoffer stöd och hjälp framgår tydligare.
              Ändringarna innebär bland annat att kommunerna ska, i stället
              för som tidigare bör, särskilt beakta att våldsutsatta kvinnor
              och barn som har bevittnat våld kan vara i behov av stöd och hjälp.
              Regeringen har också under 2007 och 2008 riktat särskilda utvecklingsmedel
              till kommunerna för att förstärka kvinnojoursverksamheten. Satsningen
              har bland annat som syfte att insatserna ska bli mer enhetliga
              i hela landet.
            </seg>
            <seg xml:id="i-e8b2dd7f00775d1c-0">
              Regeringen har också genomfört en rad andra initiativ för att
              stärka stödet till våldsutsatta kvinnor. På regeringens uppdrag
              utvecklas exempelvis nationella bedömningsinstrument av Socialstyrelsen
              så att rätt insatser görs utifrån kvinnornas behov och att dessa
              insatser ska erbjudas oavsett var i landet man befinner sig. Ytterligare
              exempel är regeringsuppdrag gällande stöd till kunskaps- och kompetensutveckling
              för socialtjänstens personal samt en tydligare tillsyn.
            </seg>
            <seg xml:id="i-7cb0d23c8cbd120d-0">
              Jag tänkte avslutningsvis göra en kommentar till avsaknaden av
              statistik över flickor och kvinnor som är könsstympade i Sverige.
              Kvinnlig könsstympning är förbjudet i Sverige sedan 1982. De eventuella
              ingrepp som genomförs sker illegalt, och vi har därför inga möjligheter
              att föra statistik över hur många som är drabbade i Sverige i
              dag. Polismyndigheterna kan rapportera antalet anmälda brott och
              hur många som har blivit lagförda men, som i fallet med många
              andra typer av brottslighet och övergrepp, är vi utlämnade till
              uppskattningar när vi talar om det totala antalet personer som
              utsätts för kvinnlig könsstympning.
            </seg>
            <seg xml:id="i-c85a964f542a2feb-0">
              Sedan den 1 juli 1999 råder en hårdare lagstiftning mot könsstympning
              i Sverige. Straffskalan har skärpts genom att straffet för den
              som utför könsstympning i Sverige nu är mellan två och fyra års
              fängelse. Även förberedelse för och underlåtenhet att avslöja
              könsstympning är straffbart. Personer som i sitt arbete kommer
              i kontakt med barn och ungdomar, till exempel skol- eller sjukvårdspersonal,
              måste också enligt socialtjänstlagen anmäla till socialtjänsten
              om de får kännedom om något som gör att de behöver ingripa till
              ett barns skydd, till exempel om man misstänker att en flicka
              riskerar att utsättas för könsstympning.
            </seg>
          </u>
          <note type="speaker" xml:id="i-454c4d2602e58cbe-0">
            Anf. 56 EVA OLOFSSON (v):
          </note>
          <u who="eva_olofsson_b34e2b" xml:id="i-867de13cb4f1ed16-0">
            <seg xml:id="i-fe975cc5b1802dca-0">
              Fru talman! Jag vill tacka för svaret. För Vänsterpartiet är
              mäns våld mot kvinnor ett stort samhällsproblem. Det värsta är
              att det verkar öka. Anmälningsbenägenheten ökar, men också våldet
              verkar öka i dag. Det hänger ihop med den maktordning vi har med
              män med mer makt och kvinnor med mindre makt. Det underlättar
              direkt och indirekt för individuella män att dominera, kontrollera
              och bruka våld mot kvinnor.
            </seg>
            <seg xml:id="i-9f62a881b745f2f6-0">
              Jag utgick från FN:s kommitté för avskaffande av diskriminering
              av kvinnor och den rapport den utgav 2008. Där uttrycker man oro
              just för att socialtjänstens stöd är ojämnt och att det inte finns
              skyddat boende för kvinnor i alla kommuner. Speciellt kan kvinnor
              med särskilda behov vara utsatta.
            </seg>
            <seg xml:id="i-39c82d4e6fc55451-0">
              Men det finns också andra rapporter att titta på. När det gäller
              socialtjänsten i Helsingfors har länsstyrelsen varit inne och
              tittat i Helsingforss län för att se vilket stöd som finns för
              våldsutsatta kvinnor och barn. Det visar sig att ungefär hälften
              av länets kommuner och stadsdelar saknar någon som håller ihop
              arbetet en kvinnofridssamordnare. Hälften av kommunerna och stadsdelarna
              saknar aktuella handlingsplaner. De behöver faktiskt uppdateras
              och förnyas; det räcker inte att göra dem en gång. Hälften av
              dem man begärde uppgifter ifrån ansåg att det inte fanns tillräckligt
              med insatser för de utsatta kvinnorna i deras kommun eller stadsdel.
              Ökad kompetens var en fråga som man lyfte fram.
            </seg>
            <seg xml:id="i-5fe8d78cf9777c5f-0">
              Från Vänsterpartiet har vi i vår skuggbudget lagt 55 miljoner
              just för att all personal i socialtjänst de som jobbar med människor
              med funktionsnedsättningar och inom missbrukarvården ska få kunskaper
              om mäns våld mot kvinnor för att kunna ge det stöd som behövs.
            </seg>
            <seg xml:id="i-a1fd88508b7eecbf-0">
              Ett annat problem som man lyfter fram är bristen på ekonomiska
              resurser för långsiktiga lösningar. Länsstyrelsen säger i rapporten
              att detta gör att det i många kommuner i praktiken är kvinnojourerna
              som står för insatserna. Men de har inte ett säkert finansiellt
              långsiktigt stöd. Det finns dessutom behov av att bygga ut fler
              skyddade boenden, men de ekonomiska resurserna för detta finns
              inte hos jourerna.
            </seg>
            <seg xml:id="i-526a430a8f5613c2-0">
              Frågan om möjligheterna för kvinnor och deras barn som blir utsatta
              för våld och behöver lämna sin bostad togs också upp på socialutskottets
              hearing om hemlöshet. Den problematik man berättade om då från
              kvinnojourerna handlade också om vad som händer när man behöver
              fly från sitt hem. Det kanske inte är en realitet att man kan
              återvända dit på grund av hotbilden, och då har man svårt att
              få en annan bostad. Det byggs få hyresrätter med rimliga hyror.
              Bostadsbristen är stor. Det leder också till att kvinnor fastnar
              på kvinnojourerna när de egentligen inte behöver vara kvar. Vi
              behöver alltså också en annan bostadspolitik, som gör att vi kan
              få rimliga hyror och nya hyresrätter så att kvinnor inte fastnar
              i jourerna.
            </seg>
            <seg xml:id="i-2f11c0d9ce549378-0">
              Jag skulle vilja ställa en fråga till ministern. Det är en fråga
              som har kommit upp och som har anknytning till både Cedawkommitténs
              och länsstyrelsens rapport. Det handlar om bristen på långsiktig
              ekonomisk satsning på kvinnojourerna. Vi måste kunna skapa de
              resurser som behövs så att de kan planera för framtiden. Det ska
              inte bara komma pengar för ett år i taget.
            </seg>
            <seg xml:id="i-678f1b7530b72fd1-0">
              Jag skulle vilja veta om ministern liksom Vänsterpartiet skulle
              vilja hitta en satsning och ta ett statligt ansvar för ett långsiktigt
              stöd till kvinnojourerna som ger dem möjligheten att ge det stöd
              som våldsutsatta kvinnor och barn behöver.
            </seg>
          </u>
          <note type="speaker" xml:id="i-84f08c420788fa89-0">
            Anf. 57 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-1">
            <seg xml:id="i-199130c80470c66a-0">
              Fru talman! Mäns våld mot kvinnor är en angelägen fråga för alliansregeringen.
              Därför har vi gjort en satsning som går utöver vad som tidigare
              någonsin har gjorts med den handlingsplan som är presenterad med
              56 olika punkter och med 800 miljoner kronor. Jag skulle vilja
              hävda att det är en satsning som saknar motstycke både i Sverige
              och i många andra länder.
            </seg>
            <seg xml:id="i-024d0c31a305d679-0">
              Vi har också sett positivt på en ökad anmälningsbenägenhet även
              om det kan indikera också ökat våld. Det vet vi inte riktigt.
              Men det är viktigt att den kvinna som utsätts för våld faktiskt
              vågar anmäla. Det hoppas jag att Eva Olofsson och jag är överens
              om.
            </seg>
            <seg xml:id="i-852dbffbeb263e08-0">
              Inom socialtjänstens ram ryms uppdraget hos kommunerna att ge
              kvinnor som utsätts för våld och barn som bevittnar våld det skydd
              och stöd och den hjälp som det är nödvändigt att de får. Om Eva
              Olofsson menar att staten skulle gå in och ta över det kommunala
              ansvaret är det inte aktuellt.
            </seg>
            <seg xml:id="i-192fd11fbc1b2afa-0">
              Jag ser att Vänsterpartiet i sitt budgetförslag lägger många
              ökningar på många områden, men också många skattehöjningar som
              gör att antalet jobb i Sverige skulle minska dramatiskt. Med män
              och kvinnor som är arbetslösa blir kanske våldsaspekten ännu tydligare.
            </seg>
            <seg xml:id="i-3637c3bc4dfc8192-0">
              Vi är en regering som tar ansvar för helheten och även för den
              ekonomiska stabiliteten i landet. Därför lägger vi fram finansierade
              budgetar. Därför har vi också markerat ett tydligt stöd till det
              här området. Vi ska inte överta kommunerna ansvar, men vi ska
              stötta dem i deras verksamhet. Därav kommer de 800 miljonerna.
              Därav kommer också de 109 miljoner som är utvecklingsmedel till
              kvinnojoursverksamhet. Kvinnojourerna utgör ett ovärderligt komplement
              till socialtjänstens verksamhet. Vi vet att det för många kvinnor
              är mycket enklare att ta kontakt med någon som inte utgör myndighet
              i ett första skede.
            </seg>
            <seg xml:id="i-41769baf3debc62f-0">
              Om vi tittar historiskt ser vi i de delrapporter vi har fått
              om de kommunala bidragen att stödet till kvinnojourer, brottsofferjourer
              och tjejjourer har ökat från 54 miljoner kronor 2006, vilket var
              fallet då Eva Olofsson var med och styrde landet tillsammans med
              Socialdemokraterna, till 62 miljoner kronor 2007. Det är glädjande
              att stödet nu ökar, för kvinnojourerna gör som sagt en ovärderlig
              insats och kommunerna kan inte fylla sitt ansvar om man inte samarbetar
              på ett bra sätt med de frivilliga civila organisationerna.
            </seg>
            <seg xml:id="i-30968fec4cc80b80-0">
              Vi har också för avsikt att höja det generella organisationsbidrag
              som Socialstyrelsen fördelar till kvinnojourer, brottsofferjourer
              och organisationer som arbetar för att motverka våld. Det kommer
              att höjas, vilket framgår av handlingsplanen.
            </seg>
            <seg xml:id="i-397853c2b3106cbc-0">
              De långsiktiga lösningarna handlar naturligtvis om lite olika
              saker. En av dem är förbättrat kunskapsstöd. Här finns det en
              brist hos socialtjänstens personal, men också när det gäller att
              se till att det finns verktyg som vilar på en vetenskaplig grund.
              Därför har vi gett IMS vid Socialstyrelsen, alltså Institutet
              för utveckling av metoder i socialt arbete, i uppdrag att ta fram,
              identifiera och kvalitetssäkra bedömningsinstrument som kan användas
              i socialtjänstens arbete med våldsutsatta kvinnor och barn som
              har bevittnat våld. Det är alltså IMS som ska ta fram det här
              i form av ett frågeformulär som är baserat på vetenskaplig grund.
              Det här bedömningsinstrumentet ska kunna användas nationellt och
              utgöra ett viktigt beslutsunderlag. Jag tror att det är en viktig
              del för att få ett mer likvärdigt arbete över landet att det finns
              den här typen av verktyg. Jag ska be att få återkomma till fler
              saker som jag tror är viktiga för den långsiktiga lösningen.
            </seg>
          </u>
          <note type="speaker" xml:id="i-4ceea5aeb3520c4d-0">
            Anf. 58 EVA OLOFSSON (v):
          </note>
          <u who="eva_olofsson_b34e2b" xml:id="i-867de13cb4f1ed16-1">
            <seg xml:id="i-012895df8f313df6-0">
              Fru talman! Självklart tycker jag att det är viktigt, vill jag
              svara på ministerns fråga, att kvinnor anmäler när de blir utsatta
              för våld. Jag är säker på att uppmärksamheten kring den här frågan,
              som inte minst kvinnojourerna har varit med och hjälpt fram, gör
              att fler kvinnor anmäler. Men i de undersökningar jag har sett
              säger man också att man kan se en tendens mot att våldet också
              ökar. Det lastar jag inte regeringen för, och det hade jag inte
              gjort om vi hade suttit i regeringen med s och mp heller, för
              jag tror att det hade ökat i vilket fall som helst. Jag vill peka
              på att det här är ett problem som vi gemensamt behöver satsa resurser
              på.
            </seg>
            <seg xml:id="i-7386f1f2c77b354a-0">
              Jag tänkte inte komma hit för att diskutera den ekonomiska politiken
              men vill bara säga att jag tror att satsningar på till exempel
              välfärdsjobb i kommunerna absolut inte leder till mer våld mot
              kvinnor eller de barn som finns i de familjerna. Att människor
              har en a-kassa som går att leva på eller en sjukersättning som
              de är trygga med tror jag inte heller ökar våldet.
            </seg>
            <seg xml:id="i-6cad5572419909bc-0">
              Jag vill egentligen anknyta till något ministern var inne på.
              Det var vikten av de ideellt arbetande kvinnojourernas arbete.
              Det är ju de som står för de flesta skyddade boendena och jourerna
              ute i landet i dag. Roks har ju pekat på att man 2007 bara kunde
              erbjuda skyddat boende till hälften av de kvinnor som var i behov
              av det och att efterfrågan hade ökat med 30 procent. Ett stort
              problem är att utvecklingsmedlen för att stärka kvinnojourerna
              inte riktigt fungerar för att hålla verksamheten i gång och för
              att utveckla den och veta hur man har det framöver.
            </seg>
            <seg xml:id="i-6289831cab68481d-0">
              Roks har utvärderat fördelningen av statliga medel 2007. Man
              är nöjd i kanske två tredjedelar av kommunerna när det gäller
              samarbetet med kommunerna, men det finns ett antal kommuner som
              inte är intresserade av frågan. Ibland säger man från kvinnojourerna
              att man till och med upplever att kommunen har en negativ syn
              på kvinnojourerna och att man inte av den anledningen är intresserad
              av att söka de medel som man ska söka tillsammans. En del kommuner
              är också väldigt passiva och tar inga initiativ beträffande det
              här.
            </seg>
            <seg xml:id="i-0438cd0da5bfbb6f-0">
              Jag tycker att det är oroande om det i en tredjedel av Sveriges
              kommuner inte fungerar bra när kommunerna och kvinnojourerna ska
              söka de här pengarna. Roks drar slutsatsen att samverkan under
              tvång mellan ideella kvinnojourer och motsträviga kommuner har
              en tendens att misslyckas. När kommunerna inte vill ansöka borde
              jouren ha möjlighet att ansöka på egen hand. Det här tycker jag
              det vore väldigt intressant om ministern ville kommentera. Jag
              tycker att det inte är anständigt att vissa kommuner på grund
              av att de har en antifeministisk hållning eller inte tror att
              våld förekommer i deras kommun inte är beredda att söka pengar
              ihop med sina kvinnojourer.
            </seg>
            <seg xml:id="i-43c3a626bd9aa22a-0">
              En annan fråga som jag vill återkomma till lite längre fram är
              att man tar upp frågan om kvinnor med speciella behov. Man har
              tittat lite på det här i Västra Götaland, och det är så att väldigt
              många jourer inte är tillgängliga för till exempel rullstolsburna
              kvinnor eller kvinnor med intellektuella eller psykiska funktionshinder.
              När man har gått ut och tittat på kommunernas handlingsplaner
              i Västra Götaland från resurscentret Dubbelt utsatt har man funnit
              att kvinnor med funktionsnedsättning, som är lika utsatta och
              i vissa fall mer än andra kvinnor, inte finns med. Man har inte
              heller tagit upp den problematiken i funktionshinderverksamheten.
            </seg>
            <seg xml:id="i-f93827b90d6ffd9f-0">
              Jag skulle vilja ställa frågan: Vad tycker ministern att vi ska
              göra för att ändra på detta?
            </seg>
          </u>
          <note type="speaker" xml:id="i-c1b318f0dadc7c87-0">
            Anf. 59 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-2">
            <seg xml:id="i-1897e6993de5bce8-0">
              Fru talman! Målsättningen med den stora satsning som regeringen
              har gjort på en handlingsplan för att minska våldet mot kvinnor
              är också att öka likvärdigheten i landet. Vi kommer naturligtvis
              att följa upp det vi har gjort, inte minst förändringen i lagstiftningen
              från ett bör till ett ska.
            </seg>
            <seg xml:id="i-3265e2e044a702b2-0">
              Det är ännu lite tidigt att säga något, men återigen: Det vi
              kan säga är att kvinnojourerna har fått ökade medel 2007 jämfört
              med 2006. Lagstiftningen ska följas upp och utvärderas. Det är
              naturligtvis så att ytterligare utbildningsinsatser kan behövas
              till socialtjänstens personal. Det är därför vi också tar fram
              den här typen av metodverktyg.
            </seg>
            <seg xml:id="i-fc0afbb97255482a-0">
              Jag kan se bakåt i tiden att väldigt lite har gjorts av den tidigare
              regeringen med att hjälpa socialtjänsten att hantera det här frågeområdet
              med kunskapsbaserade verktyg och med bra redskap i det dagliga
              arbetet. Här försöker vi förbättra kunskapsläget. Det tror jag
              kommer att ha betydelse också för en ökad likvärdighet och för
              synen att de här frågorna är väldigt viktiga.
            </seg>
            <seg xml:id="i-635c8d2c93f75687-0">
              Tilldelningen av medel har två delar, dels de medel som Socialstyrelsen
              tillhandahåller som går direkt till kvinnojourer, brottsofferjourer
              och tjejjourer, dels de här andra medlen som fördelas via socialnämnderna.
              Så är det också för att betona att det faktiskt är socialnämnden
              och kommunen som har ansvaret enligt lagen att se till att stöd
              och hjälp ges till våldsutsatta kvinnor och barn som bevittnar
              våld. Det ansvaret ska vi inte ta ifrån kommunerna och lägga över
              på kvinnojourerna, men i vårt uppdrag för de 109 miljonerna har
              vi tydligt skrivit in vikten av ett samarbete för att tydliggöra
              för kommunerna att det här är ett uppdrag som man inte klarar
              på egen hand utan som kräver ett samarbete. Och som sagt var:
              Även i denna del kommer vi naturligtvis att utvärdera.
            </seg>
            <seg xml:id="i-4f7b7b5cf8f733a0-0">
              Sedan skulle jag vilja säga något om frågan om särskilt utsatta
              grupper. Det är en del av uppdragen i handlingsplanen som handlar
              om detta, och vi har uppmärksammat den här problematiken. Det
              handlar om kvinnor med funktionsnedsättning men också kvinnor
              med utländsk bakgrund och kvinnor som är missbrukare och som genom
              sitt missbruk får en högre benägenhet att utsättas för våld. Här
              finns det i handlingsplanen en tydlig planering för vad vi kommer
              att göra. Vi kommer att göra en utbildningssatsning för personal
              som ger stöd och service till personer med funktionsnedsättning
              för att de ska vara observanta och kunna iaktta och veta vad de
              ska göra om de ser någonting.
            </seg>
            <seg xml:id="i-d215d4f4c50e6332-0">
              Vi kommer också att avsätta särskilda medel för att handikapporganisationerna
              ska kunna förebygga och uppmärksamma våld mot personer med funktionsnedsättning.
              Vi kommer också att göra särskilda insatser för att öka kunskapen
              om våldsutsattheten inom verksamhet som riktar sig till missbrukande
              kvinnor. Vi har alltså identifierat de här riskgrupperna, och
              vi har en tydlig handlingsplan för att komma längre när det gäller
              att kunna möta de här kvinnornas behov.
            </seg>
            <seg xml:id="i-60dd87515cca75eb-0">
              Låt mig också säga något om något jag tror spelar väldigt stor
              roll i det långa loppet. Vi vet att män som utövar våld mot kvinnor
              har en väldigt hög återfallsfrekvens om de inte får tillgång till
              behandling. Därför är det ett angeläget ämne att också ha verksamheter
              som är riktade mot förövarna, mot männen. Jag är väldigt glad
              att kunna säga att det här arbetet har stärkts betydligt, och
              det tror jag kommer att ha väldigt stor betydelse på sikt.
            </seg>
            <seg xml:id="i-6ff11acf1a867b2b-0">
              När vi fick en rapport från Socialstyrelsen om de statliga medlen
              till kommunerna redovisade man att det hade kommit in 89 ansökningar
              för insatser mot våldsutövande män. Det kan jämföras med satsningen
              2006, då nio sådana ansökningar kom in. Här finns alltså ett helt
              nytt intresse på ett frågeområde som jag tror kommer att vara
              avgörande för hur vi kan hantera problematiken i framtiden. Att
              ge män behandling för att de inte ska bli återfallsförbrytare
              är en av de allra viktigaste insatserna för att minska våldet
              mot kvinnor.
            </seg>
          </u>
          <note type="speaker" xml:id="i-7d25f3d10856b78b-0">
            Anf. 60 EVA OLOFSSON (v):
          </note>
          <u who="eva_olofsson_b34e2b" xml:id="i-867de13cb4f1ed16-2">
            <seg xml:id="i-bc0d1d7bac883747-0">
              Fru talman! Jag skulle vilja återkomma till det jag tog upp tidigare.
              Roks organiserar de flesta kvinno- och tjejjourer, och på många
              ställen finns bara de. I sin utvärdering tar de upp ett reellt
              problem som de som ideellt arbetande och engagerade i detta möter
              i nästan en tredjedel av landets kommuner, nämligen att man där
              inte är intresserad av att söka de utvecklingspengar som ska sökas
              ihop. De undrar därför vad de ska göra. Kan det ändå finnas något
              spår som man kunde komma fram på?
            </seg>
            <seg xml:id="i-078797bde1b3a8a4-0">
              Det är en intressant fråga, för jag misstänker att man i dessa
              kommuner inte heller har den allra bästa satsningen på den kommunala
              verksamheten. Det brukar ofta hänga ihop, det vill säga att om
              man jobbar bra kommunalt har man också ett bra samarbete med och
              ger ett bra stöd till de ideella organisationerna.
            </seg>
            <seg xml:id="i-d75c63d69e8fa905-0">
              Det är också viktigt att ta upp, vilket även Roks gör, att det
              kommunala ansvaret tydliggörs. Det är jättebra att så sker. Kommunerna
              har och ska ha ansvaret, men det får inte innebära att man slutar
              se de ideella kvinnoorganisationerna som viktiga och ett nödvändigt
              komplement samt att man samarbetar med dem för att tillsammans
              ge det stöd som behövs i kommunen. Jag tror alltså att det är
              viktigt att man för diskussionen även med kvinnojourerna, för
              att få deras syn på detta.
            </seg>
            <seg xml:id="i-40e7a97c7563ef8a-0">
              Sedan tycker jag att det är lite synd att ministern fortfarande
              pratar om att förebygga våld mot personer med funktionsnedsättning
              när vi pratar om mäns våld mot kvinnor. Det vore skönt att få
              höra att man tydliggjorde att det rör kvinnor med funktionsnedsättning.
              Jag tror att det är viktigt. Vi ligger fortfarande långt efter
              när det gäller att lyfta fram den problematiken och våga se och
              göra något när kvinnor med funktionsnedsättning blir utsatta för
              mäns våld.
            </seg>
          </u>
          <note type="speaker" xml:id="i-6310ccae60b79497-0">
            Anf. 61 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-3">
            <seg xml:id="i-3bb097f5d73839ae-0">
              Fru talman! För mig är frågan om våld mot kvinnor en fråga om
              mänskliga rättigheter. Ingen ska ha rätt att utsätta någon annan
              för våld. Därför blir den här frågan så viktig, och därför har
              vi gjort så mycket på det här området mer, skulle jag vilja säga,
              än någon tidigare regering.
            </seg>
            <seg xml:id="i-b178648622b7ba06-0">
              Vi kan med de insatser som gjorts ökade ekonomiska medel, skärpning
              av socialtjänstlagen, nationella bedömningsinstrument för att
              öka kunskapsgrunden, en tydligare tillsyn konstatera att det skett
              förbättringar. Medlen har tillfallit kvinnojourerna i större utsträckning.
            </seg>
            <seg xml:id="i-c5d45d52aaea34c4-0">
              Vi ska följa upp och vi ska utvärdera detta för att se om insatserna
              blev som vi planerade och tänkte. Jag utesluter inte att det kan
              finnas behov av att göra förändringar eller att göra mer på ytterligare
              områden. Jag vill gärna säga det. Vi kan också se att vi gjort
              oerhört mycket för att komma vidare med denna problematik, som
              man kan tycka ökar. Jag hoppas att de indikationer vi har på den
              ökade anmälningsbenägenheten inte nödvändigtvis måste handla om
              att våldet ökar. I stället kanske vi kan diskutera frågorna öppnare
              så att fler kvinnor har bra uppbackning och coachning för att
              våga göra anmälan.
            </seg>
            <seg xml:id="i-0cfdbeed8b7913d6-0">
              Roks utvärdering ska vi naturligtvis ta till oss, men vi måste
              också från vårt håll utvärdera det som har gjorts. Det vi hittills
              har sett är att resurserna ökat. Sedan kan det givetvis se olika
              ut i olika kommuner, men skärpningen av lagstiftningen indikerar
              på ett tydligt sätt för kommunerna att detta är en verksamhet
              som de har ansvar för, som de ska ta ansvar för och där likvärdigheten
              i landet ska öka. Det är den riktning vi arbetar mot, och därför
              kommer uppföljning och utvärdering att bli viktiga instrument
              för det fortsatta arbetet.
            </seg>
          </u>
          <note xml:id="i-e219917d88ca6056-4">
            Överläggningen var härmed avslutad.
          </note>
          <note xml:id="i-95bff55e02d4191b-0">
            7 § Svar på interpellation 2008/09:77 om Riksrevisionens granskning
            av styrningen av privat äldreomsorg
          </note>
          <note type="speaker" xml:id="i-15de6c0e723d3265-0">
            Anf. 62 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-4">
            <seg xml:id="i-e7caded1cf5e53f0-0">
              Fru talman! Eva Olofsson har frågat om jag avser att vidta åtgärder
              för det första för att ta fram lagstiftning för avtal med privata
              vårdgivare, för det andra för att stärka yttrandefriheten för
              personal i privat omsorg samt för det tredje med anledning av
              den övriga kritik som Riksrevisionen framfört. Jag väljer att
              ge ett gemensamt svar på frågorna.
            </seg>
            <seg xml:id="i-5cb31eb7c118cd30-0">
              Låt mig först säga att jag välkomnar Riksrevisionens granskning.
              Oberoende av om äldreomsorgen ges i privat/enskild regi eller
              i kommunal regi ska den enskilde brukaren och dennes anhöriga
              alltid kunna känna fullt förtroende för att verksamheten är av
              god kvalitet och att den bedrivs i enlighet med gällande lagar,
              förordningar och föreskrifter.
            </seg>
            <seg xml:id="i-0a79fa0610d27a5c-0">
              Min utgångspunkt som äldreminister är att regelsystemen ska vara
              så lika som möjligt. Två grundläggande villkor gäller för all
              äldreomsorg.
            </seg>
            <seg xml:id="i-8f37295b825ec030-0">
              För det första: Socialtjänstlagens krav på god kvalitet gäller
              alltid, oberoende av om äldreomsorgen bedrivs i enskild regi eller
              i kommunal regi. Av den så kallade kvalitetsparagrafen i socialtjänstlagen
              3 kap. 3 § framgår att insatserna ska vara av god kvalitet, det
              ska finnas personal med lämplig utbildning och erfarenhet och
              kvaliteten ska systematiskt och fortlöpande utvecklas och säkras.
              Dessa lagstadgade kvalitetskrav gäller direkt också för privata/enskilda
              utförare, och de gäller oberoende av det avtal som sluts mellan
              kommunen och en privat/enskild utförare, det vill säga den gällande
              lagstiftningen kan inte avtalas bort eller bortses från med hänvisning
              till att dessa kvalitetskrav saknas i avtalet.
            </seg>
            <seg xml:id="i-cd31a053d1a19465-0">
              För det andra: När kommunen som huvudman för socialtjänsten sluter
              ett avtal och låter någon annan utföra kommunens uppgifter förblir
              verksamheten en kommunal angelägenhet. Kommunen bär fortsättningsvis
              huvudansvaret och har det yttersta ansvaret för verksamheten.
            </seg>
            <seg xml:id="i-372645987b181095-0">
              Jag vill här knyta an till Eva Olofssons fråga om lagstiftning
              för hur avtal med privata vårdgivare ska kunna ställa högre kvalitetskrav.
              Mitt svar är att detta inte är aktuellt. Argumenten är följande:
            </seg>
            <seg xml:id="i-b68e57f0f557e31e-0">
              Kommunen har möjlighet att ställa kommunspecifika kvalitetskrav
              i förfrågningsunderlagen så länge som kraven är i nivå med eller
              går utöver de nationella kraven i gällande rätt. Att staten i
              detalj ska styra och reglera äldreomsorgen eller lagstifta om
              avtal mellan kommun och utförare står bland annat i motsatsställning
              till socialtjänstlagens karaktär av målinriktad ramlag och det
              kommunala självstyret samt kravet på individuell behovsanpassning.
            </seg>
            <seg xml:id="i-8c75e569e0a5c25f-0">
              Däremot behöver vi bättre verktyg för att utveckla, granska och
              kontrollera kvaliteten i äldreomsorgen. Sedan den nuvarande regeringen
              tillträdde har äldreomsorgen och sådana frågor getts hög prioritet.
              Därför beklagar jag att Riksrevisionen i stort begränsat sin granskning
              till perioden 20032007. Viktiga åtgärder som den nuvarande regeringen
              har vidtagit berörs endast summariskt. Jag vill här nämna några.
            </seg>
            <seg xml:id="i-52286fce5c0af499-0">
              För att kunna följa upp och jämföra insatser inom all äldreomsorg
              har regeringen gett Socialstyrelsen i uppdrag att i samarbete
              med Sveriges Kommuner och Landsting utveckla ett nationellt system
              för öppna jämförelser av kvalitet, kostnader och effektivitet
              (2007). I uppdraget ingår bland annat att utveckla nationella
              kvalitetsindikatorer.
            </seg>
            <seg xml:id="i-78c0b749daa53b27-0">
              För att tydliggöra rättsläget och underlätta för kommuner som
              vill öka valfriheten för den enskilde träder en ny lag, LOV, i
              kraft den 1 januari 2009 (prop. 2008/09:29). Det är en lagstiftning
              som skapar kvalitetskonkurrens i stället för priskonkurrens.
            </seg>
            <seg xml:id="i-8c4f880dec0167a0-0">
              För att underlätta kommunernas arbete med förfrågningsunderlag
              och avtal ska Konkurrensverket respektive Nutek på regeringens
              uppdrag genomföra informationsinsatser och ta fram vägledning
              för upphandlingar. Sveriges Kommuner och Landsting har beviljats
              5 miljoner kronor för att ge råd och stöd, bland annat i juridiska
              frågor, till kommuner som ska införa valfrihetssystem. Regeringen
              har avsatt 280 miljoner kronor till kommunerna för att underlätta
              deras förberedelser. Intresset är glädjande stort; hittills har
              181 kommuner sökt stimulansbidrag.
            </seg>
            <seg xml:id="i-cf32e2e98279e3aa-0">
              Regeringen avser vidare att reformera tillsynen av socialtjänsten
              för att den ska bli ett effektivare verktyg som ser till att lagar
              efterlevs. Tillsynen av socialtjänsten avses samordnas med tillsynen
              av hälso- och sjukvården hos Socialstyrelsen.
            </seg>
            <seg xml:id="i-8a78cbaa6317f66e-0">
              Frågan om att stärka yttrandefriheten för personalen inom privat
              omsorgsverksamhet besvarade justitieministern den 11 december
              2007 i interpellation 186, 218 och 230. Av svaret framgår att
              frågan utretts tidigare och diskuterats i vart fall sedan 1980-talet.
              Möjligheterna att förstärka meddelarskyddet för privatanställda
              har bland annat övervägts av den förra socialdemokratiska regeringen.
              Efter omfattande kritik från remissinstanserna valde den förra
              regeringen att inte gå vidare med något sådant förslag.
            </seg>
            <seg xml:id="i-03206ef260a70966-0">
              Jag kan här tillägga att det inte föreligger något hinder för
              en huvudman kommun att avtala med den privata arbetsgivaren om
              skydd mot efterforskning och repressalier mot dennes anställda.
              Vidare vill jag framhålla att enligt Socialstyrelsens nya föreskrifter
              för lex Sarah (SOSFS 2008:10 (S)) ska en enskild verksamhet informera
              socialnämnden såväl när en anmälan om ett allvarligt missförhållande
              tagits emot som när utredningen med anledning av en anmälan har
              avslutats. Jag vill dessutom understryka att lagen (1990:409)
              om skydd för företagshemligheter inte hindrar personalen från
              att avslöja allvarliga missförhållanden på arbetsplatsen. I sådana
              fall gäller lex Sarah.
            </seg>
            <seg xml:id="i-89304a4c53756d78-0">
              Inom Regeringskansliet pågår även i anslutning till beredningen
              av tillsynsutredningens betänkande (SOU 2007:82) ett arbete kring
              eventuella förändringar i lex Sarah. Här vill jag klargöra att
              personal inom såväl enskild som kommunal verksamhet kan göra anonyma
              anmälningar dels enligt lex Sarah, dels direkt till tillsynsmyndigheten.
            </seg>
            <seg xml:id="i-23ca72564d1263bb-0">
              Jag kommer att noga följa utvecklingen inom det område som Riksrevisionen
              granskat. Det är angeläget att frågor om kvalitet och insyn inom
              äldreomsorgen uppmärksammas. Men i nuläget avvaktar jag resultatet
              av de åtgärder som regeringen vidtagit respektive planerar att
              vidta för att öka valfriheten, effektivisera kvalitetsarbetet,
              öka insynen och skärpa tillsynen inom äldreomsorgen såväl i enskild
              regi som i kommunal regi.
            </seg>
          </u>
          <note type="speaker" xml:id="i-ed8ab4e3faf8eca8-0">
            Anf. 63 EVA OLOFSSON (v):
          </note>
          <u who="eva_olofsson_b34e2b" xml:id="i-867de13cb4f1ed16-3">
            <seg xml:id="i-ef783e22c78ea817-0">
              Fru talman! Jag tackar Maria Larsson för svaret. Riksrevisionen
              kom nyligen med sin rapport Statens styrning av kvalitet i privat
              äldreomsorg . Man var också i socialutskottet och redogjorde för
              revisionsrapporten. Bakgrunden är att det blir betydligt mer privat
              äldreomsorg. Det handlar om äldres beroendeställning när man behöver
              få hjälp av hemtjänst eller bo på särskilt boende. Många äldre
              har i praktiken så omfattande vård- och omsorgsbehov att man till
              exempel inte kan förväntas byta äldreboende eller utförare. Äldre
              kan inte förväntas rösta med fötterna, sade man från Riksrevisionen,
              långt ifrån alla i alla fall.
            </seg>
            <seg xml:id="i-e17f2cf712973c47-0">
              Det som står i rapporten är att lagstiftningen som styr kvalitet
              och insyn i äldreomsorgen skiljer sig åt mellan privata och offentliga
              utförare. De privata utförarna omfattas inte alltid av Socialstyrelsens
              föreskrifter. Handlingar som upprättas hos enskilda utförare är
              inte alltid allmänna. Enligt kommunallagen ska man skriva in i
              kommunernas entreprenadavtal att medborgarnas intresse av insyn
              ska beaktas. Men tyvärr är det inte alltid så. Meddelarskydd mot
              efterfrågan gäller inte personalen på de privata boendena. Det
              finns också oklarheter när det gäller yttrandefriheten gentemot
              den lagstiftning som styr företagen. Sammantaget innebär detta
              en risk för att missförhållanden inom privat bedriven äldreomsorg
              inte upptäcks, skriver Riksrevisionen.
            </seg>
            <seg xml:id="i-7a75351d86873b63-0">
              Vad man har gjort i Riksrevisionen är en genomgång av kommunernas
              avtal med privata utförare av särskilt boende och hemtjänst. Där
              har man många gånger sett att det saknas tydliga krav. Det som
              saknas är det jag sade nyligen: Allmänhetens insyn har man inte
              skrivit in i avtalet, trots att man ska det enligt lag. Kompetenskrav
              på ledning, stöd till personal samt kriterier för kvalitet och
              kvalitetssäkring saknas ofta. Riksrevisionen gör bedömningen att
              den nya lagen om valfrihetssystem inte ändrar på detta. Samma
              problematik finns kvar.
            </seg>
            <seg xml:id="i-983751948f3a06ba-0">
              På vilket sätt kommer man nu att följa LOV, så att man inte på
              nytt får denna kritik från Riksrevisionen? Riksrevisionen säger
              att regeringen inte har skaffat sig tillräcklig kunskap om hur
              äldreomsorgsmarknaden fungerar och inte förvissat sig om hur de
              här avtalen ser ut och vad de innebär för kvaliteten. Regeringen
              har inte tagit initiativ till att närmare belysa vilka konsekvenser
              gällande regelverk har fått för kvalitet och insyn och inte tagit
              initiativ för att få information om avtalens utformning och innehåll.
            </seg>
            <seg xml:id="i-6256cf3f5983ffff-0">
              Man säger att det här skapar en risk för beslut på fel grunder.
              Man ger rekommendationer, till exempel att utreda vilken rätt
              de privat anställda har att yttra sig på sin arbetsplats. Riksrevisionen
              anser inte att det är tydligt. Ministern sade i sitt svar att
              hon ansåg det, men det gör inte Riksrevisionen. Det gäller även
              statistikinsamling. Riksrevisionen undrar hur man ska kunna jämföra
              produktivitet om man inte får in statistik från de privata företagen.
            </seg>
            <seg xml:id="i-d79b4e901337bb27-0">
              Man tar också upp det här med tillståndspliktiga verksamheter.
              Tydliga krav ska ställas på privat bedriven hemtjänst som utför
              omsorgsinsatser och inte har entreprenadavtal med kommunen. Nu
              får vi en lag om valfrihet som vad jag förstår inte skärper kraven
              i sig på privata utförare. Hur ska man då leva upp till de krav
              Riksrevisionen ställer?
            </seg>
          </u>
          <note type="speaker" xml:id="i-2cf8b3bebdfa2fd7-0">
            Anf. 64 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-5">
            <seg xml:id="i-cedd833cbbb9e1e3-0">
              Fru talman! Det är intressant att lyssna på Eva Olofsson. Hon
              har mycket stort ansvar för det som Riksrevisionen redovisar,
              eftersom hon har samarbetat med den tidigare regeringen och har
              varit med och sett framväxten av detta. Allt fler alternativa
              utförare finns, kommer till, uppskattas och väljs av de enskilda
              därför att de utgör bra alternativ. Men den tidigare regeringen
              med stöd av Vänsterpartiet gjorde ingenting åt att förbättra kontrollsituationen.
              Vänsterpartiet gjorde ingenting när det gällde att säkra insynen
              och kontrollen över vare sig den enskilt eller den kommunalt drivna
              äldreomsorgen.
            </seg>
            <seg xml:id="i-f6e4259071cc84b9-0">
              Men det har vi gjort. Vi tycker att det är viktigt att äldre
              får välja och bestämma själva. Det tycker inte Eva Olofsson. Eva
              Olofsson tycker inte att man ska välja och verkar inte ha träffat
              någon som vill. Jag har träffat jättemånga äldre som vill och
              kan välja vem som ska komma hem till dem från hemtjänsten och
              hjälpa dem med morgonduschen och de andra sysslor som man behöver
              hjälp och stöd med. Många har velat välja bort en verksamhet som
              de inte är nöjda med.
            </seg>
            <seg xml:id="i-9ac24632a8d26a54-0">
              Nu kommer det att vara 181 kommuner som kanske kan erbjuda den
              här möjligheten för de äldre. Det tycker jag är en stor förbättring.
              Vi vill göra allt för att säkra att systemen blir vattentäta,
              håller god kvalitet och har hög effektivitet och kvalitetskonkurrens.
              Men Eva Olofsson måste medge att man inte har gjort någonting
              från den tidigare regeringens sida för att åtgärda problematiken.
            </seg>
            <seg xml:id="i-6c22c0b83bf18ddd-0">
              Det vi har gjort är bland annat att ta fram en ny lagstiftning
              som kan säkra att man har ett enkelt förfaringssätt och en stor
              möjlighet att etablera ett system som för den enskilde innebär
              möjligheten att välja och välja bort.
            </seg>
            <seg xml:id="i-c99ced98fc5a5b57-0">
              Vi har påbörjat ett arbete med öppna jämförelser. Där spelar
              det inte bara roll vilka kvantitativa saker man kan redovisa från
              kommunens sida. 142 000 enkäter sänds ut till de äldre själva,
              för de måste om några kunna bedöma kvaliteten. Det här är en stor
              förbättring. Det är ett nyskapande, ett nytänkande som vi står
              för. Vi kan jämföra äldreomsorgen ned på äldreboendeenhetsnivå,
              ned på hemtjänstföretagsnivå. Lika villkor för alla är vad vi
              eftersträvar.
            </seg>
            <seg xml:id="i-3806daf5a06e34f0-0">
              Vi skjuter till mer medel till tillsynen. Vi kommer att effektivisera
              den, så att man kan utöva tillsyn utifrån individens perspektiv
              och se till att hela vårdkedjan fungerar och att äldreomsorgen
              hänger ihop med de sjukvårdsinsatser man behöver när man blir
              äldre och kanske har flera olika åkommor. Det måste bli väl fungerande.
              Nu vill vi att tillsynen tittar på det här för att säkra processen.
            </seg>
            <seg xml:id="i-afcd2f0dc4988596-0">
              Vi har läst Riksrevisionens rapport och håller naturligtvis på
              och analyserar den. Vi tror att det kanske finns mer som vi behöver
              åtgärda och titta på. Men låt mig säga att det inte finns någon
              regering som har gjort så mycket åt att förstärka kvaliteten,
              kvalitetskontrollen och tillsynen som den här regeringen redan
              har påbörjat. Det är den stora skillnaden. Vi tycker att vi ska
              flytta makten från politikerna till medborgarna. De ska kunna
              få göra valet själva. Men vi vill också säkra goda kvalitetssystem.
            </seg>
          </u>
          <note type="speaker" xml:id="i-80c2ff7afdfba9c1-0">
            Anf. 65 EVA OLOFSSON (v):
          </note>
          <u who="eva_olofsson_b34e2b" xml:id="i-867de13cb4f1ed16-4">
            <seg xml:id="i-a42ee2f6ebaf6d2d-0">
              Fru talman! Jag måste först säga att det är bra med öppna jämförelser.
              Men det räcker inte. De behöver utvecklas väldigt mycket mer.
              Det kan man se när det gäller ett äldreboende i Halmstad, ett
              kommunalt äldreboende i en borgerligt styrd kommun. Jag tänker
              inte beskylla Maria Larsson för det som har hänt i Halmstad, för
              det kunde kanske ha hänt i ett privat äldreboende i en socialdemokratisk
              eller vänsterstyrd kommun. Men när man går in och tittar i de
              öppna jämförelserna låg de väldigt bra till där. Äldres självbestämmande
              hade nästan högsta betyg. Man låg dåligt till när det gäller att
              cheferna hade för många underställda och att människor med längre
              utbildning, inte yrkesutbildning för där låg man bra till, inte
              fanns.
            </seg>
            <seg xml:id="i-12161a365132d3c7-0">
              I Göteborgs stad har man också frågat de äldre i tio år minst
              vad de tycker om äldreomsorgen. Det är bara en viktig del. Det
              är inte alltid så lätt att svara rätt på frågorna. Många gånger
              tenderar kanske äldre att säga att de relativt nöjda. Jag tror
              att man måste komplettera öppna jämförelser och de här enkäterna
              med mycket annat också. Det kan man göra genom att ha en bra daglig
              verksamhet med en MAS som är självständig och med närvarande chefer
              i verksamheten och genom att satsa på utbildningen av personalen.
            </seg>
            <seg xml:id="i-21a4057490e4554e-0">
              Jag vill självfallet att äldre ska få välja. Den borgerliga regeringen
              blandar ihop detta att välja i sin vardag med en marknadsanpassning
              och en marknad för företag och företagsverksamhet. Jag tycker
              att vi ska ha en äldreomsorg där man ska kunna påverka de insatser
              man får. Jag ska kunna påverka vilken person som vårdar mig. Om
              det inte hjälper att byta person ska man kunna få en annan hemtjänstgrupp
              som hjälper en. Man ska kunna få välja äldreboende också. Jag
              tror inte att det handlar om att välja mellan olika utförare.
            </seg>
            <seg xml:id="i-5cfbae3668c290c2-0">
              Sedan skulle jag vilja ta upp detta med yttrandefriheten. I interpellationsdebatten
              med Beatrice Ask, som jag själv var med i, var hon ganska öppen
              för att titta över detta, men jag uppfattar att äldreomsorgsministern
              inte säger att vi måste titta på att det ser olika ut när det
              gäller yttrandefrihet och meddelarfrihet för personalen på de
              privata boendena. Det finns människor som har fått sparken på
              grund av att de har använt sin yttrandefrihet.
            </seg>
            <seg xml:id="i-2d60102ed1c277c4-0">
              Det finns ett äldreboende i Lerum där en undersköterska fick
              sparken därför att hon skickade mejl till kommunen om förhållandena
              på sin arbetsplats. Hon blev uppsagd av personliga skäl. Det finns
              ett äldreboende på Lidingö som också drivs av Attendo Care där
              personalen har skrivit att de inte kan tala om hur det fungerar
              eftersom de känner sig hotade. Det finns jurister, och det här
              ska lösas inom verksamheten. På Maria beroendeklinik ville en
              i personalen tala om för allmänheten att 85 miljoner hade tagits
              ut i vinst av de ägare som fick den här avknoppade verksamheten
              av kommunen. Här är det inte lex Sarah och annat som gäller. Det
              är inte det i alla fall. Det täcker inte helheten. Där tog man
              reda på vilken person som hade pratat med medierna. Man gick in
              i det här datasystemet och gjorde det. Hon blev sedan uppsagd.
              Det är väldigt viktigt att man kan ha yttrandefrihet och meddelarskydd
              och att arbetsgivaren inte ska kunna efterforska.
            </seg>
            <seg xml:id="i-6817348156723989-0">
              Jag vill också säga att i Helsingforss stad, som är en stor kundvalsmodellskommun,
              och kommunerna runt omkring har Kommunal nyligen gjort en undersökning,
              den typen av undersökning som kommunerna borde göra själva, och
              hittat en massa företag som inte lämnar årsredovisningar, som
              antagligen tar ut för mycket i externa kostnader, som inte har
              försäkringar och som inte har kollektivavtal. Tyvärr är det så
              som Kommunal säger, nämligen att de gör det jobb som kommunen
              borde göra för att kolla upp att de företag som man använder är
              säkra och sjysta.
            </seg>
          </u>
          <note type="speaker" xml:id="i-0ab8da4413f24336-0">
            Anf. 66 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-6">
            <seg xml:id="i-5eed2cdde7fb14ec-0">
              Fru talman! Låt mig börja med meddelarfriheten. Min inriktning
              för ett mångfaldssystem är att det ska vara så lika villkor som
              möjligt. Det har jag sagt, och det återupprepar jag gärna. Möjligheten
              att anmäla missförhållanden i äldreomsorgen ska vara glasklara.
              Det är bland annat därför som vi också tittar på lex Sarah och
              ser om vi kan få till stånd tydligare system. Vi ska ha ett system
              som möjliggör att enskilda och systematiska kvalitetsbrister upptäcks
              och åtgärdas.
            </seg>
            <seg xml:id="i-6bc83d121964ef6b-0">
              Meddelarfriheten utreddes av den tidigare, socialdemokratiska
              regeringen som valde att inte gå vidare med något förslag. Det
              var mycket kritik från remissinstanserna. Jag hörde inte så mycket
              från Vänsterpartiet just då. Detta är en fråga som inte är alldeles
              okomplicerad. Kan vi hitta en lösning på den? Den tidigare regeringen
              hittade inte den lösningen. Jag är naturligtvis öppen för att
              titta på det. Det ligger framför allt hos justitieministern.
            </seg>
            <seg xml:id="i-c5518123985dd01d-0">
              Oavsett om den förändringen görs eller inte finns det i dag inget
              hinder för en huvudman, för en kommun, att ha en klausul om meddelarfrihet
              i kontraktet med enskilda leverantörer. Här stöder regeringen
              att det ska bli bra avtal med enskilda verksamheter. Vi ger det
              stödet till de här 181 kommunerna. Nutek har i uppdrag att utveckla
              en vägledning för upphandlingar inom hälso- och sjukvård och omsorg.
              SKL har fått 5 miljoner kronor för att ge råd och stöd till kommuner
              som ska införa valfrihetssystem enligt LOV. Jag vet att man är
              väldigt inriktad på att försöka skapa tydliga villkor där man
              ska ha ett öppet förhållningssätt och arbeta med kvalitetsbrister
              på ett konstruktivt sätt, ungefär som man har gjort inom flygsäkerheten.
              Det ska vara den typen av öppenhet.
            </seg>
            <seg xml:id="i-9a5cdf5a1f804393-0">
              När det gäller verksamheter som har ett allmänt intresse och
              som genomförs med allmänna skattemedel är det viktigt att vi har
              en bra insyn i hur den verksamheten utförs. För mig är det en
              självklarhet.
            </seg>
            <seg xml:id="i-cc268250d605bb32-0">
              Jag tycker att det är roligt att höra att Eva Olofsson tycker
              att det vi gör med öppna jämförelser är bra. Jag har sagt från
              början att vi inte kommer att få ett fullständigt och lysande
              system eftersom det är svårt att mäta kvalitet. Men vi har påbörjat
              arbetet, och redan den första presentationen av jämförelserna
              ledde till en kvalitetsdiskussion ute i kommunerna. Jag tror att
              detta är lovvärt och behövs på väldigt många ställen i alla kommuner.
              Sedan får vi finjustera det här instrumentet. Jag tror att brukarundersökningarna
              är en mycket viktig del där de äldre själva får komma till tals
              och uttrycka hur de ser på kvaliteten.
            </seg>
            <seg xml:id="i-66d1350aaa7ce99b-0">
              Jag blir något förvånad när Eva Olofsson säger att hon självfallet
              vill att de äldre ska få välja. Det är inte sant, Eva Olofsson.
              Ni sade ju nej här till LOV så sent som i förrgår. I går röstades
              det i kammaren och ni sade nej. I er motion säger ni att huvuddelen
              av omsorgen ska utföras av kommunen. Det innebär att man inte
              får välja. Det Eva Olofsson talar om som ett val är att man ska
              få bestämma vad hemtjänsttimmarna ska användas till i större utsträckning,
              men det kan man ju redan i dag. Det görs i många kommuner. Det
              är ingen nyhet. Det möjligheten finns, men nu vill vi kunna bestämma
              att man också kan välja ett hemtjänstföretag som kanske bara har
              4 personer i stället för 25. Det är stort mervärde för många äldre.
              Jag har träffat många som både kan och vill välja, men Eva Olofsson
              vill inte att äldre ska ha möjlighet att göra det valet. Det tycker
              jag faktiskt att Eva Olofsson ska vara sjyst nog att säga också
              i den här debatten.
            </seg>
          </u>
          <note type="speaker" xml:id="i-d56357dd6bb0bd43-0">
            Anf. 67 EVA OLOFSSON (v):
          </note>
          <u who="eva_olofsson_b34e2b" xml:id="i-867de13cb4f1ed16-5">
            <seg xml:id="i-865d1251818459e2-0">
              Fru talman! Jag har inga svårigheter att säga att jag inte vill
              ha vinstintressen i vården. Jag tycker att skattepengar ska gå
              till en bättre äldreomsorg. Jag har inga svårigheter att säga
              att jag vill ha kvar den öppenhet och insyn som den kommunala
              verksamheten har. Jag har inga svårigheter att säga att jag tycker
              det är en självklarhet att man kan ha ett system som gör det möjligt
              med heltider och fasta tjänster för personalen. Man ska inte sitta
              i ett litet företag med fyra personer när man blir sjuk, inte
              kan jobba för fullt och helt enkelt blir uppsagd på grund av att
              företaget inte har råd eller möjligheter till en omplacering.
              Jag har alls inga svårigheter att säga detta, men för mig handlar
              inte verklig valfrihet i vardagen om marknadsanpassning och nyliberala
              idéer.
            </seg>
            <seg xml:id="i-5dbc4520667dea33-0">
              Jag har varit i Falun, och jag vet att man jobbar med en del
              av detta i Göteborg. Det som äldre har uttryckt som det allra
              viktigaste är hur man gör olika saker och vad man gör hemma hos
              dem. Det är viktigt att det är flexibelt. Kan man få välja själv
              vad man vill ha gjort inom den tid som man har tillsammans med
              den undersköterska som kommer hem? Kan man påverka vilken person
              som kommer och när denna kommer? Detta är verklig valfrihet för
              oss.
            </seg>
            <seg xml:id="i-b0d9d86d5681168b-0">
              Maria Larsson vill göra detta med yttrandefrihet och meddelarskydd
              till en fråga där man tar upp missförhållanden i vården som lex
              Sarah och annat ska täcka. Men det handlar inte bara om det, utan
              det handlar om en demokratisk insyn i hur man använder skattemedel.
              Satsar man de pengar man får på äldreomsorgen och utveckling för
              personalen? Använder man dem till kvalitetsförhöjningar? Finns
              det andra missförhållanden? Där är yttrandefriheten och meddelarfriheten
              oerhört viktig. Det har vi jämt slagits för, och det blir ännu
              viktigare med den privatiseringsvåg som högerregeringen just nu
              genomför.
            </seg>
          </u>
          <note type="speaker" xml:id="i-6b574fb0503ec57e-0">
            Anf. 68 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-7">
            <seg xml:id="i-28023db4017c2424-0">
              Fru talman! Återigen använder sig Eva Olofsson av begrepp som
              vinstintresse i vården och marknadsintressen och viftar med flaggor
              och ska skrämmas.
            </seg>
            <seg xml:id="i-c68dd87a8b99bac4-0">
              Det är så, Eva Olofsson, att i de kommuner där man har flera
              olika leverantörer är de äldre mer nöjda. Det är ingen som vill
              gå tillbaka till det gamla systemet, för nu får de en mer lyhörd
              verksamhet där man lyssnar in och är angelägen om att få fortsätta
              att leverera hemtjänsten till personen i fråga. De är nöjda. Personalen
              är också nöjd, för de får fler arbetsgivare att byta emellan.
              Därmed kan de förhandla om sina villkor och få bättre villkor.
            </seg>
            <seg xml:id="i-9f63e9931a9e41d9-0">
              Frågan är, mot bakgrund av ert ideal att det bara ska finnas
              en utförare vilket omöjliggör ett val för den äldre, om ni också
              vill stänga de verksamheter som i dag finns? Är det målsättningen?
            </seg>
            <seg xml:id="i-39fbae324aec20e4-0">
              Jag ber om ursäkt att jag ställer frågan nu när Eva Olofsson
              inte har någon replik kvar, för det hade varit intressant att
              höra hennes svar, men jag tycker att sättet att resonera är så
              genomskinligt. Det betyder att ni vill behålla politikerinflytandet
              och fortsätta bestämma åt de äldre. Det är det som är den stora
              skillnaden mellan er och oss.
            </seg>
            <seg xml:id="i-31acbdabda600fe2-0">
              Frågan om meddelarfrihet tycker jag att vi klarade ut i förra
              omgången.
            </seg>
            <seg xml:id="i-f907547afea58ffb-0">
              Låt mig till sist säga, fru talman, att jag förfärades över Halmstadboendet
              som vi fick redovisat. Varje missförhållande i äldreomsorgen är
              förfärligt och ska inte hända. Det har hänt alltför ofta, både
              i kommunal och i enskild privat verksamhet. Det ska inte hända
              någonstans, och det är därför vi lägger så mycket kraft på att
              försöka säkra systemen med hjälp av kontinuerlig tillsyn och kvalitetskontroll,
              utvärdering och uppföljning och på så sätt identifiera var bristerna
              finns. Det är därför vi också stärker tillsynsorganisationen.
            </seg>
            <seg xml:id="i-6681a191a208637f-0">
              Jag är övertygad om att detta kommer att öka kvaliteten, effektiviteten
              och möjligheten för de äldre att få bestämma själva. För mig är
              det en avgörande princip. Det är därför vi slåss hårt för den,
              och jag är väldigt glad för det stora intresse som kommunerna
              har visat.
            </seg>
          </u>
          <note xml:id="i-e219917d88ca6056-5">
            Överläggningen var härmed avslutad.
          </note>
          <note xml:id="i-6b5deef7b5f4e45a-0">
            8 § Svar på interpellation 2008/09:90 om informations- och upplysningskampanj
            om förebyggande insatser mot livmoderhalscancer
          </note>
          <note type="speaker" xml:id="i-452eb99909946e81-0">
            Anf. 69 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-8">
            <seg xml:id="i-3bc80f99b9f1b90c-0">
              Fru talman! Anne Ludvigsson har frågat mig huruvida jag ser behovet
              och därmed är beredd att ta initiativ till en samordnad nationell
              informations- och upplysningskampanj för cellprovtagning och HPV-vaccinering.
            </seg>
            <seg xml:id="i-51c48846edeb8925-0">
              Dagens frågeställning skiljer sig inte mycket från den interpellation
              som Anne Ludvigsson ställde till mig i mars i år. Jag ska emellertid
              så långt som det är möjligt utveckla det svar som jag gav då.
            </seg>
            <seg xml:id="i-8e9a3df2de493494-0">
              Landstingen har det övergripande ansvaret för att informera om
              patientinriktade insatser vilket även omfattar förebyggande information.
              Vad gäller livmoderhalscancer arbetar flertalet landsting aktivt
              med information kring sjukdomen.
            </seg>
            <seg xml:id="i-1da11d36b1ba14c5-0">
              Som jag tidigare sagt vid den förra interpellationsdebatten är
              det de statliga myndigheternas ansvar att i första hand och genom
              ett samordnat agerande ta fram de kunskapsunderlag som huvudmännen
              behöver för att kunna planera och utföra efterfrågad hälso- och
              sjukvård.
            </seg>
            <seg xml:id="i-285ea4429a45b203-0">
              Att förebygga och behandla cancer involverar många olika delar
              av hälso- och sjukvården. I den utredning om en nationell cancerstrategi
              som regeringen har tagit initiativ till ingår att lämna förslag
              till en strategi som ska vara evidensbaserad och utgå från ett
              helhetsperspektiv som inkluderar primär och sekundär prevention,
              tidig upptäckt, kunskapsbildning och kunskapsspridning. I uppdraget
              ingår även att analysera konsekvenserna av den förväntade utvecklingen
              av screening, vacciner och läkemedel samt behovet av och förutsättningarna
              för att utveckla formerna för kunskapsbildning och kunskapsspridning.
            </seg>
            <seg xml:id="i-64628b27cb452a33-0">
              Ansvariga myndigheter har behandlat frågan om HPV-vaccinering.
              I maj 2007 beslutade dåvarande Läkemedelsförmånsnämnden, numera
              Tandvårds- och läkemedelsförmånsverket, att HPV-vaccin ska ingå
              i läkemedelsförmånerna. Motiveringen till beslutet är att livmoderhalscancer
              är en livshotande sjukdom som vid sen upptäckt leder till både
              mänskligt lidande och höga behandlingskostnader.
            </seg>
            <seg xml:id="i-f208f4bb3a7e6808-0">
              Statens beredning för medicinsk utvärdering, SBU, har genomfört
              en utvärdering av barnvaccination mot HPV 16 och 18. SBU anser
              att vaccinet är lovande men att det föreligger en del frågetecken.
              De betonar därför att ett eventuellt införande kräver en organiserad
              och systematisk uppföljning av effekter och kostnadseffektivitet
              avseende samtliga förebyggande insatser mot livmoderhalscancer.
            </seg>
            <seg xml:id="i-232b35b725f3c5fb-0">
              Socialstyrelsen har avslutat remissförfarandet av förslaget om
              att flickor i årskurs 5 och 6 ska vaccineras mot HPV. I förslaget
              pekar Socialstyrelsen på att vissa kunskapsluckor behöver fyllas
              för att man ska kunna göra en djupgående värdering av nyttan med
              HPV-vaccinering. Socialstyrelsen poängterar att vissa förutsättningar
              måste vara uppfyllda för att inte motverka arbetet med att minska
              förekomsten av livmoderhalscancer. Bland annat pekar de på vikten
              av att screening för att upptäcka cellförändringar och cancer
              fortsätter att vara lika effektiv som den är i dag, och att man
              ser att antalet fall av livmoderhalscancer sjunker. Dessutom är
              det viktigt att inga långsiktiga negativa effekter av vaccinet
              uppkommer samt att viruset inte förändras så att andra HPV-typer
              än dem som vaccinet skyddar mot blir mer förekommande.
            </seg>
            <seg xml:id="i-e40f43df3d3f0827-0">
              Detta medför enligt Socialstyrelsen att det måste finnas ett
              väl fungerande uppföljningsprogram för att följa effekterna av
              vaccinering. Alla berörda aktörer måste därför se till att en
              kontinuerlig utvärdering sker om HPV-vaccinet införs i de nationella
              programmen. Socialstyrelsen väntas ta ställning till frågan under
              de närmaste månaderna.
            </seg>
            <seg xml:id="i-cd5a05c48dc55759-0">
              Regeringen beslutade också den 30 oktober att tillsätta en utredning
              som ska se över regleringen av de nationella vaccinationsprogrammen.
              I uppdraget ingår bland annat att göra en översyn av sambandet
              mellan läkemedelsförmånssystemet och de nationella vaccinationsprogrammen
              samt pröva om den information och det kunskapsunderlag som förmedlas
              till individen eller föräldrarna vid vaccination av barn är tillräcklig.
              Utredningen ska också pröva vilka behov av uppföljning och utvärdering
              som finns av de nationella vaccinationsprogrammen. Utredningen
              ska lämna sitt slutbetänkande senast den 31 maj 2010.
            </seg>
            <seg xml:id="i-fd6ed02beb903b74-0">
              Det är av stor vikt att samtliga kvinnor ska få sammanhållen
              och saklig information om förebyggande åtgärder mot livmoderhalscancer.
              Sammantaget är det min bedömning att de frågor som Anne Ludvigsson
              har framfört har beaktats av de berörda myndigheterna. De utredningar
              som tillsatts ska också kunna leverera kunskap om och förslag
              till hur vi ska kunna möta och hantera såväl livmoderhalscancer
              som andra allvarliga sjukdomar på ett effektivt och medmänskligt
              sätt.
            </seg>
          </u>
          <note type="speaker" xml:id="i-61e26d0bcc9e19d9-0">
            Anf. 70 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-8697431645f10b98-0">
            <seg xml:id="i-3f0abb489c433eb6-0">
              Fru talman! Tack för svaret! Att min fråga den här gången inte
              skiljer sig från den fråga jag ställde i mars är beklagligt. Men
              det beror på att varken regeringen eller ministern verkar förstå
              behovet av en snabb och effektiv upplysning och information om
              hur unga kvinnor ska kunna förebygga en dödlig sjukdom även om
              den kommer längre fram i livet och om vikten av cellprovstagning.
            </seg>
            <seg xml:id="i-21baf6a72b00ed86-0">
              Jag tar upp en mycket viktig fråga för kvinnors hälsa. Sanningen
              är ändå att en kvinna dör varannan dag i livmoderhalscancer. Det
              är beklagligt om denna senfärdighet gör att vi inte kan rädda
              de kvinnor som annars skulle kunna räddas genom en bättre information
              om vaccinet och om vad som är möjligt att göra. Vaccinet är godkänt
              och ingår i läkemedelsförmånen, och då måste det väl ändå vara
              värt att använda.
            </seg>
            <seg xml:id="i-1f6a06d7d68563b5-0">
              Jag noterar naturligtvis med glädje att ministern säger att det
              är av stor vikt att samtliga kvinnor ska få sammanhållen och saklig
              information om förebyggande åtgärder mot livmoderhalscancer. Det
              är jättebra, och där delar vi uppfattning. Vi har exakt samma
              åsikt i detta.
            </seg>
            <seg xml:id="i-fb5582bc36c864cf-0">
              Vad som skiljer oss åt är tydligen synen på vad som behöver göras.
              Jag ställer mig frågande till hur Maria Larsson kan mena allvar
              med att konstatera att mina krav på upplysning och information
              redan är beaktade. Det stämmer inte. Det är stor brist på information.
              Ungdomar känner inte till att HPV kan leda till cancer. En aktuell
              studie från Uppsala universitet visar att av flickor och pojkar
              i årskurs 1 på gymnasiet hade bara 5 procent hört talas om HPV.
              Bara 2 procent kände till att det kan orsaka livmoderhalscancer
              och kondylom.
            </seg>
            <seg xml:id="i-9572e046c004d340-0">
              Kvinnor i 30-årsåldern tycker att det är bra med screening för
              livmoderhalscancer, men de vet inte hur sjukdomen uppstår och
              inte hur de kan skydda sig. När kvinnor får reda på det här sambandet
              blir de väldigt upprörda över att de inte har fått del av kunskapen
              just om hur man kan skydda sig.
            </seg>
            <seg xml:id="i-2030e51cb31541c6-0">
              En nyligen genomförd attitydundersökning där 20 000 unga i Sverige
              tillfrågades visade att både kvinnor och män i åldrarna 1830 år
              är väldigt positiva till vaccination. Av de 16 000 kvinnor och
              4 000 män som deltog i undersökningen hade endast 20 procent av
              kvinnorna och 13 procent av männen hört talas om HPV. Visst finns
              det ett informationsbehov. Frågan är om ministern inte ser eller
              inte vill se det behovet.
            </seg>
            <seg xml:id="i-792824440655a3b0-0">
              Här ger Sverige Nobelpriset i medicin till den tyske professorn
              Harald zur Hausen för hans upptäckt av humant papillomvirus 16
              och 18. Den upptäckten har faktiskt fått praktisk betydelse genom
              att vi nu har ett effektivt vaccin. Men den svenska regeringen
              väljer att försena och förhala informationen och även möjligheten
              att bekämpa virusen.
            </seg>
            <seg xml:id="i-a368800fb93bab58-0">
              Maria Larsson hänvisar till landstingen, men verkligheten talar
              sitt tydliga språk om att de inte sköter sin uppgift. De här siffrorna
              skulle ju se helt annorlunda ut om myndigheterna, landsting och
              kommuner, skötte sina uppgifter väl.
            </seg>
            <seg xml:id="i-5531b2060df73681-0">
              Fortfarande är det alltför många kvinnor som inte hörsammar cellprovstagningarna.
              Det tycker jag är allvarligt.
            </seg>
          </u>
          <note type="speaker" xml:id="i-39df182c28f3430a-0">
            Anf. 71 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-9">
            <seg xml:id="i-5dc79d7cc91b4c97-0">
              Herr talman! Jag har respekt för Anne Ludvigssons otålighet.
              Jag vet själv att jag har varit otålig i många frågor. Men Anne
              Ludvigsson måste också ha respekt för att vi måste ta saker och
              ting i rätt ordning.
            </seg>
            <seg xml:id="i-42b05d9e2bd34781-0">
              Landstingen har i dag ett huvudansvar för att informera inom
              sina regionala områden. Jag vet att även om det ser olika ut på
              olika ställen görs betydande insatser. Den här frågan är av en
              sådan komplex natur att det i nuläget, innan vi har alla delar
              av systemet på plats, inte är rätt tid att genomföra kampanjer.
              Information som ges till olika grupper måste vara anpassad så
              att de förebyggande åtgärderna tillgodoses. Innan Socialstyrelsen
              har fattat sitt beslut är det väldigt svårt att utforma någon
              information eftersom vi ännu inte riktigt vet var beslutet kommer
              att landa.
            </seg>
            <seg xml:id="i-a63432748efcd2ee-0">
              Socialstyrelsen har tydligt i sin remiss påtalat behovet av information
              och att det måste tillgodoses om en vaccinering mot HPV ska införas
              i barnvaccinationsprogrammet. Det var det jag avsåg med mitt svar.
              Man är medveten om informationsbehovet, förutsatt att ett beslut
              fattas i den riktningen. Därför är det inte tal om att göra den
              här typen av betydande informationsinsatser förrän vi har svaret.
            </seg>
            <seg xml:id="i-6e6f9d4926936b75-0">
              Det är väldigt nära i tid som vi kommer att få ett svar. Inom
              ett par månader kommer vi att ha det. Det gör att väldigt mycket
              av den frågeställning som Anne Ludvigsson reser här kan få sitt
              svar inom en väldigt nära framtid. Det är egentligen först då
              som vi kan planera för hur de fortsatta informationsinsatserna
              ska se ut. Det är anledningen till att vi också har väntat.
            </seg>
            <seg xml:id="i-f8866a451b346199-0">
              Låt mig återigen betona att det är landstingen som också i ett
              sådant skede kommer att ha huvudansvaret. Men naturligtvis ska
              vi från den statliga sidan vara behjälpliga med den informationen
              om det skulle bli utfallet av beslutet.
            </seg>
            <seg xml:id="i-c75347b8302a4310-0">
              Det här är komplext, eftersom vi redan i dag har en metod för
              tidig upptäckt av HPV med det screeningsprogram som vi har och
              som är unikt. Det ställer oss i en helt annan situation än många
              andra länder när det gäller bedömningen av om man ska införa HPV-vaccin.
              Vi når faktiskt 80 procent av den svenska målgruppen, kvinnor
              mellan 23 och 60 år. Under 2007 togs det 700 000 cellprov inom
              ramen för de gynekologiska hälsokontrollerna, vilket ställer oss
              i en unik dager. Där görs naturligtvis också upptäckter.
            </seg>
            <seg xml:id="i-4020aac410ab8600-0">
              Jag är övertygad om att både Anne Ludvigsson och jag är angelägna
              om att inte försämra möjligheterna till deltagande i screeningsprogram.
              Därför blir det extraordinärt viktigt hur informationsinsatser
              ska utföras i händelse av att Socialstyrelsen skulle besluta sig
              för att HPV-vaccinet ska införas i barnvaccinationsprogrammet.
            </seg>
            <seg xml:id="i-67da5e5f3bd21329-0">
              Det är många sådana här saker som gör att beslut måste tas i
              rätt ordning innan vi börjar diskutera de omfattande informationsinsatserna.
              Men Socialstyrelsen har varit tydlig och pekat på det behovet
              utifall deras beslut blir att införa detta i barnvaccinationsprogrammet.
            </seg>
          </u>
          <note type="speaker" xml:id="i-435f86710c0ad044-0">
            Anf. 72 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-8697431645f10b98-1">
            <seg xml:id="i-6452b91381580855-0">
              Herr talman! Ministerns svar gör mig både glad och oroad. Glad
              blir jag över att det ligger nära i tiden att vi kan få ett besked
              och att vi kan påbörja det här arbetet. Men jag blir också oroad
              över att ministern drar sig tillbaka och ger det fulla ansvaret
              till landstingen. Jag menar att staten måste ta ett huvudansvar
              för att vi ska få en likvärdig information runt om i landet.
            </seg>
            <seg xml:id="i-1ee85813f7307346-0">
              Det jag också vill lyfta fram, och det är ministern inne på,
              är informationen om screening. Vi får väl alla ta åt oss av, också
              tidigare regeringar, att den här informationen inte har varit
              fullgod. Fortfarande är det så att alltför många kvinnor inte
              kommer till cellprovtagning.
            </seg>
            <seg xml:id="i-57fef05db8da9433-0">
              I Sverige är det var fjärde och i vissa landsting upp till varannan
              kvinna som inte täcks av screeningsprogrammet. Täckningsgraden
              ligger långt under den av EU rekommenderade minsta täckningsgraden
              på 85 procent. Det tycker jag är allvarligt. Där vill jag också
              peka på vikten av att verkligen ha en informationskampanj om det
              som vi är säkra på i dag.
            </seg>
            <seg xml:id="i-bdcf4bacbdd783d9-0">
              Jag menar att staten utan att permanent ta över informationen
              skulle kunna genomföra en avgränsad informationskampanj. Sådana
              kampanjer har vi gjort tidigare, med olika resultat. Det har förekommit
              om rökning, alkohol och narkotika. Jag menar också att när det
              gäller ungdomar behöver det här kanske komma in i sexual- och
              samlevnadsundervisningen i skolan eftersom det berör både pojkar
              och flickor, kvinnor och män.
            </seg>
            <seg xml:id="i-67135ebb50271892-0">
              Jag skulle ändå vilja framhålla vikten av en informationskampanj
              utifrån den kunskap vi har i dag.
            </seg>
            <seg xml:id="i-565eed5c3f8b6099-0">
              När det gäller vaccination, som den här interpellationen egentligen
              inte handlar om utan just om information, ser vi ju att fler och
              fler länder ute i Europa har påbörjat allmän vaccination. Norge
              står på tur. Man har avsatt pengar i sin budget.
            </seg>
            <seg xml:id="i-0d64d765555a7288-0">
              Det är bra att det ligger nära i tiden. Det är klart att jag
              gläds åt att vi ska få till ett allmänt vaccinationsprogram för
              flickor i första hand, men kanske också på sikt för pojkar. Vare
              sig det blir det ena eller det andra i den delen är det fortfarande
              viktigt med en upplysningskampanj, inte minst om cellprovstagningar.
              Jag kan också tänka mig att det är vissa grupper i samhället som
              inte nås av denna information.
            </seg>
            <seg xml:id="i-4237bc25ae56576a-0">
              Maria Larsson hänvisar i svaret till en rad utredningar. Det
              är bra att fortlöpande få ökad kunskap, att man ska utvärdera
              och så vidare. En modernisering och vidareutveckling av till exempel
              screening genom särskilda HPV-test är jätteviktig för att verkligen
              nå de kvinnor som får livmoderhalscancer. Där finns mer att utveckla.
            </seg>
            <seg xml:id="i-a30af7bde5a87592-0">
              Jag menar att vi inte behöver vänta på de här utredningarna.
              Många delar av det jag vill ha i kampanjen har vi redan kunskapen
              om. Jag menar att det är ansvarslöst att vänta, för behovet av
              information finns nu. Vi ser också att det behövs information
              om vaccination mot livmoderhalscancer. Det är vissa grupper, föräldrar
              som har utbildning och ekonomi, som tar till sig den här kunskapen
              och vaccinerar sina döttrar. En upplysningskampanj finns det behov
              av. Den uppfattningen hoppas jag att ministern delar.
            </seg>
          </u>
          <note type="speaker" xml:id="i-df7c54e0ae1b64e0-0">
            Anf. 73 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-10">
            <seg xml:id="i-d85ae1556e98bdb6-0">
              Herr talman! Vårt screeningsprogram har en lång tradition. Det
              började redan på 1960-talet. Som jag berättade tidigare ligger
              Sverige mycket bra till i det här avseendet, både med en tidig
              start och med en stor del som faktiskt deltar. Jag nämnde siffran
              80 procent. Den stämmer inte riktigt överens med de siffror som
              Anne Ludvigsson refererade. Den siffra som jag har visar att 80
              procent av kvinnorna mellan 23 och 60 år deltar.
            </seg>
            <seg xml:id="i-aeedd265b4bdd099-0">
              Den senaste mätningen av antalet cellprov som genomförs visar
              inte på någon nedgång. Här har landstingen rätt bra informations-
              och underrättelseverktyg som är iscensatta sedan många år tillbaka.
              De utgör en grund för att det blir det stora deltagandet. Jag
              uppfattar att det är en väl fungerande verksamhet i alla våra
              landsting. Sedan kan den naturligtvis förbättras. Siffran 80 procent
              kan förbättras. Man kan nå upp till 100 procent. Det är naturligtvis
              angeläget att fundera över varför de kvinnor som får en kallelse,
              en personligt riktad information, ändå väljer att avstå. Där behövs
              säkert mer studier för att kunna rikta informationen specifikt
              till dem med någon typ av upplysning som de uppenbarligen behöver
              för att välja att screena sig.
            </seg>
            <seg xml:id="i-c8c725d6a06ed064-0">
              Det är detta som gör information så svårt. Man måste rikta informationen
              på ett sätt så att mottagaren känner sig berörd. Det är därför
              den typen av allmänna informationskampanjer som Anne Ludvigsson
              verkar vara inne på är mer tveksamma.
            </seg>
            <seg xml:id="i-51c91258dbda6075-0">
              Nu vet vi inte vad Socialstyrelsen kommer att besluta om HPV-vaccination.
              Vi vet att ett beslut väntas inom ett par månader, men vi vet
              inte vad beslutet kommer att bli. Men att gå ut nu och marknadsföra
              eller ha informationskampanjer om just den delen har inte tett
              sig särskilt lämpligt för vare sig Socialstyrelsen eller landstingen
              eftersom beslutet ligger så nära i tid.
            </seg>
            <seg xml:id="i-82afe5f0dcdc8c06-0">
              Vi har inte abdikerat från den nationella nivån. Det uppdraget
              har Socialstyrelsen. De har också identifierat behovet, vilket
              jag påtalade tydligt vid förra tillfället. Man har identifierat
              behovet, och man tar naturligtvis ansvaret. Men landstingen har
              fortsatt huvudansvaret. Låt oss slå fast det. Det är viktigt.
              Landstingen finns närmare den enskilda medborgaren som behöver
              informationen. Den kan riktas på olika sätt till olika målgrupper.
              Rätt information till rätt person är mer angeläget än att vi hittar
              de stora generella kampanjerna som vi tidigare har sett inte alltid
              har varit så framgångsrika i fråga om att förändra beteenden.
            </seg>
            <seg xml:id="i-528a6d33b8c09948-0">
              Vi vill uppnå en stor anslutning till screeningsprogrammet, och
              då är det viktigt hur informationen riktas.
            </seg>
          </u>
          <note type="speaker" xml:id="i-890b4349a9a18948-0">
            Anf. 74 ANNE LUDVIGSSON (s):
          </note>
          <u who="anne_ludvigsson_2b4ddb" xml:id="i-8697431645f10b98-2">
            <seg xml:id="i-f9b5e11771abe550-0">
              Herr talman! Vi har samma uppfattning i mycket, men fortfarande
              tycker jag mig inte känna att ministern tar detta riktigt på allvar.
              Jag efterfrågar en bred information. Hur den ska se ut har jag
              inte gått in på i detalj. Det ska vara ett ansvar på nationell
              nivå.
            </seg>
            <seg xml:id="i-c6c2dae34555defa-0">
              Jag lyfte till exempel upp att det vi inte har gjort tidigare
              är att rikta information till ungdomar. Den kanske ska ingå i
              skolans sex- och samlevnadsundervisning.
            </seg>
            <seg xml:id="i-21f8e3ccfc898169-0">
              Informationen behöver också riktas, som Maria Larsson säger,
              till vissa kategorier kvinnor som inte nås eller tar till sig
              informationen. Det kan inte vara så svårt att nå dem på andra
              sätt. Man kanske kan göra undersökningen själv. Det finns nya
              metoder som kan utvecklas.
            </seg>
            <seg xml:id="i-8cccddb9d257f19f-0">
              Jag tror att det finns en stor brist i fråga om den kunskap som
              finns i dag och som inte på något sätt är farlig att skicka ut
              information om. Vi behöver inte mer fakta om det som är prövat
              under så många år, precis som Maria Larsson säger.
            </seg>
            <seg xml:id="i-46af495aab37eedb-0">
              Sedan var det frågan om de äldre kvinnorna. Där skulle jag vilja
              höra hur Maria Larsson ser på att kvinnor över 61 års ålder inte
              kallas till screening. Att ha fyllt 61 år är inte någon som helst
              garanti för att slippa livmoderhalscancer. Det visar statistiken.
              Där skulle jag vilja att ministern också gör en insats.
            </seg>
            <seg xml:id="i-5ef00646e5f5e117-0">
              Av svaret framgår att utredningar är på gång, och de ska utvärderas.
              En utredning ska vara klar den 31 maj 2010. Jag tycker att det
              är alldeles för lång tid för det som kan göras i dag. Ska flickor,
              unga kvinnor och deras föräldrar vänta först på ett utredningsförslag,
              sedan på ett regeringsförslag och sedan på nya regler innan de
              kan få informationen om att förhindra en dödlig sjukdom?
            </seg>
            <seg xml:id="i-2df578e2f80def75-0">
              När tänker Sveriges folkhälsominister ta frågan på allvar?
            </seg>
          </u>
          <note type="speaker" xml:id="i-7fefa69e757e41d7-0">
            Anf. 75 Statsrådet MARIA LARSSON (kd):
          </note>
          <u who="nina_larsson_c91cec" xml:id="i-dbb492141b299c12-11">
            <seg xml:id="i-d76e627d10426192-0">
              Herr talman! Frågan tas i allra högsta grad på allvar redan nu.
            </seg>
            <seg xml:id="i-4b519f5c44bab796-0">
              När det gäller HPV-vaccinet avvaktar vi Socialstyrelsens beslut
              för att sedan se vad som behöver göras. Vi har också försökt att
              hitta en långsiktig lösning. Jag kan beklaga att det inte har
              gjorts tidigare. Men vi ska försöka se om den typen av information
              och de kunskapsunderlag som tillställs berörda parter är, oavsett
              vilken sjukdom det handlar om, tillfredsställande i dag när det
              handlar om att nå individen eller föräldrar till barn. Det är
              det som vi har lagt in i den utredning som precis har tillsatts.
              Den måste få tid på sig att ta fram de kunskapsunderlag som behövs
              för att göra riktiga bedömningar. Jag önskar också att det hade
              gjorts tidigare, för många år sedan men det är inte gjort. Vi
              vill låta dem titta på om det finns behov av att förtydliga huvudmännens
              ansvar. Det kan handla om både landsting och Socialstyrelsen,
              individen och hälso- och sjukvårdspersonalen. Det kan naturligtvis
              också handla om skolpersonal och de kunskapsunderlag de behöver
              för att få fram informationen till berörda på bästa möjliga sätt.
            </seg>
            <seg xml:id="i-4a4258d7d4f6aae3-0">
              Information är alltid svårt. Den behöver alltid riktas på ett
              sätt så att man kan vara säker på att nå mottagaren. Det är en
              grannlaga uppgift. Just när det gäller området för olika typer
              av förebyggande arbete, preventivt arbete, behöver vi metodutveckla.
              Jag önskar att det fanns mer forskning på området.
            </seg>
            <seg xml:id="i-d2bb88a831e2dbc3-0">
              Vi söker därför kunskapen på ett aktivt sätt i utredningen för
              att kunna ta ett större grepp på frågan. Vi gör saker i det korta
              perspektivet där Socialstyrelsen kommer att vidta åtgärder med
              utgångspunkt i det beslut man kommer att fatta. Om man bestämmer
              sig för att ha med det i vaccinationsprogrammet behövs informationsinsatser.
              Annars är det kanske andra typer av insatser som behövs från framför
              allt landstingens sida. Här tänks i både det korta perspektivet
              och det långa perspektivet för att få till stånd en bättre ordning.
            </seg>
          </u>
          <note xml:id="i-e219917d88ca6056-6">
            Överläggningen var härmed avslutad.
          </note>
          <note xml:id="i-0116443a3db63c76-0">
            9 § Hänvisning av ärenden till utskott
          </note>
          <note xml:id="i-62128cbed5ce026a-0">
            Föredrogs och hänvisades
          </note>
          <note xml:id="i-ac74267b7f5a27e1-0">
            10 § Anmälan om interpellation
          </note>
          <note xml:id="i-026f919382cbde34-0">
            Anmäldes att följande interpellation framställts
          </note>
          <note xml:id="i-8b685488c92023d7-0">
            den 21 november
          </note>
          <note xml:id="i-2df86c148798de93-0">
            Raimo Pärssinen
          </note>
          <note xml:id="i-4255568bc4438c86-0">
            Interpellationen redovisas i bilaga som fogats till riksdagens
            snabbprotokoll tisdagen den 2 december.
          </note>
          <note xml:id="i-1e337027b3785c1b-0">
            11 § Anmälan om frågor för skriftliga svar
          </note>
          <note xml:id="i-1b5f286d9b92618f-0">
            Anmäldes att följande frågor för skriftliga svar framställts
          </note>
          <note xml:id="i-8b685488c92023d7-1">
            den 21 november
          </note>
          <note xml:id="i-4b129196cde8b7cd-0">
            Sven Bergström
          </note>
          <note xml:id="i-da7fd5990c22d532-0">
            Billy Gustafsson
          </note>
          <note xml:id="i-89bdc0ba492b1bc4-0">
            Birgitta Eriksson
          </note>
          <note xml:id="i-a0389358cd9756a0-0">
            Christer Engelhardt
          </note>
          <note xml:id="i-b80460c968734912-0">
            Matilda Ernkrans
          </note>
          <note xml:id="i-356ef4ce70f98dfa-0">
            Marina Pettersson
          </note>
          <note xml:id="i-f0baa519100eb90b-0">
            Ameer Sachet
          </note>
          <note xml:id="i-3bb198ab8ceb2bb0-0">
            Laila Bjurling
          </note>
          <note xml:id="i-386ce9f22f6c462d-0">
            Gunilla Wahlén
          </note>
          <note xml:id="i-78140430aa0a343c-0">
            Frågorna redovisas i bilaga som fogats till riksdagens snabbprotokoll
            tisdagen den 25 november.
          </note>
          <note xml:id="i-1deebd76422f94f8-0">
            12 § Anmälan om skriftligt svar på fråga
          </note>
          <note xml:id="i-db30814a00dc3c6e-0">
            Anmäldes att skriftligt svar på följande fråga inkommit
          </note>
          <note xml:id="i-8b685488c92023d7-2">
            den 21 november
          </note>
          <note xml:id="i-121d5abf93ee42ab-0">
            LiseLotte Olsson
          </note>
          <note xml:id="i-9493ee165d33a109-0">
            Svaret redovisas i bilaga som fogats till riksdagens snabbprotokoll
            tisdagen den 25 november.
          </note>
          <note xml:id="i-881b9a533a6860d0-0">
            13 § Kammaren åtskildes kl. 13.17.
          </note>
          <note xml:id="i-84dc58a2e8b31011-0">
            Förhandlingarna leddes
          </note>
          <note xml:id="i-150a948dc3cfc8b8-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
