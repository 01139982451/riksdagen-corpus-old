<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--26</head>
          <docDate when="2004-11-10">2004-11-10</docDate>
        </div>
      </front>
      <body>
        <div>
          <note xml:id="i-fc3029a77291af34-0">
            ﻿
          </note>
          <note xml:id="i-302af8a247bf2449-0">
            Riksdagens protokoll
          </note>
          <note xml:id="i-beb27721642e8158-0">
            2004/05:26
          </note>
          <note xml:id="i-6c76803f7099aa61-0" type="date">
            Onsdagen den 10 november
          </note>
          <note xml:id="i-22854c296b25dccd-0">
            Kl. 09:00 - 16:17
          </note>
          <note xml:id="i-3d570ce9982efa21-0">
            1 § Avsägelse
          </note>
          <note xml:id="i-dad03070ecd06b67-0">
            Förste vice talmannen meddelade att Kerstin-Maria Stalin (mp)
            anhållit om entledigande från uppdraget som ledamot av riksdagen
            från och med den 15 november.
          </note>
          <note xml:id="i-9cd8f2b1788f2964-0">
            Kammaren biföll denna anhållan.
          </note>
          <note xml:id="i-a8609335252ff3c7-0">
            2 § Anmälan om inkomna faktapromemorior om förslag från Europeiska
            kommissionen
          </note>
          <note xml:id="i-6319e9ebf88d8a24-0">
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note xml:id="i-572873301b21abdf-0">
            KOM(2004)471
          </note>
          <note xml:id="i-8d62b33d4eee38a5-0">
            KOM(2004)429
          </note>
          <note xml:id="i-c05a55b97d457c75-0">
            3 § Rättsinformationssystemet
          </note>
          <note xml:id="i-33ca18787fb6fe67-0">
            Föredrogs
          </note>
          <note type="speaker" xml:id="i-11a0f7e1395756fd-0">
            Anf. 1 INGVAR SVENSSON (kd):
          </note>
          <u who="ingvar_svensson_8b2598" xml:id="i-81601340613de925-0">
            <seg xml:id="i-62d07817da9cf3c8-0">
              Herr talman! Sent omsider har regeringen lämnat en skrivelse
              om rättsinformationssystemet. Den är i huvudsak bra, och jag yrkar
              bifall till utskottets förslag i denna del. Jag ska dock koncentrera
              mig på vår reservation, som anknyter till en motion från förra
              riksmötet och som handlar om kommunala författningssamlingar.
            </seg>
            <seg xml:id="i-8a66b9cd38c009d3-0">
              Kommunernas kunskaper om utövande av normgivningsmakten är ibland
              bristfälliga. Man tänker helt enkelt inte i termer av normgivning
              och skiljer därför inte heller mellan olika typer av ärenden.
            </seg>
            <seg xml:id="i-ee290c203929195f-0">
              Ett införande av lagregler för en kommunal författningssamling
              skulle medföra en avsevärd ökad rättssäkerhet i kommunernas utövande
              av normgivningsmakten. Dessutom skulle det göra det möjligt för
              allmänheten att ta reda på om författningarna är lagliga eller
              ej. Informationsmöjligheten för den enskilde bör tillmätas stor
              vikt.
            </seg>
            <seg xml:id="i-ca46dc7e82c93ebe-0">
              Enhetligt utformade och en för varje kommun upprättad författningssamling
              skulle vara till stor hjälp ur flera synpunkter. De är till hjälp
              för kommunernas egna handläggare. De är till hjälp för politikerna.
              De är till hjälp för allmänheten när det gäller att skapa insyn
              och kontroll, till hinder mot fiffel och båg.
            </seg>
            <seg xml:id="i-66e3e29d0b0a8bf4-0">
              Utvecklingen av informationssamhället och medborgarnas ökade
              krav på och intresse för att kunna granska de rättsliga grunderna
              för olika beslut är faktorer som förstärker behovet av att kommunerna
              får krav på sig att upprätta kommunala författningssamlingar.
            </seg>
            <seg xml:id="i-47f88ee4d69bc347-0">
              Herr talman! De här frågorna har jag och mitt parti drivit ett
              antal år. Det finns ett gammalt tillkännagivande från riksdagen
              på denna punkt från början av 70-talet. Men år ut och år in är
              det samma visa från utskottsmajoriteten. Man tycker att det är
              bra om det görs, men man ska avvakta den frivilliga vägen. Det
              är kanske inte höjden av naivism, men det är i alla fall oerhört
              naivt. Det kommer aldrig att ske om man inte får tvingande lagregler
              på området. Det begriper alla som har arbetat i de kommunalpolitiska
              sammanhangen.
            </seg>
            <seg xml:id="i-233ea5ff56034df5-0">
              Får jag utdela åtminstone lite beröm till Vänsterpartiet och
              Miljöpartiet som i ett särskilt yttrande sakta börjar inse att
              det ligger något i den kristdemokratiska motionen.
            </seg>
            <seg xml:id="i-0337b0e6a44c31ba-0">
              Herr talman! Jag ber att få yrka bifall till reservationen.
            </seg>
          </u>
          <note type="speaker" xml:id="i-72a7ddfb419d8a47-0">
            Anf. 2 BILLY GUSTAFSSON (s):
          </note>
          <u who="billy_gustafsson_8fb833" xml:id="i-2b49a151e9caf558-0">
            <seg xml:id="i-fe345f80e47d1d82-0">
              Herr talman! Frågan om rättsinformationssystem är kanske inte
              en fråga som per automatik leder till ett stort folkligt engagemang.
              Däremot kan frågan ändock vara intressant och viktig, och det
              tycker jag utifrån att det finns en koppling mellan den frågan
              och rättssäkerhet och människors möjligheter att utnyttja sina
              demokratiska medborgerliga rättigheter. Man brukar ibland säga
              att kunskap är makt. För att kunna utöva sin medborgarrätt krävs
              bland annat att man har kunskap om gemensamma regler i lagar och
              förordningar. Det krävs också att man har möjlighet att fortlöpande
              få kunskap om beslutade förändringar. Det är alltså inte statisk
              kunskap, utan den vidgas ständigt.
            </seg>
            <seg xml:id="i-911e8ba76b5b3365-0">
              För att uppnå det här krävs någon form av systematik i tillgänglig
              information. Det är då vi kommer över på frågan om ett enhetligt
              rättsinformationssystem. Som Ingvar Svensson gav uttryck för finns
              det, som jag uppfattar det, en bred samsyn om det angelägna i
              att utveckla ett offentligt rättsinformationssystem. Som jag förstår
              det bedrivs det ett aktivt arbete för att utveckla systemet, bland
              annat mot ökad överskådlighet, tillgänglighet och enhetlighet.
              Just behovet av överskådlighet och lättillgänglighet har speciellt
              uppmärksammats. Det pågår ett utvecklingsarbete för att bättre
              kunna gruppera och presentera information i form av gemensamma
              standarder, märkning, strukturering och sökning. Man har också
              uppmärksammat behovet av att kunna se på vilka grunder regeringen
              fattar sina beslut om förordningar. Där är avsikten att lagstiftningstekniken
              ska ändras så att detta bättre framgår.
            </seg>
            <seg xml:id="i-7eeb9dfba4062eb2-0">
              Jag ska avslutningsvis ta upp det som Ingvar Svensson framför
              allt ägnade sig åt, nämligen de kommunala författningarna. Det
              vore väl märkligt om man inte skulle erkänna att utvecklingen
              hittills inte har varit den förväntade och önskade. Det som jag
              tycker att Ingvar Svensson hoppade över var att nämna att det
              i utskottsmajoritetens ställningstagande görs tydliga markeringar
              om att de insatser som nu planeras för en frivillig anslutning
              måste bli effektiva och leda till resultat. Däremot är inte majoriteten
              i nuläget beredd att göra något tillkännagivande till regeringen.
              Men som vi skriver i utskottsbetänkandet kommer vi att följa utvecklingen
              uppmärksamt.
            </seg>
            <seg xml:id="i-236523ad48be5c3a-0">
              Det finns en reservation, herr talman, som Ingvar Svensson talade
              om. Jag skulle vilja närma mig den reservationen på följande sätt.
              Där påpekas behovet av att sätta in åtgärder och beslut ifrån
              riksdagen i någon form av helhet. I den nu aktuella situationen
              tycker jag att frågan blir: När och i vilka frågor ska skyldigheten
              för kommunerna drivas fram genom beslut uppifrån, när vi samtidigt
              vet att vardagen för dagens kommunledningar innehåller så många
              måsten och behov att tillgodose? Här kommer vi till olika slutsatser,
              reservanten och utskottsmajoriteten.
            </seg>
          </u>
          <note xml:id="i-513b02679f1a8cf9-0">
            Mot den bakgrunden, herr talman, yrkar jag bifall till utskottsmajoritetens
            ställningstagande och avslag på reservationen och övriga förslag.
          </note>
          <note type="speaker" xml:id="i-e79fd3e1cba9e4ab-0">
            Anf. 3 LISELOTT HAGBERG (fp):
          </note>
          <u who="liselott_hagberg_017628" xml:id="i-f23826af979904db-0">
            <seg xml:id="i-9652dccbf79f3375-0">
              Herr talman! Enligt rättsinformationsförordningen ska den enskilda
              människans och den offentliga förvaltningens tillgång till grundläggande
              rättsinformation i elektronisk form säkras. För det här ska det
              finnas ett offentligt rättsinformationssystem. Det ska vara enkelt
              och smidigt för medborgarna och myndigheterna att söka information
              inom det rättsliga området.
            </seg>
            <seg xml:id="i-dc5b5942baef2450-0">
              Det är förstås oerhört viktigt att informationen presenteras
              på ett sådant sätt att den breda allmänheten förstår systemet.
              Hela idén måste därför bygga på att människor ska kunna söka sig
              fram till den information som de efterfrågar. Systemen måste utvecklas
              på ett sådant sätt att de görs tillgängliga även för användare
              med särskilda behov.
            </seg>
            <seg xml:id="i-b96850ae7b39f949-0">
              Ytterligare en utgångspunkt för rättsinformationssystemet måste
              vara att den version som presenteras offentligt i elektronisk
              form uppfyller samma krav på exakthet som den tryckta versionen,
              det vill säga att informationen måste vara lika korrekt. Den måste
              också vara aktuell och uppdaterad.
            </seg>
            <seg xml:id="i-81ee82d0fa32a117-0">
              Det optimala är förstås ett system som gör det möjligt att söka
              hela vägen, det vill säga någon form av märksystem som gör att
              det går att följa regelverk från EU-regler till nationella lagar,
              förordningar och föreskrifter.
            </seg>
            <seg xml:id="i-1f137bcaf36b0767-0">
              Enligt de redovisningar som vi har tagit del av bedrivs i dag
              ett arbete med att utveckla system i just den riktningen. Vi kommer
              förstås att följa utvecklingen.
            </seg>
            <seg xml:id="i-f5a19c408895cfd6-0">
              Kommunernas författningar bör förstås på sikt göras tillgängliga
              via rättsinformationssystemet. Syftet med systemet är ju att tillförsäkra
              den offentliga förvaltningen och den enskilda människan tillgång
              till grundläggande rättsinformation i elektronisk form, som jag
              sade tidigare. För att det här systemet ska vara komplett och
              fullvärdigt krävs det förstås föreskrifter på samtliga nivåer
              och att samtliga nivåer ingår. Därför är det en klar brist att
              de kommunala föreskrifterna i dag inte finns med på ett sådant
              angeläget område och att de inte ingår i systemet.
            </seg>
            <seg xml:id="i-cd64b2b692fb039f-0">
              Därför tycker vi att kommunernas anslutning till rättsinformationssystemet
              i första hand bör ske på frivillig väg. Insatserna bör i första
              hand riktas mot de kommuner som vill delta i systemet. Därför
              är det också viktigt att de åtgärder som nu kommer att vidtas
              för att förmå kommunerna att frivilligt medverka i systemet är
              effektiva.
            </seg>
            <seg xml:id="i-4aeae077e0bf5e43-0">
              Jag vet att det finns en reservation där förslaget är mer tvingande
              för kommunerna. Med hänsyn till den kommunala självstyrelsen,
              det kostnadsläge och den svåra situation som finns i kommunerna
              är vi i dagsläget inte beredda att förorda en skyldighet för kommunerna
              att förteckna och publicera föreskrifter. Därför yrkar jag bifall
              till förslaget i betänkandet.
            </seg>
          </u>
          <note type="speaker" xml:id="i-2fbe8f2e2e9df2e7-0">
            Anf. 4 MATS EINARSSON (v):
          </note>
          <u who="mats_einarsson_7b24f2" xml:id="i-40b7d8686998eb55-0">
            <seg xml:id="i-de018afbd557faab-0">
              Herr talman! Som medborgare är vi skyldiga att rätta oss efter
              de lagar och förordningar som gäller, eller vi är i varje fall
              skyldiga att följa lagstiftningen. Det här förefaller fungera
              förhållandevis väl, måste man ändå säga, trots att ingen kan och
              känner till alla lagar. Jag skulle kunna tänka mig att de flesta
              är okunniga om de flesta lagar. Trots det fungerar det, eftersom
              vi vet vilka regler som gäller i den situation som vi befinner
              oss i.
            </seg>
            <seg xml:id="i-4f1265a46daa2e8f-0">
              Men man kan inte nöja sig med det. Samtliga lagar, förordningar
              och regler måste ändå vara tillgängliga för medborgarna. Man ska
              på ett enkelt sätt kunna ta reda på vilken lagstiftning och vilka
              regler som gäller. Det är både en rättssäkerhetsfråga och en demokratifråga.
            </seg>
            <seg xml:id="i-a4195b8abb33a9d1-0">
              Det här fungerar trots allt relativt väl på den nationella nivån.
              Med den nya informationstekniken har det blivit än mer lättillgängligt.
              Internetportalen Lagrummet finns. Där kan man relativt enkelt
              söka och finna den lagstiftning som gäller.
            </seg>
            <seg xml:id="i-fa5c79b71ee4a729-0">
              Men det fungerar inte på kommunal nivå. Även kommuner har en
              normgivningsrätt, men stora delar av den normgivningen är otillgänglig
              eller i alla fall mycket svårtillgänglig för medborgarna.
            </seg>
            <seg xml:id="i-78220697cef0563b-0">
              Det arbete som har skett för att på frivillig väg försöka få
              in också kommunala regler i det här rättsinformationssystemet
              har hittills inte givit frukt. Därför finns det skäl att skriva
              en sådan motion som Kristdemokraterna har gjort.
            </seg>
            <seg xml:id="i-375dbd04d25a71bd-0">
              Vi menar trots allt att vi åtminstone en gång till ska ge möjlighet
              för regeringen och ansvariga myndigheter att försöka komma fram
              på den så kallade frivillighetens väg här. Frågan är inte heller
              så beredd att det är möjligt att nu fatta några skarpa beslut.
              Men jag och Gustav Fridolin från Miljöpartiet har ändå funnit
              det befogat att skriva ett särskilt yttrande i det här betänkandet.
              Där anför vi följande: Enligt vår mening talar mycket för en lagstiftning
              om skyldighet för kommunerna att förteckna och publicera sina
              författningar. Den nuvarande situationen är otillfredsställande.
              Om inte en förbättring synes kunna åstadkommas på annat sätt förutsätter
              vi att regeringen på eget initiativ bereder ett sådant förslag
              och därvid beaktar finansieringsprincipen. Något tillkännagivande
              av riksdagen till regeringen är dock enligt vår mening inte påkallat
              nu.
            </seg>
            <seg xml:id="i-97b399ece51145fa-0">
              Det innebär att vi yrkar bifall till utskottets förslag.
            </seg>
          </u>
          <note type="speaker" xml:id="i-7b767e2acf792ae0-0">
            Anf. 5 KERSTIN LUNDGREN (c):
          </note>
          <u who="kerstin_lundgren_078b71" xml:id="i-8722cace80637c3c-0">
            <seg xml:id="i-bbe79832d24a3181-0">
              Herr talman! Som framgått av tidigare inlägg är det ett i stort
              sett enigt utskott som ser det som självklart att våra uppdragsgivare,
              medborgarna, ska ha tillgång till vår lagstiftning och till rättsinformation
              på ett bra sätt. Det gäller att ha ordning på rätten från lokal
              nivå till EU-nivå. Det är naturligtvis inte någonting som sker
              av sig själv.
            </seg>
            <seg xml:id="i-97027c9b15ca6e90-0">
              I det här sammanhanget finns det några motorer, några viktiga
              grunder, för att få ordning på rätten. Från vår horisont är det
              viktigt att de organ som lagstiftaren, kammaren, delegerar till,
              det vill säga först och främst regeringen som sedan delegerar
              till övriga myndigheter, klarar kvaliteten i rättsinformationen
              på ett bra sätt.
            </seg>
            <seg xml:id="i-c65f8a854ab9f8b1-0">
              Här har pågått ett utvecklingsarbete, men jag noterar Riksdagens
              revisorers förslag som bygger på att man egentligen anser att
              regeringen inte själv klarar att i rättsinformationen tydligt
              ange vilken eller vilka lagar som man grundar sina förordningar
              på. Det är naturligtvis en viktig grundfråga att regeringen får
              ordning på sin struktur. Alla andra runtomkring får ju delegerad
              myndighetsmakt från regeringen.
            </seg>
            <seg xml:id="i-eb1946fa6e10cf25-0">
              Vår utgångspunkt är att inte kräva av andra det vi inte har klarat
              ut själva på vår nivå. Vårt fokus ligger på att se till att regeringen
              får ordning på rätten och att regeringen skapar en god grund för
              rättsinformation. Jag tror att det ska vara utgångspunkten för
              att man också sedan ska kunna göra ett bra arbete ute i kommuner
              och myndigheter för att få ordning på rätten.
            </seg>
            <seg xml:id="i-88d819e979db782d-0">
              Regeringen understryker att det i de flesta fall går att ange
              vilken rättslig grund som utnyttjas för normgivning. Men komplikationerna
              gör det omöjligt att införa ett absolut krav på detta, säger regeringen.
              Så länge regeringen säger detta är det svårt att införa ett absolut
              krav på någon annan att ange vilken rättslig grund man har. Det
              är mot den bakgrunden som vi anser att det inte går att komma
              längre just nu än vad utskottet har gjort när det gäller krav
              på kommuner att ansluta sig till rättsinformationssystemet. Men
              vår ambition är naturligtvis att göra det tydligt, genomskinligt
              och enkelt för medborgarna. Det måste vara målet att kunna kontrollera
              den rätt som man har att förhålla sig till som medborgare.
            </seg>
          </u>
          <note type="speaker" xml:id="i-baae9c7d20ec5954-0">
            Anf. 6 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-e2710a43ed75866d-0">
            <seg xml:id="i-c808d9e14301ddb0-0">
              Herr talman! Som Billy Gustafsson tidigare sade i diskussionen
              är det inte alla frågor som föregås av stormande demonstrationer
              utanför Riksdagshuset eller alla debatter som kan leda till löpsedlar,
              men det gör inte diskussionerna mindre viktiga.
            </seg>
            <seg xml:id="i-ea4a7c00c88e2977-0">
              Herr talman! När det gäller lagstiftningen tror jag att tillgängligheten
              för den enskilde medborgaren kanske är en av de viktigaste sakerna
              som vi lagstiftare har att tänka på. I andra gröna motioner under
              motionstiden detta och tidigare år har vi till exempel yrkat på
              en solskensprincip vid varje lagstiftning där man klart anger
              hur länge en lag ska gälla innan den måste omprövas och att man
              begränsar antalet lagar och regler som utfärdas. Vi har pratat
              om att komplettera den svenska lagprövningen med lekmannaråd för
              att på det sättet kontrollera tillgängligheten till de lagar som
              stiftas. Jag tror att det är frågor som man måste titta närmare
              på.
            </seg>
            <seg xml:id="i-a9951d11f74e2c27-0">
              I det betänkande om rättsinformationssystemet som vi behandlar
              i dag behandlas flera frågor om ökad tillgänglighet till lagarna.
              Här diskuteras sådana saker som märkning, strukturering, grunden
              för regeringens normgivning och kopplingen mellan EU-rätten och
              den svenska rätten. Utskottet konstaterar i flera frågor att det
              pågår ett löpande arbete, att arbetet ibland kan intensifieras
              och att man hoppas att Riksdagens revisorers anmärkningar ska
              leda till ett sådant intensifierat arbete.
            </seg>
            <seg xml:id="i-90c9bf4d75c5803c-0">
              Herr talman! En av frågorna som vållat särskild diskussion bland
              talarna före mig har varit kommunernas föreskrifter och i vilken
              mån dessa ska komma in i rättsinformationssystemet.
            </seg>
            <seg xml:id="i-207e9539a92181b3-0">
              Jag gläds åt att utskottets majoritet, där jag själv ingår, faktiskt
              nu äntligen vågar säga att rättsinformationssystemet måste vara
              komplett och fullvärdigt och att det för detta fordras att föreskrifter
              på samtliga nivåer i samhället, alltså även på den kommunala nivån,
              ingår i det rättsinformationssystem som vi har. Utskottet framhåller
              att det är en klar brist att ett så angeläget område som de kommunala
              föreskrifterna inte ingår i systemet i dag.
            </seg>
            <seg xml:id="i-7b29764d2f9afb91-0">
              Det kan tyckas, som Ingvar Svensson sade i sitt anförande, naivt
              att sådana här markeringar ska leda till någon verklig handling
              om man inte lägger kraft bakom orden genom tillkännagivande om
              att det behövs lagstiftning på området. Vi har väl också från
              vårt håll och från Vänsterpartiets håll en sådan känsla när vi
              i ett särskilt yttrande skriver att man kanske skulle vara ännu
              tydligare och framhålla att om det här nu inte går åt rätt håll,
              borde regeringen självmant återkomma med lagstiftning och då självklart
              också beakta den princip som finns för finansieringen mellan stat
              och kommun. Detta tas inte upp i den kristdemokratiska motionen,
              men jag hoppas ändå att regeringen lyssnar till de här diskussionerna,
              till det som utskottet har anfört och till det som står i det
              särskilda yttrandet och, om det behövs en lagstiftning på det
              här området, självmant återkommer.
            </seg>
          </u>
          <note xml:id="i-b0d41a309c8aa591-0">
            Överläggningen var härmed avslutad.
          </note>
          <note xml:id="i-b2eda9abc5ba414d-0">
            4 § Kommittéväsendet
          </note>
          <note xml:id="i-33ca18787fb6fe67-1">
            Föredrogs
          </note>
          <note type="speaker" xml:id="i-8b504c417c964fb4-0">
            Anf. 7 GÖRAN MAGNUSSON (s):
          </note>
          <u who="goran_magnusson_d75314" xml:id="i-29a047a2dbf4a633-0">
            <seg xml:id="i-e1053e6507941199-0">
              Herr talman! Det betänkande från konstitutionsutskottet som vi
              nu har att behandla och som avser Riksrevisionens rapport Kommittéväsendet
              är det första ärende som konstitutionsutskottet har haft med anledning
              av Riksrevisionens arbete och Riksrevisionens styrelses skrivelse
              till riksdagen. Därför har vi ägnat mycket tid åt att diskutera
              hur vi skulle förfara med styrelsens framställning inte åt hur
              vi skulle förfara med revisionsberättelsen, för dess innehåll
              har vi inte haft direkt anledning att diskutera, utan mera åt
              på vilket sätt som riksdagen skulle befatta sig med denna framställning
              från Riksrevisionens styrelse.
            </seg>
            <seg xml:id="i-ac451f36bba6a1c1-0">
              Det finns anledning att göra det eftersom vi är i starten av
              en helt ny process sedan vi under så småningom stor enighet inrättade
              Riksrevisionen och lade ned Riksdagens revisorer och Riksrevisionsverket.
              En av ledstjärnorna vid organiserandet av Riksrevisionen var faktiskt
              att man inte skulle skapa ett nytt slags riksrevisionsverk utan
              inrätta en ny granskningsmyndighet, som skulle heta Riksrevisionen.
            </seg>
            <seg xml:id="i-9dbe56498a7a47c9-0">
              Därför är det angeläget att vi nu noga funderar på vilken befattning
              riksdagen tar med de här frågorna, och det är, herr talman, den
              egentliga anledningen till att jag har begärt ordet i anslutning
              till behandlingen av det här betänkandet. Betänkandet är i sig
              enhälligt, och vi har kommit fram till att riksdagen inte ska
              göra ett tillkännagivande till regeringen om att den ska återkomma
              till riksdagen med sina synpunkter på denna rapport från Riksrevisionen.
              Anledningen till att vi har landat på den samfällda positionen
              är ju att det redan av budgetlagen från 1996 framgår att regeringen
              ska till riksdagen rapportera sina synpunkter och åtgärder med
              anledning av rapporter och revisionsberättelser från Riksrevisionen.
            </seg>
            <seg xml:id="i-ea09f69d32ba9850-0">
              Lite drastiskt uttryckt skulle man kunna säga att ett tillkännagivande
              från riksdagen till regeringen om att återkomma till riksdagen
              i de här frågorna är en överloppsgärning, och vi föreskriver då
              från riksdagen för regeringen vad den ska göra, vilket dock redan
              är föreskrivet i budgetlagen.
            </seg>
            <seg xml:id="i-6eaeb66ea7fac32f-0">
              En annan fråga uppstår naturligtvis om riksdagen inte får dessa
              kommentarer med anledning av revisionsrapporterna. Då får man
              ta upp den saken i den ordning som gäller inom riksdagen. Jag
              har velat markera ståndpunkten att riksdagen inte utan närmare
              resonemang ska skicka en sådan här uppmaning till regeringen eftersom
              regeringen redan enligt lag är ålagd att genomföra detta.
            </seg>
            <seg xml:id="i-fb66365ac6b1eb7f-0">
              Det har tidigare gjorts några sådana här framställningar från
              Riksrevisionens styrelse. De har behandlats på lite olika sätt,
              men jag har också kunnat notera att riksdagen vid något tillfälle
              också har ställt sig bakom vissa materiella åsikter som har framförts
              av Riksrevisionen. Jag menar att det finns anledning att uppmärksamma
              också den problematiken eftersom det, innan riksdagen tar ställning
              till hur förhållandet är på ett visst område, också finns anledning
              att höra vad regeringen har att säga. Det är ju den som i de allra
              flesta fall är direkt ansvarig för verksamheten, till exempel
              för utredningsarbete eller för myndighetsverksamhet.
            </seg>
            <seg xml:id="i-c407bd758883f533-0">
              Konstitutionsutskottet kunde när det besökte motsvarande utskott
              i Stortinget i Oslo för en eller annan vecka sedan notera att
              när rapporten från Stortingets riksrevision, som har många fler
              år på nacken, kommer till Stortinget finns det också med ett yttrande
              från regeringen. Stortinget har då möjlighet att diskutera både
              vad revisorerna och vad regeringen har anfört. Det är väl ett
              förhållande som kan åstadkommas också i Sverige, om riksdagen
              avvaktar regeringens synpunkter på en sådan här fråga.
            </seg>
            <seg xml:id="i-4f98aa623bd04366-0">
              Herr talman! Jag har som sagt velat uppmärksamma dessa förhållanden
              i det här sammanhanget. Även om betänkandet i och för sig är enhälligt
              tror jag att det finns anledning för oss i riksdagen att fundera
              på hur vi hanterar de här rapporterna och då se till att vi får
              en så bra hantering som möjligt och även tillgodogör oss de erfarenheter
              och synpunkter som förs fram av Riksrevisionen, som ju är ett
              av riksdagens granskningsorgan.
            </seg>
          </u>
          <note xml:id="i-73815cdf0f09710a-0">
            Jag yrkar med detta bifall till förslagen i betänkandet.
          </note>
          <note type="speaker" xml:id="i-6f9a89073d90cede-0">
            Anf. 8 TOBIAS KRANTZ (fp):
          </note>
          <u who="tobias_krantz_56c063" xml:id="i-783ddeb385bef93a-0">
            <seg xml:id="i-37b2340f9d47d5c3-0">
              Herr talman! Det svenska kommittéväsendet, de statliga utredningarna,
              har länge varit en svensk paradgren. Utredningarna har präglats
              av integritet, av oberoende och av hög kvalitet. Åtminstone har
              vi föreställt oss att det förhåller sig på det sättet. Nu visar
              undersökning efter undersökning och granskning efter granskning
              att den här bilden spricker från kant till kant.
            </seg>
            <seg xml:id="i-e69bc431cdef4c33-0">
              Det handlar för det första om utnämningspolitiken i de statliga
              utredningarna. En granskning som riksdagens utredningstjänst har
              gjort på Folkpartiets uppdrag har visat att den politiska bakgrunden
              för dem som lett de statliga utredningarna under de senaste tre
              åren till mellan 70 och 80 % varit socialdemokratisk.
            </seg>
            <seg xml:id="i-5c98b86c573058a7-0">
              För det andra visar det sig att andelen parlamentariskt tillsatta
              utredningar minskar kraftigt. Den har under de senaste 20 åren
              minskat från en tredjedel till en tiondel. Samtidigt har antalet
              särskilda utredare ökat från 40 till 62 %.
            </seg>
            <seg xml:id="i-35ac952e87471996-0">
              För det tredje och det är det som vi huvudsakligen behandlar
              i dag gäller det kvaliteten i utredningsväsendet. Riksrevisionen
              har under våren 2004 lagt fram en mycket skarp rapport härom.
              Riksrevisionen säger att många av utredningarnas slutsatser inte
              är väl underbyggda i form av data, i form av analys och i form
              av dokumentation. Man har bristfällig kontakt med forskningen,
              och det råder brister i analyser och redovisning när det gäller
              kostnader och finansiering. En oberoende granskning som gjordes
              av ett antal utredningar 1998 visar att mindre än hälften av de
              utredningarna håller tillräckligt hög kvalitet.
            </seg>
            <seg xml:id="i-09148e0d13f1f5e7-0">
              Riksrevisionens rapport visar också att kontakten med forskningen
              är mycket dålig. I 20 % av de utredningar som har genomförts har
              det inte funnits någon kontakt med forskningen över huvud taget.
            </seg>
            <seg xml:id="i-8c57d21bf8c1221c-0">
              Det här är brister, herr talman, som har uppmärksammats tidigare.
              Redan 1997 kom Riksdagens revisorer med kritik på ungefär samma
              punkter. Trots att det har gått så många år däremellan har väldigt
              lite hänt.
            </seg>
            <seg xml:id="i-cc004ef0b39a1be5-0">
              Vi vet alla att det är viktigt med hög kvalitet i det svenska
              utredningsväsendet. Om vi i riksdagen och i regeringen ska kunna
              fatta bra beslut så måste det finnas ett bra underlag. Vi måste
              ha en bra grund för de beslut som riksdagen fattar. Det är viktigt
              för oss som fattar besluten, och det är viktigt för enskilda medborgare
              att känna den tryggheten att de beslut som fattas i riksdagen
              är väl underbyggda.
            </seg>
            <seg xml:id="i-796e70be82542c14-0">
              I det betänkande som i dag läggs fram av utskottet kan jag nu
              konstatera att Folkpartiet, som har lagt fram en motion i vilken
              man är skarpt kritisk mot utredningsväsendet, i dag kan se att
              utskottet i allt väsentligt har gått på vår linje om att verkligen
              försöka skärpa uppmärksamheten på det svenska utredningsväsendet.
              Regeringskansliet har sent omsider tillsatt en grupp som ska jobba
              med kvalitetsfrågorna i utredningsväsendet, och utskottet meddelar
              också rätt så skarpt i texten att utskottet tänker återkomma nästa
              höst med en granskning av hur regeringens arbete med att förbättra
              kvalitetsbristerna i utredningsväsendet fortskrider.
            </seg>
            <seg xml:id="i-c7eb3a2d87251ee2-0">
              Herr talman! Med dessa ord kan jag yrka bifall till förslaget
              i utskottets betänkande.
            </seg>
          </u>
          <note type="speaker" xml:id="i-23ea32455ec5ac1d-0">
            Anf. 9 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-29a047a2dbf4a633-1">
            <seg xml:id="i-9cadcfe905aee42a-0">
              Herr talman! Tobias Krantz får naturligtvis gärna glädja sig
              åt att vi är eniga i utskottet om det här. Vilken förtjänst Folkpartiet
              har i sammanhanget vill jag inte närmare gå in på.
            </seg>
            <seg xml:id="i-209de213c3e86e2d-0">
              Jag vill inte heller i det här sammanhanget närmare gå in på
              vad som finns i den här rapporten, just mot bakgrund av att regeringen
              i oktober 2003 alltså uppenbarligen före Folkpartiets motion tillsatte
              en arbetsgrupp för att se över vissa frågor i anslutning till
              kommittéväsendet. Jag vill, som utskottet också skriver, avvakta
              det arbetet och så småningom ta upp i utskottet frågan om kvaliteten
              i utredningsväsendet och hur det hela hänger ihop. Jag tycker
              att det finns anledning att innan man drar slutsatser i de här
              frågorna också höra vad regeringen har att säga om saken, eftersom
              det är regeringen som är ansvarig för utredningsväsendet.
            </seg>
            <seg xml:id="i-6fe893271a4d96bc-0">
              Jag har hört Tobias Krantz i olika sammanhang resonera, och han
              anser ju att andelen socialdemokrater är för stor nu i utredningsväsendet
              och att kvaliteten därmed har sjunkit. Jag är väl inte alldeles
              säker på att den tesen har varit så mycket i kontakt med forskningen
              för att få stöd för sakligheten, och jag ska vidare avstå från
              att kommentera den typen av resonemang.
            </seg>
          </u>
          <note type="speaker" xml:id="i-b6f871986aa96e79-0">
            Anf. 10 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-783ddeb385bef93a-1">
            <seg xml:id="i-1bb11459f7135dfd-0">
              Herr talman! Då ska jag kommentera Göran Magnussons icke-kommentar.
              Det är så, menar jag, att de svenska utredarna traditionellt sätt
              har förknippats med ett antal olika honnörsord: kvalitet, men
              också integritet och oberoende har varit kännetecken på statliga
              svenska utredningar sedan lång tid. Vi vet också att kommittéväsendet
              är en del av den statliga förvaltningen. Det gäller myndigheter,
              även om de är av tillfällig natur. Då menar jag att samma regler
              bör tillämpas på statliga utredningar dessa myndigheter som när
              vi diskuterar myndigheter i övrigt. Och det finns en tydlig tendens
              till kraftig överrepresentation av socialdemokrater som ledare
              av dessa statliga myndigheter. Det är sanningen, och det är det
              som riksdagens utredningstjänst har tagit fram på Folkpartiets
              uppdrag.
            </seg>
            <seg xml:id="i-25e696bb49af6cf6-0">
              När det gäller frågan om kvaliteten i kommittéväsendet, som Göran
              Magnusson tar upp, är det utmärkt att regeringen nu har en arbetsgrupp.
              Vi gläds åt detta i utskottets ställningstagande, och vi konstaterar
              också att utskottet kommer att följa upp detta ordentligt och
              utvärdera under nästa höst. Jag menar att vi redan i utskottets
              ställningstagande också har pekat på att det finns brister i kommittéväsendet
              som måste åtgärdas och som utskottet tänker följa upp under nästa
              höst när granskningen inleds.
            </seg>
            <seg xml:id="i-72466690e49200c8-0">
              Jag känner mig alltså mycket positiv till det betänkande som
              har lagts fram. Jag ser det här som ett sätt att komma till rätta
              med de kvalitetsbrister som finns inom utredningsväsendet.
            </seg>
          </u>
          <note type="speaker" xml:id="i-891696ae502407c7-0">
            Anf. 11 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-29a047a2dbf4a633-2">
            <seg xml:id="i-113e2c3720371fd6-0">
              Herr talman! Jag är glad över att Tobias Krantz har anslutit
              sig till huvudlinjen i utskottet och att vi nu är eniga i den
              här frågan.
            </seg>
            <seg xml:id="i-cde62c93d2eaa5a6-0">
              Tobias Krantz använde två uttryck och begrepp som var väldigt
              vanligt förekommande när vi skulle organisera och besluta om den
              nya Riksrevisionen, nämligen oberoende och integritet. Frågan
              är alltså: En utredning som tillsätts av regeringen med direktiv
              från regeringen i förhållande till vad ska denna utredning vara
              oberoende? Dessutom finns det ofta en hemställan från riksdagen.
              Den utredning som då tillkommer kan väl inte vara oberoende av
              vad riksdagen har beslutat? Det är väl faktiskt så att den ska
              utreda vad riksdagen har beslutat, och därmed är ju utredningsuppdraget
              något begränsat och avgränsat, vilket är helt riktigt, som jag
              ser det.
            </seg>
            <seg xml:id="i-ad7c303820724199-0">
              Jag återkommer till överrepresentationen. Ja, jag vet inte riktigt
              hur Tobias Krantz kommer fram till att det är en överrepresentation.
              Det är klart: Kvaliteten skulle kanske garanteras om det vore
              proportionellt sett lika många utredningsordförande som det finns
              mandat för respektive partier i riksdagen, alltså att Folkpartiet
              hade ett antal, Moderaterna hade ett antal, Socialdemokraterna
              ett antal och så vidare. Är det det som leder till en kvalitetssäkring
              och att man undviker en överrepresentation av socialdemokrater?
              Jag förstår inte, ärligt talat, hur man kommer fram till begreppet
              överrepresentation. Politiskt kan man ju tycka att det är för
              många av den ena eller andra sorten, men det har väl kanske inte
              så mycket med kvaliteten att göra.
            </seg>
          </u>
          <note type="speaker" xml:id="i-2f127b4034e69c54-0">
            Anf. 12 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-783ddeb385bef93a-2">
            <seg xml:id="i-f3c6782e1120fe0d-0">
              Herr talman! Granskning efter granskning, undersökning efter
              undersökning, rapport efter rapport under senare år har visat
              på samma problem på område efter område i den statliga förvaltningen.
              Statskontoret har identifierat de 20 viktigaste statliga verken
              och myndigheterna. Nio av dem som är chefer för de statliga myndigheterna
              och verken har partipolitisk bakgrund samtliga socialdemokrater.
              13 av 16 av dem som har partipolitisk bakgrund som leder statliga
              universitets- och högskolestyrelser är socialdemokrater. 7080
              % av dem som har utsetts till ordförande i statliga utredningar
              mellan 2001 och 2003 är socialdemokrater.
            </seg>
            <seg xml:id="i-cbab233a1f93c417-0">
              Den fråga vi måste ställa oss när vi funderar på dessa siffror
              är: Är det så att socialdemokrater är så förkrossande mer kompetenta
              att leda universitetsstyrelser, statliga verk eller statliga myndigheter
              än människor med all annan partipolitisk bakgrund? Den frågan
              bör vi ställa oss. Jag menar att denna snedfördelning strider
              mot allt sunt förnuft och alla rimliga sannolikhetskalkyler. Det
              är inte rimligt. Därför är detta också ett led i det missbruk
              av utnämningsmakten som pågår.
            </seg>
            <seg xml:id="i-f3e44ae19efe091d-0">
              Jag stannar där för tillfället, herr talman.
            </seg>
          </u>
          <note type="speaker" xml:id="i-6fee8884281f4764-0">
            Anf. 13 MATS EINARSSON (v):
          </note>
          <u who="mats_einarsson_7b24f2" xml:id="i-40b7d8686998eb55-1">
            <seg xml:id="i-facb70cf0e776c19-0">
              Herr talman! Jag blev lite osäker på om det var rätt betänkande
              som jag skulle gå upp och tala om. Jag tyckte att Tobias Krantz
              var ute lite väl långt ifrån betänkandet KU3, som handlar om Riksrevisionens
              styrelses framställning angående kommittéväsendet. Nåväl, de här
              resonemangen kring förhållandet mellan partipolitik å ena sidan
              och saklighet och opartiskhet å den andra skulle kunna ge anledning
              till ganska långa utläggningar. Det tillåter inte min anmälda
              tid. Jag vill bara säga att jag trots allt tycker att det svenska
              kommittéväsendet i någon mån ändå antyder att partipolitik och
              saklighet går att förena, åtminstone ibland.
            </seg>
            <seg xml:id="i-1faa3998be3b21be-0">
              Göran Magnusson har redan förklarat varför vi föreslår avslag
              på Riksrevisionens styrelses yrkande här. Det handlar alltså om
              att det som där föreslås redan finns i lagstiftningen i budgetlagen,
              och det skulle vara rätt märkligt om riksdagen i några sådana
              här ärenden gör extra hemställanspunkter om att regeringen ska
              följa lagstiftningen.
            </seg>
            <seg xml:id="i-47ad31d8cf4a3df1-0">
              Dock bör man väl kanske notera att vi i utskottet i vårt ställningstagande
              ger några subtila vinkar till regeringen om vad vi förväntar oss
              när det gäller den här redovisningen. Vi skriver: Utskottet förutsätter
              att regeringen så snart som möjligt kommer att redovisa utförligt
              för riksdagen resultatet av arbetsgruppens arbete och de överväganden
              som gjorts med anledning av bl.a. Riksrevisionens rapport. Utskottet
              räknar med att nästa höst kunna använda en sådan redovisning som
              ett värdefullt underlag i den granskning som vi då ska göra. Det
              här innebär naturligtvis att vi ser fram emot en sådan utförlig
              redovisning, kanske redan under nästa vår, så att vi kan använda
              den i vårt fortsatta arbete.
            </seg>
            <seg xml:id="i-2d998117eea391f4-0">
              Jag ska också säga några ord om substansen, alltså kvaliteten
              i utredningsväsendet, något som betänkandet ju egentligen inte
              handlar om. Det bör emellertid sägas att kvaliteten i det svenska
              utredningsväsendet generellt sett fortfarande är hög; det är i
              alla fall min bedömning.
            </seg>
            <seg xml:id="i-3f1c9a450cb987b6-0">
              Men det finns också, vilket ett antal rapporter visat, oroande
              tendenser. Det finns en del ganska allvarliga brister som man
              måste komma till rätta med. Därför är det naturligtvis bra att
              regeringen, som jag kan bedöma det, tagit detta på allvar och
              tillsatt en arbetsgrupp som ska vara klar 2004. Vi får väl se
              vad den kommer att föreslå.
            </seg>
            <seg xml:id="i-8a432fde3851e98f-0">
              Jag tror att det kommer att handla om ett ganska stort batteri
              av åtgärder som rör organisation, prioriteringar, regelverket,
              stödet till kommittén och så vidare. Men det kommer nog också
              att handla om resurser, nämligen det anslag som riksdagen beviljar
              och som ska betala kommittéväsendet. Jag antar att det hamnar
              under utgiftsområde 1.
            </seg>
            <seg xml:id="i-d5868fe59f1b94d6-0">
              Då kanske oppositionen får en del svårigheter eftersom man både
              föreslår ganska betydande neddragningar på detta område och samtidigt
              kräver höjd kvalitet i utredningsväsendet. Jag tror att det kan
              vara svårt att förena, och riksdagen måste nog fundera över om
              anslagen är av den storleken att regeringen i dess helhet samt
              myndigheterna klarar av det som vi förväntar oss av dem.
            </seg>
          </u>
          <note xml:id="i-320b1083642d0bd8-0">
            Jag yrkar bifall till utskottets förslag i betänkandet.
          </note>
          <note type="speaker" xml:id="i-75b90ce8ad2c272c-0">
            Anf. 14 KERSTIN LUNDGREN (c):
          </note>
          <u who="kerstin_lundgren_078b71" xml:id="i-8722cace80637c3c-1">
            <seg xml:id="i-bba38cfb9249da6a-0">
              Herr talman! Det är viktigt att riksdagen gör bruk av de organ
              den har till sin hjälp när det gäller granskning och kontroll
              av regeringsmakten. Riksrevisionen är ett av våra organ i det
              sammanhanget. Här signalerar man uppenbara brister.
            </seg>
            <seg xml:id="i-2a3f5661e36d5c31-0">
              Från vår sida har vi övervägt om det fanns skäl att gå längre
              i linje med vad Tobias Krantz tidigare resonerat om. Men som det
              framgått ger lagstiftningen för handen att regeringen ska återkomma.
            </seg>
            <seg xml:id="i-03e8d068bf4cfcbf-0">
              Historien är inte särskilt glansfull. Den senaste rapporten,
              som utgjorde underlag för Riksrevisionens nya granskning, var
              från 1997. Efter sex år tillsätter regeringen uppenbarligen en
              grupp som ska se över kommittéarbetet.
            </seg>
            <seg xml:id="i-f6972cd78ccc4003-0">
              Den här gången förväntar vi oss inte den tidsutdräkten, utan
              vi markerar tydligt i utskottet att vi vill ha en utförlig redogörelse
              för hur man hanterar de kritiska punkterna. En sådan redogörelse
              bör komma så att vi som granskande och kontrollerande riksdag
              kan följa upp det i nästa höstgranskning. Jag utgår från att regeringen
              nu hörsammar detta.
            </seg>
            <seg xml:id="i-6b9747b35b41d963-0">
              Det pekas ju på klart bristande resultat. Inte minst handlar
              det om det ekonomiska underlaget och de ekonomiska redovisningarna
              i kommittéväsendet och i kommittéernas arbete. Och vi har haft
              ett antal frågor som stört relationen mellan riksdag och regering,
              där de ekonomiska underlagen varit mycket bristfälliga.
            </seg>
            <seg xml:id="i-ced2ed9d7d35489c-0">
              Vi har också kunnat se hur relationen mellan riksdag och kommuner
              och landsting störts av bristande ekonomisk samsyn, eftersom de
              inte ser att det finns verklig substans i det underlag som hamnar
              på riksdagens bord. Det är viktigt att ta fasta på detta om vi
              ska kunna fatta riktiga beslut och göra riktiga prioriteringar
              så att medborgarna, som finansierar vår verksamhet, ska känna
              att vi använder deras resurser på ett bra sätt.
            </seg>
            <seg xml:id="i-bc3fdaa258aebd47-0">
              Från Centerns och hela utskottets sida förväntar vi oss alltså
              att vi den här gången får ett resultat som är snabbare och mer
              kvalificerat än det som den förra granskningen 1997 ledde till.
            </seg>
          </u>
          <note type="speaker" xml:id="i-fa6fa8a967610ed1-0">
            Anf. 15 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-e2710a43ed75866d-1">
            <seg xml:id="i-43172d927de0777e-0">
              Herr talman! Betänkandet baseras, som redan nämnts, på en framställning
              som kommer från Riksrevisionens styrelse. Framställningen rör
              en rad frågor om hur kommittéväsendet egentligen fungerar i dag,
              och den väcker en rad intressanta tankar.
            </seg>
            <seg xml:id="i-44289024b55e9c39-0">
              När man granskar utredningsväsendet i Sverige ser man att det
              lider av en del problem, även om det till stora delar givetvis
              uppfyller sin funktion och har en hög kvalitet, vilket andra talare
              tidigare pekat på.
            </seg>
            <seg xml:id="i-d8e8ad4c4315c9a9-0">
              Många utredningar drar ut på tiden i dag. De parlamentariska
              utredningarna är färre och ensamutredarna fler. Andra granskningar
              har visat att åldersfördelningen bland de ledamöter som sitter
              i utredningar är mycket snäv. Det finns få yngre ledamöter i utredningar.
              Det finns helt enkelt en del problem med utredningsväsendet, vilket
              jag tycker att det finns all anledning att uppmärksamma.
            </seg>
            <seg xml:id="i-92048c77ac788f2d-0">
              Herr talman! Det som denna framställning lett till har snarare
              blivit en diskussion om hur vi ska behandla de framställningar
              som kommer från Riksrevisionens styrelse. En sådan diskussion
              behövs givetvis. Riksrevisionen är en ny och mycket viktig myndighet,
              men det vore en smula överdrivet att säga att alla former redan
              satt sig i väggarna. Det behövs en kontinuerlig dialog och diskussion
              mellan riksdagen å den ena sidan och Riksrevisionen å den andra
              om hur framställningar som kommer från styrelsen ska behandlas.
            </seg>
            <seg xml:id="i-f2f1281c009b2017-0">
              Lagen föreskriver redan att regeringen ska återkomma med redovisning
              av vad som görs efter att kritik lämnats från Riksrevisionen.
              I utskottets eniga text skriver man också att man givetvis förutsätter
              att lagen följs och att regeringen så snart som möjligt kommer
              att redovisa utförligt för riksdagen resultatet av arbetsgruppens
              arbete och de överväganden som gjorts med anledning av bl.a. Riksrevisionens
              rapport. I meningen efter fastslår man till och med en tidsplan
              och säger att utskottet räknar med att nästa höst kunna använda
              en sådan redovisning som ett värdefullt underlag i den granskning
              som ankommer på utskottet.
            </seg>
            <seg xml:id="i-3ba634648251986d-0">
              Mot den bakgrunden, att lagen föreskriver detta, kan Folkpartiets
              motion om att ytterligare markera att så ska ske te sig något
              märklig, men mot bakgrund av att det inom kommittéväsendet finns
              problem ter sig det kravet inte alls märkligt. Jag tror att det
              är viktigt att vi håller dessa två tankar i huvudet. Folkpartiet
              anser att någonting måste göras. Samma sak gäller Riksrevisionen.
              Samtidigt har vi en lag som faktiskt säger att detta kommer att
              göras.
            </seg>
            <seg xml:id="i-805b65a5078674c2-0">
              Låt oss nu invänta vad som sker, ha denna tydliga skrivning och
              i enighet säga att vi väntar på besked från regeringen om vad
              den kommer att göra. Vi gör alltså detta i enighet. Sedan kanske
              vi blir oeniga om slutsatserna av det som regeringen säger.
            </seg>
          </u>
          <note xml:id="i-b0d41a309c8aa591-1">
            Överläggningen var härmed avslutad.
          </note>
          <note xml:id="i-c02c3fa613c8d061-0">
            5 § Skärpta krav för närradiotillstånd, m.m.
          </note>
          <note xml:id="i-33ca18787fb6fe67-2">
            Föredrogs
          </note>
          <note type="speaker" xml:id="i-ed6dbe1c40a3f825-0">
            Anf. 16 HENRIK S JÄRREL (m):
          </note>
          <u who="henrik_s_jarrel_f002ff" xml:id="i-d1c69e556410f502-0">
            <seg xml:id="i-2e12af3c692b091b-0">
              Herr talman! Regeringen föreslår i propositionen som rör närradion
              en ändring i radio- och TV-lagen från 1996 som innebär att skärpta
              krav ska ställas på anknytning till ett sändningsområde för att
              ideella föreningar ska få tillstånd att sända närradio.
            </seg>
            <seg xml:id="i-7765e8a2d4f7bb4b-0">
              Motivet bakom förslaget är att det föreligger en rapport från
              Radio- och TV-verket som heter Närradion i förändring . Av den
              framgår bland annat att den praxis som kommit att utvecklas på
              området innebär att tillstånd ges till radioföreningar trots att
              dessa föreningar har ringa eller liten anknytning, eller kanske
              ingen anknytning alls, till sändningsområdet utöver att sändningarna
              sker där.
            </seg>
            <seg xml:id="i-5795fda825afbc1a-0">
              Enligt regeringen bör därför åtgärder vidtas för att motverka
              den utvecklingen. En skärpning av kravet på lokal anknytning är
              enligt regeringen också motiverad som en klar markering av att
              utvecklingen mot en kommersialisering av närradion inte accepteras.
            </seg>
            <seg xml:id="i-1c8b4dfec29a335a-0">
              Låt mig inledningsvis säga att vi moderater inte fruktar kommersialiseringen
              av närradion. Vi anser nämligen att den är rätt nödvändig om det
              ska finnas en långsiktig överlevnadsmöjlighet även för närradion.
              Trots att mycket av det arbete som läggs ned i närradioföreningarna
              är oavlönat ideellt arbete konstaterar vi att det ändå kostar
              att sända närradio.
            </seg>
            <seg xml:id="i-0826e8988c63daa5-0">
              Kostnaderna belöper sig till exempel om hyra för sändarutrustningen
              om man inte äger den själv och STIM-avgifter. Kostnader till upphovsrättsorganisationer
              är ganska kännbara för flera av dessa stationer. Det kostar också
              att betala till Post- och telestyrelsen för sändarlicenser för
              att få sändningsrätten.
            </seg>
            <seg xml:id="i-8e2801c821415f2b-0">
              Enligt Moderaterna ska medierna stå fria och oberoende gentemot
              staten. Det är viktigt att klargöra att statens roll som aktör
              i mediesamhället måste präglas av återhållsamhet och begränsning
              för att inte stå i konflikt med mediernas frihet. Under vissa
              förutsättningar kan det dock även i ett fritt och demokratiskt
              samhälle vara nödvändigt att ha en lagstiftning som inskränker
              etableringsfriheten.
            </seg>
            <seg xml:id="i-baf788af21c7ca38-0">
              Lagstiftning som innebär begränsning av yttrandefriheten i form
              av tillstånd och villkor för att sända program är endast tillåten
              enligt yttrandefrihetsgrundlagen om det finns behov av att på
              något sätt ordna användningen av frekvenserna för TV och radio
              för att utrymmet i etern är begränsat. I de fall sändningstillstånd
              är tillåtet bör dessa enligt vår mening fördelas på ett sådant
              sätt att det minimerar statens möjlighet att styra och reglera
              programinnehållet.
            </seg>
            <seg xml:id="i-edac8f7991193f15-0">
              Ett auktionsförfarande utestänger enligt vår bedömning ingen
              från möjligheten att delta och gynnar snarare dem som har ett
              utbud som kan förväntas nå en bred publik. Sändningstillstånden
              bör därför vara långa och med goda möjligheter till förlängning
              för att säkra självständighet och oberoende samt medge långsiktiga
              investeringar i såväl teknik som programinnehåll.
            </seg>
            <seg xml:id="i-df6a2e677b8991f4-0">
              Regeringens förslag att skärpa kraven för att få tillstånd för
              att sända närradio med motiveringen att det är en markering att
              man inte accepterar en kommersiell utveckling av närradion anser
              vi moderater inte vara godtagbart. Staten ska inte genom lagstiftning
              villkora sändningstillstånd genom närmare krav på ägarformer eller
              programinnehåll. Vi moderater vill inte avskaffa närradion. Men
              vi vill gärna öppna för större frihet och ekonomiska existensförutsättningar
              för närradion.
            </seg>
          </u>
          <note xml:id="i-d8416642a7a9c9ec-0">
            Herr talman! Jag yrkar bifall till reservationen.
          </note>
          <note type="speaker" xml:id="i-f0e387f1479a199c-0">
            Anf. 17 ANDERS BENGTSSON (s):
          </note>
          <u who="anders_bengtsson_84bcf7" xml:id="i-8564a2f7bdbc3899-0">
            <seg xml:id="i-27635829119e8b80-0">
              Herr talman! I mitten av 1990-talet var jag med och byggde upp
              en lokal närradioverksamhet i min hemort. Vår station hette Radio
              Göinge. Vi var flera som förutom att delta i allt det som hörde
              till det vanliga föreningslivet också fick en chans att ta fram
              och föra ut ett budskap och en information om vår förening och
              dess verksamhet via en ny kanal. Vi var entusiastiska och arbetade
              energiskt för att få uppmärksamhet kring våra sändningar och våra
              föreningars övriga verksamheter.
            </seg>
            <seg xml:id="i-83cfe3d7f5a71983-0">
              Närradion blev för oss ett utmärkt komplement till det traditionella
              föreningslivet. Det blev en källa till rekrytering av personer
              som kunde tänkas engagera sig i föreningen och en helt ny kontaktyta
              ut mot allmänheten. Närradion var ett nytt medium som var reserverat
              för det lokala föreningslivet. I och med sändningarna fick vi
              också träffa andra föreningar som via radion ville föra ut sitt
              budskap, och vi gjorde därigenom helt nya bekantskaper.
            </seg>
            <seg xml:id="i-7408e2dfb1e1399e-0">
              Herr talman! Varför berättar jag detta för kammarens ledamöter?
              Hur närradion startade och det syfte som då fanns ger en bakgrund
              inför dagens debatt och beslut som är viktig att komma ihåg och
              hålla levande. Närradion var och är tänkt för de små lokala föreningarna
              som saknar ekonomiska möjligheter att brett kunna nå ut med ett
              budskap och information om sin verksamhet. Närradion var och är
              tänkt som en kanal för dem som bedriver verksamhet i samhället
              med en huvudsakligen ideell grund i stället för en kommersiell
              grund.
            </seg>
            <seg xml:id="i-6b65f4efc19b21dc-0">
              I dagens närradiovärld finns det alltfler som söker använda den
              nuvarande lagstiftningen för att kringgå det ursprungliga syftet
              och i stället söka föra in mer av regionprogram eller till och
              med rikstäckande program i olika närradiostationer. Dessutom finns
              det helt andra vinstintressen hos dessa aktörer än vad som var
              tänkt. Denna utveckling måste stävjas för att inte närradion ska
              utvecklas åt fel håll.
            </seg>
            <seg xml:id="i-162ced7aa8324088-0">
              Regeringens proposition om en starkare lokal anknytning till
              sändningsområdet ligger därför helt rätt i tiden. En bred majoritet
              i konstitutionsutskottet föreslår därför att propositionen ska
              bifallas. Endast Moderaterna går i utskottet emot detta. Man resonerar
              i sin motion utifrån helt andra utgångspunkter än de jag här har
              redovisat som de ursprungliga syftena med närradion. Moderaterna
              menar att man ska minimera statens möjlighet att styra och i stället
              gynna det utbud som kan förväntas ha en bred publik. Detta syfte
              ska nås genom ett auktionsförfarande. Det finns flera skäl till
              att avslå motionen.
            </seg>
            <seg xml:id="i-780e20198e0f58b5-0">
              Staten ska även fortsättningsvis genom till exempel lagstiftning
              bevaka att det ursprungliga syftet med närradion inte förvanskas.
              Detta innebär inte en styrning av verksamheten utan ett säkerställande
              av föreningslivets möjligheter att sända närradio. Ett auktionsförfarande
              har redan provats. Det ledde inte direkt till någon mångfald och
              kvalitet i utbudet. Det som då styr blir i stället vilka program
              som kan maximera reklamintäkterna för att få ekonomin att gå ihop.
              Detta synsätt på närradion ligger mil ifrån det som alla föreningsmedlemmar
              runtom i Sverige har när de sänder sin närradio.
            </seg>
            <seg xml:id="i-301f33c54d4b01fb-0">
              Den moderata motionen förespråkar att närradion ska kommersialiseras
              och i praktiken avskaffas som det lokala föreningslivets kanal.
              Vi socialdemokrater förespråkar tvärtom att närradion även fortsättningsvis
              ska vara till för det ideella föreningslivet. Därför yrkar jag
              bifall till förslaget i konstitutionsutskottets betänkande och
              avslag på den moderata motionen.
            </seg>
          </u>
          <note type="speaker" xml:id="i-e0d398e09714a49d-0">
            Anf. 18 HENRIK S JÄRREL (m) replik:
          </note>
          <u who="henrik_s_jarrel_f002ff" xml:id="i-d1c69e556410f502-1">
            <seg xml:id="i-a9dbad0f9517b94a-0">
              Herr talman! Jag noterade att Anders Bengtsson sade att det ursprungliga
              syftet med närradioförslaget och lagen till varje pris inte ska
              ruckas på. Jag konstaterar bara att det i likhet med i Radio-
              och TV-verkets undersökning har visat sig att det många gånger
              för flera närradioföreningar saknas ekonomiska förutsättningar
              att driva sin verksamhet. Då söker man samarbete för att om möjligt
              anamma överlevnadsstrategin att överleva morgondagen.
            </seg>
            <seg xml:id="i-d6ee250822aa0a4f-0">
              Som jag sade i mitt huvudanförande kostar det att driva lokal
              föreningsradio eller närradio även om det är ideella krafter som
              i grunden jobbar med verksamheten. Det kostar med sändningstillstånd,
              sändningslicenser, STIM-avgifter och hyra av till exempel utrustning.
              Även de ekonomiska lagarna har nått in i närradions existensvillkor.
            </seg>
            <seg xml:id="i-6dce02248f7f4d5b-0">
              Det har man kanske lite svårt att acceptera från regeringens
              sida. Hur tänker man sig då att verksamheten ska finansieras framöver
              om det inte får finnas möjlighet att till exempel sända reklam?
            </seg>
          </u>
          <note type="speaker" xml:id="i-bb24597f25b94c37-0">
            Anf. 19 ANDERS BENGTSSON (s) replik:
          </note>
          <u who="anders_bengtsson_84bcf7" xml:id="i-8564a2f7bdbc3899-1">
            <seg xml:id="i-6d71e4d572351e27-0">
              Herr talman! Jag har själv suttit och räknat STIM-avgifter, sändningsavgifter
              och allt vad det är för någonting, Henrik S Järrel. Jag vet mycket
              väl vad närradio kostar, precis som all annan föreningsverksamhet.
              Nu vet jag inte om Henrik S Järrel är medveten om att närradion
              faktiskt har möjlighet att sända reklam. Det är egentligen en
              helt annan diskussion. Det är inga problem med det.
            </seg>
            <seg xml:id="i-7babf7ed5b7dd57d-0">
              Närradioverksamhet ska finansieras som all annan föreningsverksamhet.
              Det får man göra genom att sälja lotter, ha viss sponsring av
              program och genom all annan verksamhet man kan göra inom föreningslivet.
              Det vi inte vill vara med om är det auktionsförfarande som vi
              har sett tidigare. Där köps de små radiostationerna upp av de
              stora kommersiella intressena. Det är Bonniers, Stenbeck och allt
              vad de nu kan heta, till exempel.
            </seg>
            <seg xml:id="i-acbc266fe3d2c17c-0">
              Då försvinner själva grundtanken med närradioverksamheten att
              det ska vara lokalt producerat, att den lokala föreningsverksamheten
              ska kunna nå ut och att det inte ska vara samma musik och samma
              program över hela landet. Det hör vi tyvärr från många av de kommersiella
              stationerna. Det är det som vi inte vill ha. Vi vill inte ha den
              likriktning som den kommersiella marknaden ger om man gör det
              som Moderaterna vill göra när det gäller närradion.
            </seg>
            <seg xml:id="i-c254991c4aabc4c4-0">
              Vi är för en öppenhet, vi är för mångfald och vi är för yttrandefriheten
              när det gäller mediepolitiken.
            </seg>
          </u>
          <note type="speaker" xml:id="i-90b55345b7dfe9b0-0">
            Anf. 20 HENRIK S JÄRREL (m) replik:
          </note>
          <u who="henrik_s_jarrel_f002ff" xml:id="i-d1c69e556410f502-2">
            <seg xml:id="i-0f7ea2034eb7bdb9-0">
              Herr talman! Vi har sagt att auktionsförfarandet kan vara ett
              sätt, som vi dock tycker är bättre än att man har någon form av
              programgranskning eller strikta lokala anknytningskrav.
            </seg>
            <seg xml:id="i-1f0487ca75fde6a9-0">
              Det måste också för det lokala föreningslivet vara angeläget
              att det kan nå så stora lyssnarskaror som möjligt, kan man tycka,
              inom ett i och för sig begränsat område. Det kan inte vara fel
              att man söker sig till lyssnare som kanske inte har detta som
              sitt primära intresse och är med i den här föreningen men som
              kanske skulle kunna bli medlemmar i föreningen. Man vill väl nå
              nya lyssnargrupper också och inte bara medlemskretsen?
            </seg>
            <seg xml:id="i-173e90454ee1e920-0">
              Auktionsförfarandet har också den fördelen att det ger en form
              av ekonomisk styrkeposition hos den som vill driva verksamheten
              eftersom det återigen, herr talman, kostar pengar att inte bara
              förvärva möjligheten utan också att driva verksamheten och skapa
              kvalitet i det programutbud man vill servera lyssnarna. För att
              få behålla lyssnarna måste man ju ha kvalitet i programmen. Ingen
              verksamhet överlever utan kunder, lyssnare eller tittare. Det
              gäller den här verksamheten också.
            </seg>
            <seg xml:id="i-c49ba6fb6fcbb128-0">
              Vi ser som sagt var inte auktionsförfarandet som det allena saliggörande.
              Vi skulle gärna vara öppna för en kanske ännu bättre metod. Den
              är inte fullt idealisk, men vi tycker att den är bättre än skönhetstävlingar,
              granskning av programinnehåll eller strikta krav på väldigt lokal
              anknytning.
            </seg>
          </u>
          <note type="speaker" xml:id="i-21f2e7e01944a860-0">
            Anf. 21 ANDERS BENGTSSON (s) replik:
          </note>
          <u who="anders_bengtsson_84bcf7" xml:id="i-8564a2f7bdbc3899-2">
            <seg xml:id="i-4514780f1ea74008-0">
              Herr talman! Henrik S Järrel blandar ihop olika saker. Det finns
              ingenting som säger att vi ska ha någon granskning av programinnehåll
              mer än vad som redan regleras av yttrandefriheten och i sändningslagen.
              Det är inte det vi diskuterar när det gäller granskning eller
              innehåll i verksamheten.
            </seg>
            <seg xml:id="i-fe7fbb03323a24af-0">
              Moderaterna envisas med att diskutera auktionsförfarandet. Jag
              förstår inte hur det skulle kunna ge mer pengar till själva verksamheten.
              Ett auktionsförfarande leder ju till att den som betalar mest
              får tillstånd att sända. Jag kan inte förstå hur de lokala, små
              föreningarna ska kunna delta i det. De ramlar ur ganska snabbt.
              Och om de tvingas delta och lyckas med det har de inga pengar
              kvar att använda till själva programinnehållet. Jag får inte den
              ekvationen att gå ihop. Kanske Henrik Järrel kan visa mig hur
              den ekvationen ska gå ihop.
            </seg>
            <seg xml:id="i-ee7bc2eba945c22a-0">
              Som jag sade i mitt tidigare inlägg har vi redan sett vad auktionsförfarandet
              innebär. Det har tidigare inneburit överpriser på de kanaler som
              har auktionerats ut. Det har inneburit att många av de här radiostationerna
              har gått i konkurs. Det har inneburit att de för att kunna ta
              sig ur den problematiken många gånger har fått sälja till större
              aktörer som likriktar programmen. Det är absolut ingen mångfald
              inom många av de privata kommersiella radiostationer vi har i
              dag i Sverige.
            </seg>
            <seg xml:id="i-caaf4d1ddc622a24-0">
              På punkt efter punkt kan jag peka på att Moderaternas mediepolitik
              när det gäller närradio inte är framgångsrik. Den är inte för
              mångfald, medan vår är det.
            </seg>
          </u>
          <note type="speaker" xml:id="i-f094b0f6a17aac47-0">
            Anf. 22 TOBIAS KRANTZ (fp):
          </note>
          <u who="tobias_krantz_56c063" xml:id="i-783ddeb385bef93a-3">
            <seg xml:id="i-7d00c82a04c5d0fb-0">
              Herr talman! Det senaste kvartsseklet har varit ett frihetens
              kvartssekel för radio och TV. För 25 år sedan rådde formellt och
              reellt ett statligt monopol på radio- och TV-utsändningar i Sverige.
              Under den process som sedan dess har pågått har motståndet mot
              en ökad frihet inom radio och TV också varit stort. Vi minns alla
              hur ledande socialdemokrater exempelvis ville förbjuda parabolantenner.
            </seg>
            <seg xml:id="i-4ebdd3ce143d23da-0">
              Under 1980-talet och inte minst 1990-talet genomfördes en liberal
              medierevolution i Sverige. Vi fick fler radio- och TV-kanaler.
              Vi fick mångfald i stället för enfald i den svenska radion och
              den svenska TV:n.
            </seg>
            <seg xml:id="i-6ca911e498a6e427-0">
              Försöken med närradio, herr talman, inleddes 1979. År 1986 permanentades
              verksamheten med närradio i Sverige. Tanken med närradioverksamheten
              var att ge utrymme för det lokala föreningslivet att sända radio
              på ideell basis. Närradion var första spiken i kistan för det
              statliga monopolet på radio och TV i Sverige.
            </seg>
            <seg xml:id="i-56ac5475f0bede6b-0">
              Det finns enligt min mening all anledning att i högsta grad slå
              vakt om närradion också i dag. Det fortsätter att vara en viktig
              kanal där det ideella föreningslivet kan sända till sina medlemmar
              och andra som är intresserade av föreningens verksamhet.
            </seg>
            <seg xml:id="i-f1d56836f5cabd29-0">
              Vi ser i dag, tack vare många liberala insatser, ett mycket mångfasetterat
              medielandskap. I huvudsak tror jag att man kan säga att det är
              tre kategorier i det etermedielandskap som vi i dag ser.
            </seg>
            <seg xml:id="i-eb32bd0c457b2f6b-0">
              För det första har vi public service inom Sveriges Television,
              inom Sveriges Radio och inom Utbildningsradion. För det andra
              har vi en fri kommersiell radio, ett antal olika lokala radiokanaler
              och också ett antal rikstäckande nätverk av reklamfinansierade
              kanaler, i Sverige. För det tredje har vi närradion som bygger
              på att föreningar på ideell basis ska kunna sända radio.
            </seg>
            <seg xml:id="i-3c594a7eedb82e24-0">
              Jag tycker att alla dessa tre kategorier av radioutsändningar
              är viktiga, och alla behövs. Vi behöver public service -radion
              för att kunna förmedla kunskapsinnehåll, för att kunna förmedla
              nyheter, för att förmedla kultur och sådana saker som i dag inte
              täcks in av det som är den kommersiella radion.
            </seg>
            <seg xml:id="i-f7c30d16364bc9bc-0">
              Jag tror att vi också behöver den fria kommersiella radion för
              att erbjuda ett alternativ till det som finns inom public service,
              för att kunna få en ökad mångfald.
            </seg>
            <seg xml:id="i-8a2a4c64172f790f-0">
              Vi behöver också närradion för att se till att det lokala föreningslivet
              har utrymme för att få kontakt med sina medlemmar och dem som
              är intresserade av föreningens verksamhet. Alla dessa tre behövs.
            </seg>
            <seg xml:id="i-12fcc8462f028f0b-0">
              Tidigare under debatten har det ibland framställts som att vi
              ska ställa de här alternativen i motsatsställning till varandra.
              Men både public service och den fria kommersiella radion liksom
              närradion behövs. De kompletterar varandra, och jag tror att alla
              dessa kategorier av radiosändningar kompletterar varandra och
              bidrar till den mångfald som är så viktig, inte minst för dem
              vi alla borde värna, det vill säga radiolyssnarna.
            </seg>
            <seg xml:id="i-69a3d11a645c7773-0">
              Därför kan jag med gott samvete yrka bifall till förslaget i
              utskottets betänkande.
            </seg>
          </u>
          <note type="speaker" xml:id="i-4c81173c9b03ca9a-0">
            Anf. 23 MATS EINARSSON (v):
          </note>
          <u who="mats_einarsson_7b24f2" xml:id="i-40b7d8686998eb55-2">
            <seg xml:id="i-331d9c1c0e88ebd8-0">
              Herr talman! Den här debatten och det här betänkandet har illustrerat
              två tämligen olikartade uppfattningar om yttrandefrihetens innebörd
              i allmänhet och yttrandefrihetslagstiftningens roll i synnerhet.
            </seg>
            <seg xml:id="i-db9679754909dcdd-0">
              Enligt det ena synsättet, som Henrik S Järrel och Moderaterna
              har gjort sig till tolk för, ser man i princip yttrandefrihet
              som ett minimum av statlig reglering. Punkt och slut.
            </seg>
            <seg xml:id="i-d92ee3589218794b-0">
              Det andra synsättet, som ju är det som bär upp den svenska lagstiftningen
              på det här området, skulle jag vilja påstå, är något vidare. Man
              skulle kunna formulera det så här: Yttrandefrihetslagstiftningens
              syfte är att skapa bästa möjliga förutsättningar för ett fritt
              meningsutbyte.
            </seg>
            <seg xml:id="i-a2caceb83c85b022-0">
              Vad är då skillnaden mellan de där två synsätten? Jo, det andra
              synsättet innebär bland annat det som Moderaterna också säger,
              ett minimum av statliga ingrepp i yttrandefriheten. Men det innebär
              också, tillåter också och kanske till och med kräver regleringar
              som motverkar till exempel privat monopolisering av vissa mediekanaler,
              alltså regleringar som motverkar en faktisk begränsning av yttrandefriheten
              och mångfalden i debatten.
            </seg>
            <seg xml:id="i-089a82d000c91392-0">
              Det är med detta synsätt som det blir naturligt att ha den typ
              av lagstiftning som vi nu diskuterar. Med Moderaternas mer minimalistiska
              syn på yttrandefriheten blir det tvärtom naturligt att gå emot
              den typen av regleringar som syftar till att skapa faktiska goda
              förutsättningar för ett fritt meningsutbyte i det här fallet när
              det gäller närradioverksamheten.
            </seg>
            <seg xml:id="i-391dc2f9095d3d4f-0">
              Det framgick tydligt av Järrels anförande att det som bekymrar
              Moderaterna i första hand inte är yttrandefriheten och det fria
              meningsutbytet, utan det som bekymrar Moderaterna är naturligtvis
              möjliga begränsningar i en affärsverksamhet. Det är också naturligtvis
              helt i linje med Moderaternas program att se det så.
            </seg>
            <seg xml:id="i-e157ee20e0cc84fd-0">
              Jag tror att yttrandefriheten mår väl av att inte enbart ses
              som affärsverksamhet. All erfarenhet talar för att detta bredare
              synsätt på yttrandefrihetens innebörd och erkännandet av betydelsen
              av inte bara ett minimum av regleringar och lagstiftning från
              statens sida utan också vikten av de faktiska möjligheterna för
              människor att utnyttja sin yttrandefrihet är oerhört väsentligt
              för lagstiftaren i det här fallet.
            </seg>
            <seg xml:id="i-51762f20e7b80c57-0">
              Mot denna bakgrund kan jag med kraft yrka bifall till utskottets
              förslag och avslag på reservationen.
            </seg>
          </u>
          <note type="speaker" xml:id="i-1c11b317ed15df17-0">
            Anf. 24 HENRIK S JÄRREL (m) replik:
          </note>
          <u who="henrik_s_jarrel_f002ff" xml:id="i-d1c69e556410f502-3">
            <seg xml:id="i-f312fe1b9bb0d743-0">
              Herr talman! I yttrandefrihetsgrundlagen står det att begränsning
              i yttrandefriheten i form av tillstånd och villkor för att sända
              program är tillåten endast om det finns ett behov av att på något
              sätt ordna användningen av frekvenserna för TV och radio för att
              utrymmet i etern är begränsat.
            </seg>
            <seg xml:id="i-de6c4bdb0d2f1594-0">
              Det är precis vad vi tycker också. Därest det finns sådan begränsning
              i etern måste man naturligtvis tillhandahålla någon form av regelverk
              för att avgöra möjligheterna till att få sända om fler vill sända
              i det begränsade utrymmet. Då tycker vi att auktionsförfarandet
              trots allt är en bättre ordning, om än inte idealisk, än de detaljregleringar
              som regeringen och dess närstående samarbetspartier tycker är
              bra. Jag vet att jag har de övriga borgerliga som ställer upp
              bakom förslaget i betänkandet emot mig i den frågan också. Vi
              har vår uppfattning i frågan.
            </seg>
            <seg xml:id="i-fe184fcb7e9d92b7-0">
              Vi konstaterar, Mats Einarsson, att om man vill föra ut ett budskap,
              i radio och TV, vilken nivå man än sänder på, är det alltid publiken
              som slutligen avgör om de ska lyssna och titta eller inte. Det
              är inte politikerna som kan avgöra det utan det är publiken i
              form av det vi kan kalla den anonyma marknaden. Det är den som
              bestämmer om det är intressant att till exempel sända reklambudskap
              om det finns tillräckligt många lyssnare eller tittare. Men om
              man inte har ett attraktivt programutbud det kostar i regel får
              man förmodligen relativt sett färre tittare och lyssnare. Sambandet
              är inte alltför komplicerat.
            </seg>
          </u>
          <note type="speaker" xml:id="i-219ce18a26d098ad-0">
            Anf. 25 MATS EINARSSON (v) replik:
          </note>
          <u who="mats_einarsson_7b24f2" xml:id="i-40b7d8686998eb55-3">
            <seg xml:id="i-be74d1922e19ec24-0">
              Herr talman! Det är bara att konstatera att vi har helt olika
              synsätt. Jag tycker att närradioinstitutionen, sådan den nu har
              utformats, är en god sak. Det är rimligt att man har lagstiftning
              som innebär att tillstånd att sända närradio begränsas till, som
              det heter i den nuvarande lagstiftningen, lokala, ideella föreningar,
              församlingar och kyrkliga samfälligheter, studentkårer och särskilda
              närradioföreningar. Nu preciserar vi lagstiftningen så att denna
              inte kan utnyttjas på ett sätt som inte var avsett.
            </seg>
            <seg xml:id="i-fc94ba2a39155066-0">
              Jag vet inte om Henrik S Järrel har någon annan uppfattning,
              men enligt min mening är detta helt och hållet i enlighet med
              yttrandefrihetsgrundlagens bestämmelser om vilken typ av lagstiftning
              som är tillåten på området.
            </seg>
            <seg xml:id="i-0d32824dfd758e8b-0">
              Sedan var det frågan om publiken den anonyma marknaden. För att
              marknaden, lyssnarna, ska kunna göra sitt val måste man ha något
              att välja på. Om denna marknad skapar en situation där mångfalden
              utarmas och där bara en eller ett fåtal kommersiella kanaler finns,
              kan inte denna marknad göra sig gällande därför att det inte finns
              något annat att välja på. Den realiteten måste man naturligtvis
              ta hänsyn till.
            </seg>
          </u>
          <note type="speaker" xml:id="i-047c0dc0e31ba4be-0">
            Anf. 26 HENRIK S JÄRREL (m) replik:
          </note>
          <u who="henrik_s_jarrel_f002ff" xml:id="i-d1c69e556410f502-4">
            <seg xml:id="i-15fe105251052e97-0">
              Herr talman! Ja, det är om man vill framställa en konstlad alternativmarknad,
              Mats Einarsson, på någon annans bekostnad. Vad är det för medel
              man använder då för att ge marknaden, lyssnarna, tittarna, möjligheten
              att se alternativen?
            </seg>
            <seg xml:id="i-12702b7ee0b07e74-0">
              När vi ser att begränsningar sker i ägarformer och så vidare,
              är det i viss mån ett uttryck för att det inte har funnits ekonomiska
              förutsättningar att driva verksamheten som det ursprungligen var
              tänkt därför att det helt enkelt kostar för mycket i förhållande
              till intäkterna eller de ideella krafter som är intresserade av
              att lägga ned arbete på verksamheten.
            </seg>
          </u>
          <note type="speaker" xml:id="i-d52889b86190d4f8-0">
            Anf. 27 MATS EINARSSON (v) replik:
          </note>
          <u who="mats_einarsson_7b24f2" xml:id="i-40b7d8686998eb55-4">
            <seg xml:id="i-1719d9607c1da99a-0">
              Herr talman! Finns det något värde i någon verksamhet som inte
              bär sig på en rent kommersiell marknad? Henrik S Järrel lutar
              väl åt ett nej på den frågan. Jag lutar nog snarare åt ett bestämt
              ja. Det finns sådant som det finns ett värde i även om dessa verksamheter
              kanske inte alltid skulle klara sig på en helt kommersialiserad
              marknad. Jag tycker att det är bra att föreningslivet har denna
              möjlighet att utnyttja närradion. Henrik S Järrel och Moderaterna
              tycker inte att det är bra. Vi har olika uppfattningar om detta,
              och därför ska vi så småningom votera i denna fråga.
            </seg>
          </u>
          <note type="speaker" xml:id="i-05c8fcc876c9d5cb-0">
            Anf. 28 KERSTIN LUNDGREN (c):
          </note>
          <u who="kerstin_lundgren_078b71" xml:id="i-8722cace80637c3c-2">
            <seg xml:id="i-cd7c0ba6be5965f4-0">
              Herr talman! Mycket har redan framgått av den tidigare debatten.
              Jag vill bara kort konstatera att närradio är en del av vårt medieutbud,
              kopplat som Tobias på ett bra sätt tidigare pekade ut till att
              närradion har sin plats, kommersiella radion har sin plats och
              public service -radion sin plats. De kompletterar varandra och
              skapar möjligheter på olika nivåer att föra ett samtal eller att
              få ett medieutbud som medborgarna önskar sig, kommersiella intressen
              vill sända ut eller public service har som uppdrag.
            </seg>
            <seg xml:id="i-f31875d53f47e828-0">
              Vi har konstaterat att närradion är ett utrymme för lokala ljudradiosändningar
              för föreningslivet. Det håller vi fast vid. Vi vill inte omdefiniera
              uppdraget för närradion. Vi vill skapa förutsättningar för närradion
              att verka alltjämt. Förslaget i propositionen innebär att möjligheterna
              förstärks och att reglerna anpassas till den tekniska utvecklingen
              när det gäller möjligheterna att åtala för olaga våldsskildring.
            </seg>
            <seg xml:id="i-8533bb1936862466-0">
              Med den utgångspunkten, herr talman, yrkar vi bifall till denna
              proposition.
            </seg>
          </u>
          <note type="speaker" xml:id="i-c9a51d7f987debf6-0">
            Anf. 29 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-e2710a43ed75866d-2">
            <seg xml:id="i-9d68b0ddb37ee255-0">
              Herr talman! Det är nu ett tunt betänkande, elva sidor inklusive
              bilagor, som vi diskuterar, men det är inte oviktigt för aktörerna
              inom närradioverksamheten.
            </seg>
            <seg xml:id="i-cf238e4f4947b329-0">
              Närradions syfte är, som många före mig har sagt, att stärka
              demokratin, möjliggöra engagemang i föreningslivet, hjälpa till
              där lokala kulturlivet vill få en kanal att nå lyssnare, möjlighet
              att nå ett lokalsamhälle och också skapa frihet för ett medieutbud
              helt fritt, eller så brett som möjligt fritt, från statliga pekpinnar
              såväl som från kommersialismen.
            </seg>
            <seg xml:id="i-4af0e8b602e06849-0">
              På sina håll har dock närradion sjanghajats av kommersiella intressen.
              Det är det som vi genom detta betänkande och den proposition som
              har föregått betänkandet inte blundar för. För att mota detta
              sjanghajande kräver vi nu att närradioverksamheten ska ha en tydligare
              anknytning till det område man sänder från. Vi har fått tydliga
              garantier för att detta inte ska gå ut över de invandrare och
              andra organisationer som behöver samordna sitt lokala utbud över
              landet utan enbart slå mot dem som försöker slå mynt av den demokratireform
              som närradioverksamheten är.
            </seg>
            <seg xml:id="i-274fec129a3f6dd9-0">
              Herr talman! Det är ett tunt betänkande vi diskuterar. Närradioverksamheten
              behöver mer reformer inom lagområdet för att kunna få fortleva
              och fungera på det sätt som vi nästan alla önskat, sex av riksdagens
              sju partier. Den lagstiftningen kommer. Det har pågått ett arbete
              inom Regeringskansliet. Det finns en promemoria till Kulturdepartementet,
              och vi förutsätter att vi ganska snart får förslag på ändringar
              för att stärka närradion ytterligare.
            </seg>
          </u>
          <note xml:id="i-b0d41a309c8aa591-2">
            Överläggningen var härmed avslutad.
          </note>
          <note xml:id="i-cc7c5bcdb76c3180-0">
            6 § Redovisning av AP-fondernas verksamhet 2003
          </note>
          <note xml:id="i-33ca18787fb6fe67-3">
            Föredrogs
          </note>
          <note type="speaker" xml:id="i-a3f31d278b79d764-0">
            Anf. 30 AGNETA RINGMAN (s):
          </note>
          <u who="agneta_ringman_e1a3eb" xml:id="i-e51e79c09e6e1659-0">
            <seg xml:id="i-3fedc3d1ff3282f1-0">
              Herr talman! Finansutskottets betänkande FiU6 har rubriken Redovisning
              av AP-fondernas verksamhet 2003 . Betänkandet bygger på en skrivelse
              från regeringen och innehåller en sammanställning av fondernas
              årsredovisningar, en utvärdering av fondernas förvaltningsresultat
              och mål, utvärderingar av fondernas kostnader, fondernas riskbenägenhet
              och förvaltningsaktivitet, riskspridningen mellan buffertfonderna
              och fondernas förvaltningsstruktur.
            </seg>
            <seg xml:id="i-13632b3e27cb7c51-0">
              Finansutskottet har granskat skrivelsen och föreslår att den
              läggs till handlingarna. I betänkandet finns ett tillkännagivande.
            </seg>
            <seg xml:id="i-850108e933fa11f0-0">
              Våren 2004 beslutade representanter från de fem partier som står
              bakom det nya pensionssystemet att inga nya medel ska överföras
              från AP-fonderna till statsbudgeten den 1 januari 2005 men att
              frågan om en eventuell ytterligare överföring får tas upp på nytt
              vid ett senare tillfälle.
            </seg>
            <seg xml:id="i-9812804f5ac37c38-0">
              Finansutskottet menar att regeringen bör återkomma till riksdagen
              med en tidsplan för när den slutliga kontrollen av överföringsbeloppet
              ska ske och när eventuella medel ska överföras från AP-fonderna
              till staten.
            </seg>
            <seg xml:id="i-b637f83e23fbbc7e-0">
              Utskottet har behandlat fem motioner, och i betänkandet finns
              fyra reservationer.
            </seg>
          </u>
          <note type="speaker" xml:id="i-7973c3238ab30178-0">
            Anf. 31 GUNNAR NORDMARK (fp):
          </note>
          <u who="gunnar_nordmark_0e7501" next="cont" xml:id="i-fd2b8ea53890a3d6-0"/>
          <note xml:id="i-a86d5648e970290e-0">
            Herr talman! Jag vill inleda med att yrka bifall till den folkpartistiska
            reservationen nr 4.
          </note>
          <u who="gunnar_nordmark_0e7501" prev="cont" xml:id="i-7345f1f5e52a146b-0">
            <seg xml:id="i-632de569747a5baa-0">
              AP-fonderna spelar en viktig roll i det nya pensionssystem som
              vi har genomfört. De fyller rollen som buffertfonder. De ska se
              till att pensionspengar finns tillgängliga. Därför har de en viktig
              uppgift.
            </seg>
            <seg xml:id="i-1f85d735fb981f50-0">
              En av fonderna, Sjätte AP-fonden, har placeringsregler som skiljer
              sig från de andra. Man ska placera i små och medelstora onoterade
              företag, samtidigt som man ska placera på ett sådant sätt att
              pensionspengarna förräntas på bästa sätt. Det här är två motstridiga
              uppgifter som finns hos Sjätte AP-fonden.
            </seg>
            <seg xml:id="i-af1ecbbc84ee2bcf-0">
              Från Folkpartiets sida har vi tidigare framfört att det är olämpligt
              att man via AP-fonderna på detta sätt försöker bedriva någon form
              av statlig näringspolitik. Som vi har anfört tidigare begränsar
              det fondens möjlighet att sköta det som borde vara och är dess
              huvudsakliga uppgift, att förvalta pensionspengarna på ett bra
              sätt.
            </seg>
            <seg xml:id="i-2514bd7b90980eff-0">
              I somras kom Finansdepartementet med ett förslag till förändringar
              av placeringsregler för Sjätte AP-fonden. Man kan konstatera att
              reaktionerna på detta förslag stämmer väl överens med vad Folkpartiet
              anfört.
            </seg>
            <seg xml:id="i-f0765007ff201ce2-0">
              Riksförsäkringsverket har ungefär samma uppfattning som vi. Man
              skriver så här i sitt remissvar: Att försöka tillgodose motstridiga
              önskemål inom ramen för en och samma verksamhet leder vanligen
              till att inget av målen nås. Riksgäldskontoret har också framfört
              en liknande kritik. Det här är två tunga remissinstanser när det
              gäller detta.
            </seg>
            <seg xml:id="i-ede075d24c6915ae-0">
              Jag tycker att det är självklart att Sjätte AP-fonden ska ges
              samma placeringsregler som andra fonder, och man ska se om den
              kan inordnas i det vanliga fondsystemet.
            </seg>
          </u>
          <note type="speaker" xml:id="i-971ee3bb7fd96264-0">
            Anf. 32 SIV HOLMA (v):
          </note>
          <u who="siv_holma_0c3d95" next="cont" xml:id="i-51c57585e57730eb-0"/>
          <note xml:id="i-1620179a892a4fea-0">
            Herr talman! Jag yrkar bifall till reservationerna nr 1 Överskott
            i pensionssystemet, under punkt 3, och nr 2 Nya riktlinjer för
            AP-fondernas placeringar, under punkt 5.
          </note>
          <u who="siv_holma_0c3d95" prev="cont" xml:id="i-5c271e282d97cb5c-0">
            <seg xml:id="i-da685bcb03860151-0">
              Betänkandet handlar om regeringens redovisning av AP-fondernas
              verksamhet 2003. AP-fondernas samlade kapital ökade under förra
              året med avrundat 89,5 miljarder, vilket motsvarar en nominell
              avkastning på 14,8 % när man räknar bort inflationen. Det är ett
              resultat som till en del kompenserar de stora förluster som fonderna
              redovisade 2001 och 2002.
            </seg>
            <seg xml:id="i-a6d495555524a147-0">
              I slutet av 1998 fanns det 745 miljarder i tillgångar i fonderna.
              I slutet av 2003 hade de alltså sjunkit till 577 miljarder. Av
              dessa 577 miljarder bestod fondernas tillgångar vid utgången av
              2003 till nästan 59 % av utländska och svenska aktier. Relationen
              mellan utländska och svenska aktier visar att de utländska placeringarna
              dominerar med 233,5 miljarder jämfört med 108 miljarder i svenska
              placeringar. Även i en jämförelse mellan utländska och svenska
              räntebärande värdepapper på totalt 188 miljarder dominerar de
              utländska placeringarna med 100 miljarder i utländska och 88 i
              svenska.
            </seg>
            <seg xml:id="i-04e7efc80c87a937-0">
              Denna redovisning visar att Vänsterpartiets kritik är berättigad.
              AP-fondernas placeringar används inte för att möjliggöra en högre
              och mer uthållig tillväxt i svensk ekonomi. Vi anser att den i
              särklass viktigaste förutsättningen för att vi ska kunna klara
              de pensionskostnader som följer i framtiden är att vi kan upprätthålla
              en hög sysselsättning och låg arbetslöshet. För att vi ska klara
              det måste det finnas många framgångsrika små och stora företag.
              Det handlar också om att ge förutsättningar för att utveckla en
              kunskapsintensiv och högt förädlad produktion.
            </seg>
            <seg xml:id="i-1c8c03771ba81102-0">
              Historiskt har det statliga ägarengagemanget haft stor betydelse
              för det svenska näringslivets styrka. Dagens största svenska börsbolag
              är intimt förknippade med den offentliga sektorn och den statliga
              näringspolitiken. Samarbetet inom det militärteknologiska området
              har haft stor betydelse för att utveckla spetsteknologi. Ericsson
              har till mycket stor del levt på samarbetet med det statliga telemonopolet.
              Astra bygger till stor del på en forskning som har berott på en
              stark offentligt finansierad sjukvård. Under 80-talet förändrades
              synen på det offentliga engagemanget, men i dag kan vi skönja
              vissa små tecken på en omprövning av staten som ägare till en
              mer aktivistisk hållning.
            </seg>
            <seg xml:id="i-87bc17f3b3f69494-0">
              Jag kan, med lite god vilja, utläsa i regeringens utvärdering
              att man samtidigt som man vidhåller sin placeringsstrategi också
              andas en gnutta kritik i konstaterandet att utifrån den låga aktiviteten
              i fonderna och de stigande kostnaderna tycks fondernas förvaltningskostnader
              inte stå i proportion till graden av förvaltningsaktivitet. Regeringen
              uttalar att den avser att hålla uppsikt på kostnads- och aktivitetsutvecklingen
              framöver.
            </seg>
            <seg xml:id="i-4e24556b072a844f-0">
              Vidare har fonderna utvecklat sin ägarpolicy, och resurser har
              avsatts för detta arbete. Fondernas deltagande i och förberedelser
              inför företagens bolagsstämmor har blivit allt viktigare. Ytterligare
              aktivitet kan skönjas i att fonderna deltar i kommittéer för nomineringar
              av styrelseledamöter. Man har bildat Institutionella ägares förening
              för regleringsfrågor på aktiemarknaden.
            </seg>
            <seg xml:id="i-2e24289ae6edf366-0">
              Här kan vi dela regeringens positiva inställning till fondernas
              arbete med ägar- och företagsstyrning för att uppnå fondernas
              mål om långsiktigt hög avkastning. Men vi tycker att det inte
              är tillräckligt.
            </seg>
            <seg xml:id="i-540079f1b5db50ce-0">
              Ett av syftena med att skapa fyra oberoende buffertfonder var
              att sprida riskerna i förvaltningen av pensionskapitalet, men
              detta syfte har inte infriats. Tvärtom har placeringsstrategierna
              stora likheter och höga samvariationer mellan både fondernas resultat
              och innehåll. Vi tolkar regeringens kritik i utvärderingen så
              att placeringsstrategin skulle kunna vidgas i enlighet med det
              som Vänsterpartiet efterlyser. Till exempel finns det goda skäl
              att utvärdera AP-fondernas verksamhet utifrån sysselsättnings-
              och miljömål. I det sammanhanget vore det intressant att också
              utvärdera hur sysselsättningen utifrån ett regionalt perspektiv
              påverkas av placeringarna. Det har i enkäter påtalats att riskkapital
              som i dag finns på marknaden tenderar att söka sig till storstäder
              och universitetsorter. Detta, anser jag, talar för att placeringsstrategin
              skulle kunna ändras i riktning mot det som Vänsterpartiet har
              drivit i många år, det vill säga att främja sysselsättning i hela
              landet.
            </seg>
            <seg xml:id="i-5811b9a4026a1323-0">
              I Vänsterpartiets reservation om överskott i pensionssystemet
              säger vi att inga ytterligare medel ska överföras från AP-fonderna
              till statsbudgeten, bland annat eftersom det finns stora frågetecken
              om pensionssystemets långsiktiga hållbarhet. Vi anser att det
              sparande som finns ska vara kvar i fonderna, och om det finns
              överskott ska det återföras till pensionärerna i form av återställande
              av pensionerna. Finansutskottet håller i sitt ställningstagande
              faktiskt med Vänsterpartiet i fråga om möjligheten till överförande
              till statsbudgeten när man säger att den nuvarande relationen
              mellan fördelningssystemets tillgångar och dess pensionsskuld
              uttryckt i det s.k. balanstalet inte medger en överföring utan
              att risken för en aktivering av den automatiska balanseringen
              blir för stor.
            </seg>
            <seg xml:id="i-fe18ec7fe699a95b-0">
              Finansutskottet erinrar också om att man vill avvakta UTÖ, Utredningen
              om överskott i ålderspensionssystemet, innan slutlig ställning
              tas om att överföra överskott i pensionssystemet, det som brukar
              kallas för GAS:en. Enligt tidningsuppgifter har UTÖ överlämnat
              sitt betänkande till socialministern i förra veckan, och utredningen
              sägs föreslå ett balanstal så högt att det mest troligt inte kommer
              att uppnås i praktiken. I retoriken säger man att pensionerna
              ska höjas respektive sänkas. Men i praktiken, med det föreslagna
              höga balanstalet, blir det inte tal om att använda överskottet
              till att höja pensionerna.
            </seg>
            <seg xml:id="i-0ef40c4fbcc63cdf-0">
              I övrigt, herr talman, anser jag att Genomförandegruppen bör
              upplösas och pensionsfrågan ägas av alla partier i riksdagen.
            </seg>
          </u>
          <note type="speaker" xml:id="i-987d08d965fbe297-0">
            Anf. 33 BO BERNHARDSSON (s):
          </note>
          <u who="bo_bernhardsson_69f2ef" xml:id="i-2a4638275250c757-0">
            <seg xml:id="i-8ad9d41d07b38503-0">
              Herr talman! Jag börjar med att yrka bifall till utskottets förslag.
              Det innebär alltså att skrivelsen läggs till handlingarna och
              att motionerna avslås.
            </seg>
            <seg xml:id="i-218abb8921034d03-0">
              Jag ska säga någonting om den allmänna utvecklingen det har sagts
              lite om den tidigare. Tidigare år när vi har behandlat den här
              återkommande skrivelsen har vi tvingats konstatera att fonderna
              har gjort betydande förluster, även om de har hävdat sig lika
              bra som andra aktörer på marknaden eller hävdat sig väl i förhållande
              till de jämförelsetal som man har. De svaga resultaten under tidigare
              år kan skyllas framför allt på en allmän kraftig nedgång på världens
              aktiemarknader men också det påpekade vi vid de här tillfällena
              på att fonderna valde att snabbt och i stor omfattning öka sitt
              aktieinnehav. Nu har ju varje mynt en framsida, och utskottet
              kan i år i stället glädjas åt att AP-fondernas resultat har förbättrats
              som ett resultat av utvecklingen på aktiemarknaderna i världen.
            </seg>
            <seg xml:id="i-77f414fff088a9b4-0">
              Vi konstaterar detta. Vi konstaterar också, men inte med samma
              förnöjsamhet, att fondernas förvaltningskostnader har ökat ganska
              raskt under de senaste tre åren. Liksom regeringen gör utskottet
              den observationen att det är svårt att se att de här kostnadsökningarna
              skulle bero på en aktivare förvaltning. Det är angeläget att AP-fonderna,
              inte minst därför att allmänheten självklart måste ha ett högt
              förtroende för pensionssystemet och fonderna, håller nere förvaltningskostnaderna
              och att de i den mån kostnaderna ökar kan motivera dessa ökade
              kostnader. Utskottet ser det därför som mycket viktigt att kostnaderna
              hålls under noggrann uppsikt och att det sker en fortsatt utvärdering
              och en analys av orsakerna till de ökade förvaltningskostnaderna.
            </seg>
            <seg xml:id="i-675c83a7737cd08e-0">
              I en av motionerna tas det här ämnet upp och där ställs liknande
              krav och förs liknande resonemang, men man poängterar särskilt
              att regeringen bör ta hjälp av erforderlig utomstående expertis.
              Vi menar att motionen kan betraktas som tillgodosedd i och med
              utskottets ställningstagande, men den avslås därför att vi förutsätter
              att regeringen tar hjälp av den nödvändiga expertisen när man
              nu ska analysera den här utvecklingen. Därför krävs det inget
              särskilt tillkännagivande.
            </seg>
            <seg xml:id="i-8e31852d62773356-0">
              Herr talman! En central fråga som redan har varit uppe i diskussionen
              handlar om överföring av medel från AP-fonderna till statsbudgeten.
              Bakgrunden är i korthet att pensionsreformen innebar en försvagning
              av statsbudgeten och att det bestämdes att man efterhand skulle
              reglera det här förhållandet mellan statsbudgeten och pensionssystemet.
              250 miljarder kronor har överförts till statsbudgeten tidigare.
              Enligt ett riksdagsbeslut sades det då att den slutgiltiga överföringen
              skulle bestämmas innevarande år och att överföringen, om den skulle
              ske, skulle ske den 1 januari 2005.
            </seg>
            <seg xml:id="i-bfca9a35104c674c-0">
              För en tid sedan bestämde sig Genomförandegruppen, där de fem
              partier som står bakom pensionsreformen ingår, för att skjuta
              upp det här avgörandet. Inga medel ska alltså överföras den 1
              januari 2005. Men det innebär i stället att frågan tas upp vid
              ett senare tillfälle för en slutgiltig bedömning om huruvida en
              eventuell överföring kan ske. Då kommer man alltså fram till ett
              avgörande.
            </seg>
            <seg xml:id="i-c259990694e13e25-0">
              Utskottet tycker i motsats till vad som sägs i motion Sf362 att
              det här är en rimlig hantering därför att den slutgiltiga bedömningen
              inte har gjorts. Den återstår att göra. Däremot vill utskottet
              att regeringen i vårpropositionen 2005 eller, som vi säger, på
              annat sätt under våren återkommer till riksdagen med en tidsplan
              där man berättar när den här slutliga kontrollen och den eventuella
              överföringen av ytterligare medel ska ske.
            </seg>
            <seg xml:id="i-d05938baf14d984f-0">
              I ett par motioner ställs det krav som handlar om att fonderna
              ska ta miljö- och etikhänsyn i sin verksamhet och att regeringen
              ska driva på det arbetet. I en av de motionerna ställs det dessutom
              krav på att de här aspekterna ska utvärderas i en särskild skrivelse.
              I utskottets betänkande redogörs det faktiskt ganska utförligt
              för det arbete som pågår på många plan och som just berör etik-
              och miljöhänsyn i AP-fonderna men också i statliga företag över
              huvud taget. Utskottet ser det självfallet som naturligt att regeringen
              i den återkommande utvärderingen av fondernas resultat, alltså
              den skrivelse som vi nu diskuterar, efterhand också väver in en
              utvärdering av etik- och miljöarbetet. Vi menar däremot att det
              är rimligt att ett sådant arbete måste pågå en tid, så att man
              har någonting att utvärdera. Vi menar dessutom att den här utvärderingen
              bör och kan ske i den årligen återkommande skrivelsen.
            </seg>
            <seg xml:id="i-8e131e57e8195922-0">
              I en av vänsterpartimotionerna ställs det, som vi har hört, krav
              på att AP-fonderna ska få ett vidgat uppdrag och att tillgångarna
              ska användas för att uppnå också näringspolitiska och sysselsättningspolitiska
              mål. Man ska komplettera det uppdrag som i dag finns. Det här
              är en motion som vi har diskuterat vid några tillfällen i kammaren.
              Jag kan avslöja att vi inte har bytt åsikt, utan vi tycker fortfarande
              att de nuvarande riktlinjerna för AP-fonderna bör ligga fast,
              inte därför att staten inte ska bedriva näringspolitik eller sysselsättningspolitik
              utan därför att vi har andra medel för att göra detta. Vi tror
              på renodling. Vi tror inte att man ska blanda in för många, kanske
              ibland delvis motstridiga, uppgifter i det här uppdraget för fonderna.
              Vi tror på renodling. Dessutom är självklart ett viktigt skäl
              att vi har ett ansvar att vårda pensionsöverenskommelsen. Det
              är alldeles givet att det är så. Men, som sagt, självklart ska
              vi bedriva näringspolitik och sysselsättningspolitik och säkert
              göra det bättre än i dag, men där har vi andra medel och andra
              metoder. Vi har skattepolitik, forskningspolitik, finanspolitik
              och, indirekt i varje fall, penningpolitiken.
            </seg>
            <seg xml:id="i-ab55ff466dbc8d7b-0">
              Även om vi har lämnat över uppdraget till en viss myndighet har
              vi många instrument för att bedriva sysselsättningspolitik och
              regionalpolitik. Dem ska vi naturligtvis använda, men vi tycker
              inte att vi ska blanda in det här.
            </seg>
            <seg xml:id="i-c0452725951fd3d9-0">
              Det finns också en annan spännande diskussion. Den rör ägandet,
              det ökade institutionsägandet och hur institutioner utövar sin
              ägarmakt, bland annat i förhållande till äldre tiders ägare då
              vi hade starkt familjeägande och personligt ägande. Det är en
              mycket intressant diskussion. Men den är egentligen större än
              det här ämnet. Där kan vi se, precis som Siv Holma pekade på,
              att AP-fonderna håller på att aktivera sig som ägare. Man utvecklar
              sin ägarpolicy, och man deltar på ett annat sätt än tidigare.
              Jag tror att det bland annat beror på att Skandiaaffären och annat
              har fått upp ögonen på institutionsägarna. Man måste ta en lite
              aktivare roll just för att långsiktigt garantera bästa möjliga
              avkastning och bästa möjliga skötsel av företagen. Då kan man
              inte sitta så passiv som man kanske har gjort. Det pågår en utveckling.
            </seg>
            <seg xml:id="i-221aae69f6805a41-0">
              Till sist, motion Fi48 tar upp Sjätte AP-fonden. Även det är
              kända positioner. Motionen vill att den fullt ut ska infogas i
              pensionssystemet och att regelverket ska anpassas till det som
              gäller för buffertfonderna. Här gäller det att vara kort. Det
              pågår ett arbete som innebär en översyn av regelverket för Sjätte
              AP-fonden. Jag är inte säker på att vi kommer att mötas fullt
              ut, men det pågår ett arbete. Det finns skäl att avvakta det.
              Till den diskussionen får vi möjlighet att återkomma mer djupsinnigt.
            </seg>
          </u>
          <note xml:id="i-cd61c9f9186cb944-0">
            Jag yrkar bifall till utskottets förslag.
          </note>
          <note xml:id="i-b0d41a309c8aa591-3">
            Överläggningen var härmed avslutad.
          </note>
          <note xml:id="i-a5cf833d5f9034fa-0">
            7 § Regeringens insatser för barn och unga i statsbudgeten för
            år 2004
          </note>
          <note xml:id="i-33ca18787fb6fe67-4">
            Föredrogs
          </note>
          <note type="speaker" xml:id="i-9e909376e8ba7160-0">
            Anf. 34 AGNETA RINGMAN (s):
          </note>
          <u who="agneta_ringman_e1a3eb" xml:id="i-e51e79c09e6e1659-1">
            <seg xml:id="i-08ea826c8461596b-0">
              Herr talman! Finansutskottets betänkande har rubriken Regeringens
              insatser för barn och unga i statsbudgeten för år 2004 . Regeringen
              har i en skrivelse lämnat en översikt över de olika insatser som
              görs för barn och unga inom ramen för statsbudgetens olika politikområden.
              Den här skrivelsen är viktig som utgångspunkt för en fortsatt
              utveckling av redovisningen av barnfrågorna och strategierna för
              en utformning, uppföljning och utvärdering av barnpolitiken, både
              i budgetpropositionen för nästa år och framöver.
            </seg>
            <seg xml:id="i-99bcc885f64f23e2-0">
              Utskottet menar att det här underlaget är av avgörande betydelse
              för integrering av barnperspektivet i samtliga delar av det offentliga
              beslutsfattandet. Utskottet kan konstatera att regeringen redan
              har initierat arbetet med en ny skrivelse när det gäller insatser
              för barn och unga i statsbudgeten för nästa år 2005.
            </seg>
            <seg xml:id="i-56ccea6cffd3c128-0">
              Utskottet har behandlat tre motioner, och i betänkandet finns
              två reservationer.
            </seg>
          </u>
          <note type="speaker" xml:id="i-ea29ac57a3faf6b0-0">
            Anf. 35 CECILIA WIDEGREN (m):
          </note>
          <u who="cecilia_widegren_2225eb" xml:id="i-bced2575803df592-0">
            <seg xml:id="i-8e1cf302fdfbccee-0">
              Herr talman! På bordet har vi en första skrivelse från regeringen
              om barn och unga, precis som vi har fått redovisat, ännu ett dokument
              i samlingen av dokument från regeringen med många ord, upprepningar
              från vad som sker i kammaren och annorstädes om hur duktig regeringen
              är på många områden. Man kan fråga sig: Har de här orden någon
              betydelse? Är det viktigt att upprepa det på det här sättet? Vad
              ska vi i kammaren göra utav detta?
            </seg>
            <seg xml:id="i-d2eccf7e9671ca23-0">
              Vi moderater saknar ett helhetsperspektiv i den här skrivelsen.
              Intentionerna att betrakta verkligheten ur barnens perspektiv
              efterlevs inte på det här sättet, utan man upprepar ett perspektiv
              av barn i förhållande till staten, barn i förhållande till olika
              myndigheter. Det kanske viktigaste av allt, relationen mellan
              föräldrar och barn är något mindre viktigt.
            </seg>
            <seg xml:id="i-d8e9c2df87434203-0">
              Vi har tidigare kritiserat regeringen för att sakna en politik
              för familjen. Relationen mellan offentliga myndigheter och barn
              ter sig viktigare än relationen mellan barn och föräldrar. Vi
              frågar oss: Var finns regeringens familjepolitik? Inte är det
              i det här dokumentet i alla fall.
            </seg>
            <seg xml:id="i-00f2574642962cfa-0">
              Herr talman! Vi är övertygade om att de problem som drabbar barn
              och ungdomar inte löses om de inte ses i ett större sammanhang.
              Barn som lever i fattigdom och utanförskap har i själva verket
              drabbats av arbetsmarknads-, bidrags- och integrationspolitikens
              misslyckanden. Missbruk bland barn och ungdomar är resultatet
              av en misslyckad narkotikapolitik. Barn som får vänta i vårdköer
              är misslyckandet av en dålig vårdpolitik. För barn som av olika
              anledningar far illa i skolan och inte känner sig hemma i den
              barnomsorg som erbjuds handlar det om ett misslyckande kring valfriheten
              och alternativen, där föräldrar och barn får spela en större roll.
            </seg>
            <seg xml:id="i-c328419adc6486c3-0">
              Det här löses inte genom en skrivelse som läggs på riksdagens
              bord. Det löses inte heller på det sätt som rabblas upp i de olika
              politikområdena.
            </seg>
            <seg xml:id="i-c5d5929758f417f2-0">
              Det kan vara lovvärt, herr talman, att regeringen försöker sammanställa
              statistik om barns och ungdomars villkor i dagens Sverige. Statistiken
              måste då användas som ett underlag för konkreta politiska åtgärder
              inom respektive ansvarsområde. Annars är statistiken totalt meningslös.
            </seg>
            <seg xml:id="i-39a88b71fe8b81c7-0">
              Samtidigt brister regeringen något i sin realism. För innevarande
              år finns 7,5 miljoner kronor avsatta för att förverkliga barnkonventionen.
              Det rör sig om ungefär 2 kr per barn. Det mesta arbetet med förverkligandet
              av barnkonventionen sker för närvarande där det måste äga rum,
              utanför statens hägn, det vill säga ofta i kontakt mellan barn
              och föräldrar i deras omgivning med olika typer av frivilliga
              insatser och föräldrars engagemang i ideella organisationer för
              att stödja barn och unga.
            </seg>
            <seg xml:id="i-09294d88b4d5664f-0">
              Regeringen skriver om grundläggande principer, om att ett strategiskt
              arbete bedrivs för att förverkliga barns rättigheter. Det är många
              vackra ord. Vad menar regeringen egentligen med dessa ord? Visar
              regeringen respekt och delaktighet när barn och föräldrar inte
              tillåts att välja dagis eller skola? Budskapet är snarare tvärtom
              att staten ska styra detta. Att en gång per år på det här sättet
              summera dessa vackra ord, vad har det för betydelse för barn och
              unga? Den frågan bör man faktiskt ställa sig.
            </seg>
            <seg xml:id="i-db064712267a1939-0">
              Frustrationen urholkar tryggheten och ökar risken för utsatthet.
              Känsla av trygghet är viktig för alla och särskilt viktig för
              barn. Tryggheten skapas inom familjen men påverkas mycket starkt
              av hur samhället och staten prioriterar just familjen och föräldraansvaret.
              I denna del är skrivelsen nästan tom på innehåll, på såväl analys
              som förslag. Det är förvånansvärt att den är så tom. Det kanske
              är en liten barnsjukdom för att vara en första skrivelse från
              regeringen.
            </seg>
            <seg xml:id="i-e064f8f6ae14c8d4-0">
              Att försörja sin familj på socialbidrag är svårt. Socialbidraget
              som från början var tänkt att vara en tillfällig hjälp har för
              många blivit en permanent inkomstkälla som låser in barn och familjer
              i bidragsberoende och utanförskap. Låt mig läsa vad Rädda Barnen
              skriver i skrivelsen Barnfattigdomen i Sverige : Att vara fattig
              i Sverige innebär inte att barn svälter eller fryser. Modern fattigdom
              i ett samhälle som det svenska syns inte heller på ytan, på kläder
              eller yttre attribut. Ekonomisk knapphet betyder att tvingas leva
              utan marginaler och därmed utan trygghet.
            </seg>
            <seg xml:id="i-b0dc8dce39c9ed49-0">
              Låt mig avsluta med de här orden från Rädda Barnen och konstatera
              att det finns mycket att göra på respektive område. Vi hoppas
              att vi inom respektive utskott kan komma fram till konkreta politiska
              åtgärder för att förbättra barns situation och öka föräldraansvaret
              så att man där känner ett samband snarare än att staten har ett
              överhängande ansvar. Där lägger vi också fortsättningsvis fram
              konkreta förslag från Moderaterna inom respektive utskott.
            </seg>
          </u>
          <note xml:id="i-67171906021f1723-0">
            Jag yrkar bifall till det av Moderaterna framlagda förslaget.
          </note>
          <note type="speaker" xml:id="i-262df8cb99eb54dc-0">
            Anf. 36 SIV HOLMA (v):
          </note>
          <u who="siv_holma_0c3d95" next="cont" xml:id="i-51c57585e57730eb-1">
            <seg xml:id="i-44266a73cd4e2d8f-0">
              Herr talman! Jag yrkar bifall till reservation 2 Barnbilaga i
              budgetpropositionen, punkt 2. Bakom reservationen står förutom
              Vänsterpartiet också Miljöpartiet. Jag saknar Centerpartiet som
              i socialutskottet gjorde gemensam sak med oss i Vänsterpartiet
              och Miljöpartiet. Jag hoppas att Roger Tiefensee som anmält sig
              som talare lite senare kommer att meddela att Centerpartiet också
              ställer sig bakom reservationen.
            </seg>
            <seg xml:id="i-4b6ad17bcb301d31-0">
              Herr talman! I regeringens skrivelse 2003/04:143 lämnas en samlad
              översikt av regeringens insatser för barn och unga i statsbudgeten
              för 2004. I januari i år uttalade regeringen att man till vårriksdagen
              2004 skulle lämna en skrivelse med genomgång av statsbudgeten
              för år 2004 ur ett barnperspektiv.
            </seg>
            <seg xml:id="i-d53ae087b55fac54-0">
              Vi förväntade oss en genomgång av statsbudgeten ur ett barnperspektiv,
              det vill säga en skrivelse eller bilaga som innehöll konsekvensanalyser
              på hur statsbudgeten påverkar barn och unga. Vad vi fick var en
              sammanställning av olika insatser för barn och unga. Det beskrivs
              som ett första steg för att tydliggöra situationen för barn och
              unga inom de politikområden där de berörs. Nästa steg sägs vara
              att göra barn och unga synliga i statsbudgeten.
            </seg>
            <seg xml:id="i-a3e6abcee27031d1-0">
              Motivet att anlägga ett barnperspektiv är så mycket mer än att
              bara lyfta ut och särredovisa enskilda belopp ur budgeten. Både
              regeringen och finansutskottets majoritet anser att skrivelsen
              är föremål för en utveckling där bilagan är underordnad kraven
              på att redovisningen blir så aktuell och genomarbetad som möjligt.
            </seg>
            <seg xml:id="i-2a18ae319dba71fd-0">
              Herr talman! Visserligen skriver utskottsmajoriteten: En vidareutveckling
              bör därefter ta sikte på att göra konsekvensbeskrivningar för
              barn och unga av olika satsningar och även nedskärningar i statsbudgeten.
              Men hur länge ska vi vara tvungna att vänta på dessa konsekvensbeskrivningar?
            </seg>
            <seg xml:id="i-aaa59f660a7e227a-0">
              Nästa steg säger regeringen ska handla om att göra barn och unga
              synliga i budgeten. Varför vill varken regeringen eller utskottsmajoriteten
              tala i klartext och avisera en skrivelse eller bilaga som innehåller
              konsekvensanalyser på hur barn och unga påverkas av förslagen
              i statsbudgeten? Alla förslag som kommer till riksdagen föregås
              av någon form av beslutsunderlag. Det som i dag generellt saknas
              i underlagen är konsekvensanalyser av hur förslagen påverkar barn
              och unga.
            </seg>
            <seg xml:id="i-6d1eec8d2f04f30f-0">
              Det skulle underlätta för alla oss beslutsfattare om dessa konsekvensanlyser
              samlades i en bilaga till budgeten. Det skulle också vara till
              god hjälp för medborgarna när de vill följa upp och värdera politiken
              ur barnperspektiv.
            </seg>
            <seg xml:id="i-93fc0e77d18ccec2-0">
              Alla beslut i budgeten påverkar människor i samhället på olika
              sätt. Vi anser att det är ett för smalt perspektiv som regeringen
              nu har när man endast fokuserar på beslut som har direkt barnpolitisk
              anknytning och där det kan ses som självklart att det påverkar
              barn, till exempel barnbidrag och skola.
            </seg>
            <seg xml:id="i-e6a75e9b59ab440c-0">
              Vad vi vill peka på är att till exempel ersättningsnivåer i socialförsäkringssystemet
              och hur det är utformat faktiskt får konsekvenser för barn och
              unga. Hur bostadspolitiken är utformad och vilka områden som prioriteras
              i budgeten är också exempel på sådant som påverkar barns liv och
              livsvillkor. Om barns vårdnadshavare saknar arbete och bra bostad
              får också konsekvenser för barn och unga.
            </seg>
            <seg xml:id="i-dc8aca525a91d594-0">
              Herr talman! Jag vill exemplifiera barnskrivelsens tillkortakommanden.
            </seg>
            <seg xml:id="i-d3b3f3896f444f89-0">
              Jag läste med stort intresse i barnskrivelsen om insatser för
              barn och unga i asylprocessen. Innehållet i detta avsnitt blir
              en sammanställning för bland annat bestämmelser som finns i utlänningslagen
              och antalet asylsökande barn. I avsnittet med rubriken Barnperspektivet
              i utlänningsmyndigheternas verksamhet reduceras perspektivet till
              att beskriva innehållet i regleringsbrev och att utlänningsmyndigheten
              i årsredovisningen ska redovisa hur barnkonventionen beaktas.
            </seg>
          </u>
          <note xml:id="i-6c4f2c2cb4be62b5-0">
            Ungefär samma struktur återfinns i de efterföljande avsnitten
            Utbildnings- och kvalitetsarbete inom utlänningsmyndigheterna,
            Rådet för migrations- och asylpolitiska barnfrågor, Insatser för
            ensamkommande asylsökande barn med mera och Uppföljning av asylsökande
            barns skolgång med mera.
          </note>
          <u who="siv_holma_0c3d95" prev="cont" xml:id="i-5c271e282d97cb5c-1">
            <seg xml:id="i-7057b4aac8b2a4b4-0">
              När jag läser detta står regeringens redovisning i bjärt kontrast
              till hur de asylsökande barnens verklighet är i dag.
            </seg>
            <seg xml:id="i-64c0b3e54729c7e0-0">
              I utlänningslagen finns till exempel från 1997 en portalparagraf
              om barnets bästa: Vid alla åtgärder som rör barn, vare sig de
              vidtas av offentliga eller privata sociala välfärdsinstitutioner,
              domstolar, administrativa myndigheter eller lagstiftande organ,
              skall barnets bästa komma i främsta rummet. Men hur ser det ut
              i praktiken?
            </seg>
            <seg xml:id="i-1af72bfa034fef56-0">
              Sedan mitten av 90-talet finns en praxis som innebär att kravet
              på att beakta barnets bästa inte är absolut. Hänsynen till andra
              viktiga intressen kan leda till att åtgärder som i och för sig
              inte är förenliga med barnets bästa ändå måste vidtas. Samhällets
              intresse att reglera invandringen är ett sådant övergripande intresse
              som kan vägas mot barnets intresse att få vistas i Sverige.
            </seg>
            <seg xml:id="i-b26c74b6f45610aa-0">
              En avvisning eller utvisning av en familj med barn måste kunna
              beslutas och genomföras även om det skulle finnas omständigheter
              i det enskilda fallet som talar för att det varit bäst för barnet
              att stanna här.
            </seg>
            <seg xml:id="i-5612a97f37b46a6d-0">
              Det är inte min mening att starta en debatt om barnperspektivet
              i asylpolitiken, men detta beskriver vikten av att ha en bilaga
              där man kan följa upp beslut och göra konsekvensbeskrivningar
              av hur barn och unga påverkas av besluten. Naturligtvis finns
              det en koppling till statsbudgeten.
            </seg>
            <seg xml:id="i-7f2a73fb781510fa-0">
              Det som jag har tagit upp ska ses som ett försök att beskriva
              vad en bilaga kan innehålla. Utan konsekvensanalyser faller även
              ambitionen att synliggöra barn och unga i statsbudgeten platt
              till marken. Det blir inte bättre av att man försvarar denna ambition
              med att bilagan är underordnad kravet på att redovisningen blir
              så aktuell och genomarbetad som möjligt.
            </seg>
            <seg xml:id="i-8bfdb172cc1aa698-0">
              Avslutningsvis vill jag säga att statsbudgeten så fort som möjligt
              måste kompletteras med en barnbilaga där samtliga departement
              tydligt markerar vilka effekter olika budgetförslag kan förväntas
              ha på barn och unga och där regeringens barnpolitiska ambitioner
              tydligt framgår. Med en sådan bilaga går det inte att dröja med
              att fullständigt införliva barnkonventionen i svensk lag och prioritera
              annat i stället för att satsa på barn och unga.
            </seg>
          </u>
          <note type="speaker" xml:id="i-d641856fc60e01c3-0">
            Anf. 37 AGNETA GILLE (s):
          </note>
          <u who="agneta_gille_0f5817" xml:id="i-ed59d36f0d43d33a-0">
            <seg xml:id="i-82c263fbcbcdddec-0">
              Herr talman! Det är spännande att ha en debatt med finansutskottet
              om satsningar på barn och unga när vi nu har den här skrivelsen
              om regeringens insatser för barn och unga i statsbudgeten.
            </seg>
            <seg xml:id="i-1030698d8ebeef88-0">
              Mitt ursprungsyrke är ju barnskötare. Därför är det extra kul
              att vi har ett sådant här betänkande och får debattera den här
              frågan som ligger mig varmt om hjärtat.
            </seg>
            <seg xml:id="i-f7467b85a44986be-0">
              Skrivelsen som regeringen har gjort är ett första steg i processen
              att lyfta fram barnperspektivet i statens olika verksamheter.
              Utskottet anser ju också att en djupare analys måste vidareutvecklas
              inför kommande budgetprocesser. Ett andra steg bör därför innefatta
              att tydliggöra barn och unga inom de politikområden där de berörs.
            </seg>
            <seg xml:id="i-f97d46cf2998a814-0">
              Vad som förvånar mig oerhört är Moderaternas reservation och
              det inlägg från talarstolen där Cecilia Widegren anklagar oss
              i majoriteten för att föra fel barnpolitik och för en utebliven
              familjepolitik.
            </seg>
            <seg xml:id="i-be6a70ab88f5670d-0">
              Moderaterna anklagar oss dessutom för uteblivna satsningar på
              barn och unga. Jag vill passa på att kommentera det här och nu.
            </seg>
            <seg xml:id="i-3b508130c3c04c5c-0">
              När vi socialdemokrater tillsammans med Vänsterpartiet och Miljöpartiet
              satsar på höjda barnbidrag och på att införa flerbarnstillägg
              redan från andra barnet säger Moderaterna nej. Vem tror ni att
              vårt förslag gynnar? Kan det komma barnet till del, kanske?
            </seg>
            <seg xml:id="i-8b56296100ea68c6-0">
              Vi satsar på höjning av flerbarnstillägg och Moderaterna säger
              nej. Vem tror ni att den höjningen kommer till del?
            </seg>
            <seg xml:id="i-bc7b5a2d641b024f-0">
              När vi utökar föräldraförsäkringen och Moderaterna säger nej,
              för vem tror ni att vi gör det? Inte är det bara för att föräldrarna
              ska få njuta av tiden tillsammans med sitt barn. Vi gör det också
              för barnens skull.
            </seg>
            <seg xml:id="i-7549a53a95451fd4-0">
              När vi nu också höjer taket i föräldraförsäkringen, vem gynnar
              det? Moderaterna säger nej även till det förslaget.
            </seg>
            <seg xml:id="i-54f7653b041efb8f-0">
              Herr talman! Av Moderaternas budgetmotion framgår med all önskvärd
              tydlighet att barnfamiljerna hör till de stora förlorarna. Bland
              annat vill Moderaterna sänka ersättningen i föräldraförsäkringen
              till 75 % och samtidigt försämra sättet att räkna ut ersättningen
              så att den i själva verket blir ännu mindre än 75 %. Vem drabbar
              det?
            </seg>
            <seg xml:id="i-dc8393139ab45a9a-0">
              Föräldraförsäkringen ska i Moderaternas förslag försämras. Den
              ska bli kortare. Fyra månader vill Moderaterna ta bort. De öronmärkta
              pappamånaderna försvinner. Och som om inte det räckte vill Moderaterna
              också avskaffa bostadsbidraget. Vem drabbas av en sådan politik?
            </seg>
            <seg xml:id="i-734fdb0f2d2f1c66-0">
              Ni har förslag i ert budgetalternativ som jag hoppas aldrig kommer
              att bli verklighet i Sverige!
            </seg>
            <seg xml:id="i-3f0c8d0dd1b70672-0">
              Jag kan inte låta bli att utifrån detta ställa några frågor till
              Moderaterna och till dig, Cecilia Widegren, frågor som jag hoppas
              att du vill svara på.
            </seg>
            <seg xml:id="i-a430b5b2d44eea02-0">
              När en familjeförsörjare hamnar i arbetslöshet och omställningsförsäkringen
              från a-kassan träder in vill ni sänka den ersättningen till 65
              %. Min fråga är: Kan det månne drabba barnen i familjen?
            </seg>
            <seg xml:id="i-bf6e4b251f42a576-0">
              När en familjeförsörjare drabbas av sjukdom vill Moderaterna
              ha fler karensdagar och lägre ersättningsnivå, ända ned till 65
              % även här. Barnen får smäll efter smäll med moderat politik.
              Alla förslag som Moderaterna har lagt fram inom familjepolitiken
              är klara försämringar för barnfamiljerna, förslag som drabbar
              barnen hårt.
            </seg>
            <seg xml:id="i-b3a5c2b61d73d36f-0">
              Därför bli man förvånad när man hör Cecilia Widegrens inlägg
              tidigare här.
            </seg>
            <seg xml:id="i-04f9296129a96565-0">
              Att läsa er reservation gör mig också skrämd över hur liten insikt
              ni har om er egen politik. Det är därför vår uppfattning att den
              politik som förespråkas av Moderata samlingspartiet sätter barn
              i fokus och stärker barnens ställning i samhället, skriver Moderaterna
              jo tack, genom att säga nej till alla förslag om att stärka familjepolitiken.
            </seg>
            <seg xml:id="i-dd465cba1a339eef-0">
              Fru talman! Barnen är det viktigaste vi har. De är vår framtid.
              Därför är det viktigt att barnfamiljerna har goda villkor. Många
              barnfamiljer har det kämpigt i dag och svårt att få det att gå
              ihop. Därför vill vi socialdemokrater tillsammans i majoriteten
              fortsätta att värna om barnen och barnfamiljerna. Vi anser också
              att det är angeläget att regeringen utvecklar arbetet med att
              integrera barnperspektivet i statsbudgeten.
            </seg>
          </u>
          <note xml:id="i-52f5e23c40c429df-0">
            Med det, fru talman, vill jag yrka bifall till utskottets förslag
            och avslag på samtliga reservationer.
          </note>
          <note type="speaker" xml:id="i-dbd71b7e0d2f6f78-0">
            Anf. 38 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-bced2575803df592-1">
            <seg xml:id="i-eb9aa656482bd981-0">
              Fru talman! Agneta Gille säger sig vara stolt över att kunna
              ta den här debatten som barnskötare. Jag måste säga: Var är då
              perspektivet om föräldraansvar och barn? Vi har nu fått ett åtta
              minuters anförande med kraftig kritik i ungefär sex minuter mot
              Moderaternas politik. Det var två minuter med kort redogörelse
              för Socialdemokraternas politik, och den säger du dig vara stolt
              över. Jag förvånas över att man inte bättre tar chansen att presentera
              sin egen politik. Eller kan det vara så att man inte är tillräckligt
              stolt över och nöjd med den?
            </seg>
            <seg xml:id="i-f2bdebde90664348-0">
              Jag frågar mig: Vem är det som skapar välståndet? Vem är det
              som skapar möjligheten för oss i Sverige att ha det så bra som
              vi har det? Ja, det torde ju vara alla de som i dag har arbete.
              Tyvärr har i dag inte alla som kan ha arbete möjlighet att arbeta.
              Vi har drygt en miljon människor i arbetsför ålder som står utanför
              arbetsmarknaden och som skulle kunna vara med och skapa ett ännu
              bättre välstånd än det vi har i dag.
            </seg>
            <seg xml:id="i-242896cf303efd1e-0">
              Innan man börjar tala om alla dessa bidrag som du nu i ungefär
              fyra och en halv minut har talat om är det kanske bra att tala
              om vem som skapar möjligheten till dessa.
            </seg>
            <seg xml:id="i-cbb913c3073f1454-0">
              Jag förvånas också över perspektivet att inte tala mer om föräldrarna
              och barnen. Hela tiden överöses vi med att en politik i Sverige
              ska lösa ansvaret kontra barnen. Det måste väl ändå vara föräldrarna
              och familjen som har det högsta ansvaret och den möjligheten.
            </seg>
            <seg xml:id="i-679dec6d8923e5ff-0">
              Om den moderata budgetmotionen går igenom här i riksdagen och
              vi inför det extra barnbidrag som vi har föreslagit kommer en
              normalfamilj med två barn att få 2 000 kr mer per månad att leva
              på. Vi har en politik som stimulerar till arbete, inte till att
              kunna leva och fortsätta att leva på bidrag. Det handlar inte
              bara om den korta period under vilken man har stort behov av bidrag
              utan om att faktiskt framöver komma tillbaka till arbete.
            </seg>
            <seg xml:id="i-62dde93f9a04ac9c-0">
              Jag undrar därför: Var finns föräldraansvaret i Socialdemokraternas
              familjepolitik? Det har hittills inte existerat här i kammaren,
              men jag hoppas att det kommer att existera nu efter vårt samtal.
            </seg>
          </u>
          <note type="speaker" xml:id="i-8da5d2df7b454f7e-0">
            Anf. 39 AGNETA GILLE (s) replik:
          </note>
          <u who="agneta_gille_0f5817" xml:id="i-ed59d36f0d43d33a-1">
            <seg xml:id="i-40b888ba009b0551-0">
              Fru talman! Det existerar i full utsträckning, Cecilia Widegren!
              Jag måste säga att även om jag inte är helt nöjd är jag väldigt
              stolt över den familjepolitik och den politik som vi i majoriteten
              och Socialdemokraterna står för och driver.
            </seg>
            <seg xml:id="i-6f070b7586af7d0d-0">
              Vi kämpar. Vårt främsta mål är just kampen mot arbetslöshet.
              Det är en ständig kamp, och den kommer vi aldrig att släppa. Vi
              kommer alltid att hålla fast vid den.
            </seg>
            <seg xml:id="i-5052808dcd6ff754-0">
              Du säger att det jag gjorde här var att tala om bidragsberoende
              och att angripa Moderaterna. Jag talade om vår politik som ni
              sade nej till, och sedan beskrev jag er budgetmotion i nästa steg.
              Om du hade lyssnat hade du hört att det var ni som sade nej till
              alla de förslag som vi socialdemokrater har lagt fram för att
              stärka föräldrarnas roll. Varför tror du att vi bygger ut föräldraförsäkringen,
              varför tror du att vi ökar taket, varför tror du att vi ger pappamånader,
              om inte för att stärka föräldrarna?
            </seg>
            <seg xml:id="i-c10e28e439c4ab2e-0">
              Du som själv är förälder vet ju hur det är. Du säger att jag
              bara pratar om bidragsberoende. Ser du dig själv som bidragsberoende?
              Som nybliven mamma har du varit hemma och varit bidragstagare.
              Sist jag pratade med dig berättade du att barnets pappa just nu
              var hemma. Är han då bidragsberoende därför att han i ett välfärdssamhälle
              har en möjlighet att vara hemma med sina barn?
            </seg>
            <seg xml:id="i-bd7bc1640a027ab3-0">
              Nej, Cecilia Widegren, vi är väldigt långt ifrån varandra när
              det gäller familjepolitiken. Det är en vid avgrund oss emellan
              när det gäller hur man satsar på familjerna och på föräldrarna.
            </seg>
          </u>
          <note type="speaker" xml:id="i-bd7581655760d4a7-0">
            Anf. 40 CECILIA WIDEGREN (m) replik:
          </note>
          <u who="cecilia_widegren_2225eb" xml:id="i-bced2575803df592-2">
            <seg xml:id="i-17e0c669ff1d7efc-0">
              Fru talman! Jag förvånas av denna avsaknad av insikt om att föräldrarna
              och barnet i kombination kanske kan hitta de bästa lösningarna
              och att det inte är staten som kan hitta de bästa lösningarna
              åt föräldrarna och barnen. Det förvånar mig enormt att du som
              socialdemokrat inte har kommit till större insikt om att det här
              krävs en individuell lösning, att detta kanske inte kan lösas
              här i kammaren.
            </seg>
            <seg xml:id="i-375625532b8239f9-0">
              Det är ett kappansvar och ett överförmynderi ni statuerar. Det
              förvånar mig enormt att ni inte kan hitta en lösning på detta.
              Det är förvånansvärt. Är det meningen att vi framöver i dessa
              barnskrivelser också ska ha staten och myndigheternas perspektiv
              och inte föräldrarnas perspektiv?
            </seg>
            <seg xml:id="i-28c6487cc809ba8b-0">
              Vi vet i dag att vi kan få en ännu bättre värld om fler är i
              arbete i Sverige. Ni säger att ni jobbar på detta. 1,2 miljoner
              människor i arbetsför ålder står utanför arbetsmarknaden i dag.
              Många av dem borde kunna ha ett arbete i Sverige, men er politik
              har totalt misslyckats på det området.
            </seg>
            <seg xml:id="i-b67c1334ad53d6a8-0">
              Om ni hade lagt kraft på detta område och också låtit föräldrar
              och barn hitta egna lösningar hade vi kanske sett ett bättre utfall
              i en sådan här skrivelse, om individuella lösningar hade blivit
              flaggskeppet och inte, som i dag, någonting som ni egentligen
              vill sticka under stol med. Låt barn och föräldrar hitta egna
              lösningar! Skapa inte en statlig politik som ni tror passar alla,
              för det gör den inte!
            </seg>
          </u>
          <note type="speaker" xml:id="i-644fba5d850d5571-0">
            Anf. 41 AGNETA GILLE (s) replik:
          </note>
          <u who="agneta_gille_0f5817" xml:id="i-ed59d36f0d43d33a-2">
            <seg xml:id="i-d62df020f484b355-0">
              Fru talman! Det är väldigt många ord. Jag vet inte riktigt i
              vilken ända jag ska börja på de här korta minuterna.
            </seg>
            <seg xml:id="i-2f75011042b48e06-0">
              Cecilia Widegren pratar om föräldraansvaret och kopplingen till
              staten. Vi har möjlighet att från statens sida här i riksdagen
              besluta om förmåner för föräldrar och barn så att de ska få tid
              tillsammans. Det hänger ihop. Det är vi som har möjlighet att
              ta de besluten och att avsätta pengar för att föräldrar ska få
              möjlighet att vara hemma med sina barn.
            </seg>
            <seg xml:id="i-3bcf1f941bb52bbd-0">
              I ert moderata budgetförslag ligger det en förkortning med fyra
              månader i föräldraförsäkringen medan vi hela tiden försöker arbeta
              för att förlänga och lägger fram sådana förslag som skulle förlänga
              möjligheterna för barn och föräldrar att få vara hemma tillsammans
              under den första tiden. Ni motarbetar det och säger att det är
              statens fel att det är så. Det är helt absurt.
            </seg>
            <seg xml:id="i-42c45cb494660f3a-0">
              Som alltid är det skattesänkningar och privata lösningar som
              är alternativet för Moderaterna. Det är det jag säger: Vi står
              väldigt långt ifrån varandra när det gäller familjepolitiken och
              för övrigt all politik, skulle jag vilja säga. I det som vi diskuterar
              just nu står vi väldigt långt ifrån varandra, alltså i frågor
              som rör barn och familjer.
            </seg>
            <seg xml:id="i-af309fd6da9bdb87-0">
              Jag måste säga att det är spännande och kul att också få ha en
              sådan här debatt i finansutskottet. Det är kul att det inte alltid
              bara handlar om pengar och siffror utan att vi också får ha det
              här perspektivet på den politik som vi faktiskt också beslutar
              om i finansutskottet.
            </seg>
          </u>
          <note type="speaker" xml:id="i-073d50002a2d30d3-0">
            Anf. 42 SIV HOLMA (v) replik:
          </note>
          <u who="siv_holma_0c3d95" xml:id="i-d51234d691d9ef1c-0">
            <seg xml:id="i-912cfc40cb3bfdd9-0">
              Fru talman! Jag tycker att Agneta Gilles anförande var ett utmärkt
              exempel på vad en barnbilaga ska innehålla. Här radas ju en hel
              del konsekvensanalyser upp av hur förslagen påverkar barn och
              unga. Jag håller verkligen med om vikten av att till exempel synliggöra
              skillnaden mellan moderat politik och den politik som majoriteten
              nu för när det gäller de här sakerna. Poängen i vår reservation
              handlar ju om att vi också ska synliggöra detta i en barnbilaga.
              Vi ska inte bara göra en sammanfattning av insatserna utan också
              en fördjupad analys. Då kan vi få bra diskussioner.
            </seg>
            <seg xml:id="i-f001582386497681-0">
              Jag skulle önska att socialministern tar intryck av det anförande
              som Agneta Gille höll och påskyndar arbetet för att få en barnbilaga.
              I finansutskottets majoritetstext står det ju att det så småningom
              kan bli så, men jag tycker att vi redan nu har väntat alldeles
              för länge och att det borde sättas mer kraft bakom detta med att
              få konsekvensanalyser.
            </seg>
          </u>
          <note type="speaker" xml:id="i-0bb353920bfe8816-0">
            Anf. 43 AGNETA GILLE (s) replik:
          </note>
          <u who="agneta_gille_0f5817" xml:id="i-ed59d36f0d43d33a-3">
            <seg xml:id="i-0be17c7a94c179cb-0">
              Fru talman! Det är helt riktigt, Siv. Vi är överens i mångt och
              mycket när det gäller barnfrågor, familjepolitik och sådant. Och
              det är ju precis vad vi säger från utskottsmajoriteten också,
              att det här kommer att utvecklas, att det ska förbättras. Vi ska
              ha ett kraftigare och kanske också bättre barnperspektiv än vad
              det var i det här första utkastet. Jag tror att vi får jobba för
              att komma framåt, men för den sakens skull är jag inte benägen
              att bifalla motionen om en ren barnbilaga, utan vi ska utveckla
              barnperspektivet. Det är viktigt i all politik som vi driver,
              beslutar om och för att vi har med ett barnperspektiv. Det är
              helt riktigt.
            </seg>
          </u>
          <note type="speaker" xml:id="i-dde6216d91358975-0">
            Anf. 44 SIV HOLMA (v) replik:
          </note>
          <u who="siv_holma_0c3d95" xml:id="i-d51234d691d9ef1c-1">
            <seg xml:id="i-66fd1c9a2b436f44-0">
              Fru talman! Jag tycker att det är synd att inte finansutskottet
              tar det här tillfället i akt att sätta ytterligare press på att
              få en barnbilaga. Det här är ingen ny fråga. Den har diskuterats
              i väldigt många år. Jag har ju tillhört den gruppen som har avvaktat
              och väntat, men nu är även mitt tålamod slut. Jag hoppas att den
              här debatten kan innebära att vi får mer snabba åtgärder kring
              det här och att man även har tagit del av vad jag har sagt i mitt
              anförande.
            </seg>
          </u>
          <note type="speaker" xml:id="i-41ddfc821d7c57ee-0">
            Anf. 45 AGNETA GILLE (s) replik:
          </note>
          <u who="agneta_gille_0f5817" xml:id="i-ed59d36f0d43d33a-4">
            <seg xml:id="i-7be404d026d473f6-0">
              Fru talman! Det är inte så att jag ser att det är ett måste med
              en barnbilaga. Däremot är det ett måste att få ett barnperspektiv
              på de beslut som vi fattar, och det här är ett första steg. Vi
              fortsätter i det arbetet.
            </seg>
          </u>
          <note type="speaker" xml:id="i-502961497fc611fb-0">
            Anf. 46 CHRISTER NYLANDER (fp):
          </note>
          <u who="christer_nylander_f18ae3" xml:id="i-7c72016073ea53dc-0">
            <seg xml:id="i-cb793eabf9e553b0-0">
              Fru talman! Siv Holma sade precis: Nu är även mitt tålamod slut.
              Det gällde om det ska vara en barnbilaga eller inte, men Siv Holmas
              första inlägg borde tyda på att tålamodet är slut också på ett
              annat område. Jag delar nämligen till stor del hennes syn när
              det gäller bristerna i regeringens barnpolitik. Men vore det inte
              mycket smartare att driva på innan budgeten läggs fram än att
              kräva en barnbilaga för att utvärdera vad budgeten ställer till
              med? Det är trots allt så att Vänsterpartiet har ett ganska stort
              inflytande över vilken ekonomisk politik och barnpolitik som förs
              i det här landet.
            </seg>
            <seg xml:id="i-daa90de8f0a0b417-0">
              Vintern är på väg till Sverige. Därmed sätts det rätt stora ekonomiska
              stressfaktorer på många barnfamiljer i Sverige. Det handlar om
              att köpa nya jackor och ordentliga skor. Det saknar jag i den
              här skrivelsen, och jag saknar det framför allt i statsbudgeten
              för 2004. I valrörelsen 2002 lovade regeringen att krympa barngrupperna
              i förskolan. Men än i dag, denna morgon, gick det ettåringar till
              förskoleklasser med 2526 andra barn. Vi ser också att andelen
              förskolebarn med särskilda behov ökar.
            </seg>
            <seg xml:id="i-9455ac3e48508531-0">
              I de tre storstäderna har andelen barn som växer upp i fattiga
              hushåll ökat kraftigt de senaste åren. Regeringen talar om en
              stark svensk ekonomi, men det märks inte för dem som har det allra
              kärvast och som är i allra störst behov. Ungdomsarbetslösheten
              är fortsatt väldigt hög, och regeringens egen utredare har pratat
              om att väldigt många ungdomar står helt utanför samhället. Skolverket
              presenterade förra veckan en rapport om läget i grundskolan. Det
              var en väldigt dyster bild som gavs där.
            </seg>
            <seg xml:id="i-75093c63722703d8-0">
              Detta betänkande redovisar utskottets syn på en skrivelse om
              regeringens insatser för barn och unga i statsbudgeten för 2004.
              Det är bra att en sådan skrivelse tas fram. Vi välkomnar det.
              Det är bra att man tydligt och samlat redovisar de här insatserna.
              På det här sättet blir det också väldigt tydligt vilka brister
              som finns i politiken. Det blir väldigt tydligt med den här redovisningen
              att Sverige behöver förändring.
            </seg>
            <seg xml:id="i-6c433e005547b8e8-0">
              Fru talman! Folkpartiet har ingen egen reservation i det här
              ärendet. Det innebär självklart inte att vi stöder politikens
              innehåll, men vi tycker att skrivelsen på ett rimligt sätt beskriver
              vad som sker och hur läget ser ut. När det gäller politikens innehåll
              har vi för statsbudgeten 2004 redovisat en hel mängd olika förslag
              som skulle stärka barnens situation. Också för den budget som
              snart behandlas, inför 2005, har vi ett antal konkreta förslag
              som skulle stärka barns och ungdomars situation i Sverige. Det
              är naturligtvis långt viktigare att man har en bra barn- och ungdomspolitik
              än att man har en bra skrivelse och redovisar på ett bra sätt.
            </seg>
            <seg xml:id="i-65ab59de4b64051f-0">
              Även om vi inte har reserverat oss mot det här upplägget finns
              det åtminstone ett område där vi tycker att det saknas en del
              i redovisningen. Skrivelsen ska ju ge en redovisning, en genomgång,
              över regeringens insatser inom olika politikområden. Men det är
              faktiskt en sak som man glömmer bort. Det är att staten lånar
              till driften. Underskottet i statsbudgeten skapar ett lånebehov
              för 2004 på 57 miljarder kronor. Även de kommande åren fortsätter
              staten att låna till driften. Om denna lånepolitik inte avbryts
              är det barn och barnbarn, de kommande generationerna, som ska
              betala tillbaka skulden. Det borde framgå i skrivelsen om insatser
              för barn och unga hur stor andel av statsbudgeten som faktiskt
              läggs över på varje barn.
            </seg>
            <seg xml:id="i-58a3e063dcbbe2cc-0">
              Jag skulle gärna vilja fråga Agneta Gille om socialdemokraterna
              i utskottet anser att det är rimligt att en sådan sak inte finns
              med i den här skrivelsen. Varför står det inte att den statsbudget
              som gäller för 2004 innebär att varje barn som föds har en andel
              av statsskulden på 130 000 kronor? Är det inte rimligt att en
              sådan uppgift finns med i en redovisning av regeringens politik
              för barn och unga? Varför står det inte att den budget för 2005
              som riksdagen inom kort ska behandla också den innebär att skulden
              för varje enskilt barn som föds faktiskt ökar?
            </seg>
          </u>
          <note type="speaker" xml:id="i-71ca9e85884c552d-0">
            Anf. 47 SIV HOLMA (v) replik:
          </note>
          <u who="siv_holma_0c3d95" xml:id="i-d51234d691d9ef1c-2">
            <seg xml:id="i-125fcaa0c6798d2c-0">
              Fru talman! Folkpartiet angriper här det jag sade om att mitt
              tålamod är slut.
            </seg>
            <seg xml:id="i-f7ce7f7c100370e4-0">
              Den politik som samarbetskonstellationen mellan s, v och mp står
              för tycker jag är väldigt bra, framför allt i jämförelse med vad
              Folkpartiet skulle kunna åstadkomma tillsammans med den borgerliga
              maktalliansen.
            </seg>
            <seg xml:id="i-a8d3b6593262399d-0">
              Det är helt riktigt att vi har betydelse i samarbetet, och vi
              får också genomslag. Kritiken som jag anförde här gällde att det
              saknas en barnbilaga där man så att säga gör konsekvensbeskrivningar
              av hur våra förslag påverkar barn och unga.
            </seg>
            <seg xml:id="i-5cd5d4a73f5434f5-0">
              Jag är förvånad över att Folkpartiet inte har någon reservation.
              Om jag inte minns fel har det funnits en hel del motioner från
              folkpartistiska kvinnliga riksdagsledamöter där man har talat
              för att det behövs ett barnperspektiv och att man gör barnbilagor.
            </seg>
            <seg xml:id="i-a803a338052c068c-0">
              Det sägs att staten lånar till driften och att lånepolitiken
              skulle ha stor betydelse för att barnen i framtiden ska få en
              allt större lånebörda. Jag tycker att detta är intressant att
              ta upp. Jag tycker att vi ska ha en politik som är så att säga
              keynesiansk. Keynesianismen är viktig. I lågkonjunkturer ska man
              använda pengar för att klara av att se till att till exempel barns
              och ungas verklighet blir så bra som möjligt. Ekonomismen är inget
              självändamål för oss. Vi vill använda den ekonomiska politiken
              till att förbättra även när det blir sämre konjunkturer för barn
              och unga, vilket jag förstår inte är något viktigt för Folkpartiet.
            </seg>
          </u>
          <note type="speaker" xml:id="i-4140b88659b5090c-0">
            Anf. 48 CHRISTER NYLANDER (fp) replik:
          </note>
          <u who="christer_nylander_f18ae3" xml:id="i-7c72016073ea53dc-1">
            <seg xml:id="i-b82c3453423fedf1-0">
              Fru talman! Keynesianismen innebär att man ska låna pengar när
              det är dåliga tider i lågkonjunkturer. Jag tolkar detta som att
              Siv Holma förbereder sig för en lågkonjunktur under 2004, 2005
              och 2006. Det är inte den bild som regeringen och samarbetspartierna
              brukar ge. Ni brukar säga att det nu har vänt, att ni nu ser till
              att ekonomin går bättre och att vi har en högkonjunktur.
            </seg>
            <seg xml:id="i-1ff9dfacd9433e35-0">
              Problemet är att denna högkonjunktur inte spiller ned till dem
              som har det allra största behovet. Det är fortfarande väldigt
              många människor, framför allt i de tre storstadsområdena, som
              lever i väldigt fattiga miljöer. Särskilt tydlig är skillnaden
              mellan barn som lever i familjer med invandrarbakgrund, som har
              det väldigt kärvt, och barn i andra familjer.
            </seg>
            <seg xml:id="i-9c466a243867b533-0">
              Siv Holma sade att hennes tålamod är slut. Det gällde i det sammanhanget
              just barnbilagan. Men om man lyssnade noga på hennes inledningsanförande
              var det faktiskt en ganska bred kanonad av kritik mot den regeringspolitik
              som förs och som Siv Holma och Vänsterpartiet också står bakom
              när det gäller situationen för barn och unga i Sverige i dag.
              Siv Holma tog upp förskolans problem och att det finns barn som
              lever i fattiga miljöer. Jag tycker att den inledningen var väldigt
              bra. Men jag undrar: Varför tar tålamodet inte slut när det gäller
              verkligheten? Varför tar tålamodet inte slut när det gäller att
              vidta rejäla åtgärder för att stärka dessa barn? Varför tar tålamodet
              slut bara när det gäller att ha en barnbilaga i statsbudgeten?
            </seg>
          </u>
          <note type="speaker" xml:id="i-0b8f9e68047fab44-0">
            Anf. 49 SIV HOLMA (v) replik:
          </note>
          <u who="siv_holma_0c3d95" xml:id="i-d51234d691d9ef1c-3">
            <seg xml:id="i-f59d8b61ea23814c-0">
              Fru talman! Christer Nylander säger att det var en kanonad som
              jag tog upp. Det var som exempel på att olika politikområden,
              även om de inte direkt fokuserade på till exempel barnbidrag och
              skolan, får konsekvenser även för barn och unga. Det tycker vi
              att denna barnbilaga ska innehålla.
            </seg>
            <seg xml:id="i-0eac1ec0f51c7905-0">
              I jämförelse med vad Folkpartiet kan åstadkomma är jag ganska
              förvissad om att det som vi åstadkommer i vårt samarbete är oerhört
              mycket bättre för barn och unga.
            </seg>
            <seg xml:id="i-dc288c96528ad00a-0">
              I mitt inlägg tog jag upp att det finns en klar skillnad mellan
              socialdemokratisk politik och vår politik när det gäller just
              asylsökande barn och asylpolitiken över huvud taget. Och i fråga
              om detta har vi egentligen inte något fungerande samarbete. Det
              är bara att beklaga, men vi får försöka göra detta så bra som
              möjligt. Jag tror tyvärr inte att Folkpartiet i en eventuell kommande
              regeringskonstellation med Moderaterna, som i dessa frågor är
              överens med Socialdemokraterna, kommer att ha några större framgångar.
            </seg>
            <seg xml:id="i-8928577793a304ce-0">
              Det kan tyckas vara lätt att kritisera Vänsterpartiet och vårt
              sätt att samarbeta, men jag tror att ni har åtskilliga problem
              själva när det gäller just detta politiska område.
            </seg>
            <seg xml:id="i-5d7a57a16782815b-0">
              Det handlar också om att man i en barnbilaga ska kunna beskriva
              och redogöra för vilka konsekvenser den ekonomiska politik som
              vi för får. Det är också oerhört viktigt för medborgarna att kunna
              värdera de olika insatserna och se vilka konsekvenser de får,
              till exempel en folkpartistisk politik jämfört med den politik
              som Vänsterpartiet står för.
            </seg>
          </u>
          <note type="speaker" xml:id="i-73105f5c8d5d4d4d-0">
            Anf. 50 CHRISTER NYLANDER (fp) replik:
          </note>
          <u who="christer_nylander_f18ae3" xml:id="i-7c72016073ea53dc-2">
            <seg xml:id="i-cad4f09cf7888588-0">
              Fru talman! Jag lägger märke till att både Agneta Gille och Siv
              Holma lägger väldigt stor vikt vid den politik som en ny regering
              skulle föra. Jag förstår det intresset för en ny regering, och
              jag tror att det intresset finns bland väldigt många andra också.
              Låt oss ta den debatten 2007 när det är dags att stå här och utvärdera
              den nya regeringens politik för barn och unga. Jag tror att det
              kan bli en väldigt trevlig debatt.
            </seg>
            <seg xml:id="i-be81cf76df2db137-0">
              Jag vill också passa på att svara på en fråga som Siv Holma ställde
              i sitt första inlägg om barnbilagan. Det är inte bara ett antal
              kvinnliga folkpartistiska ledamöter som har krävt detta utan det
              har även manliga gjort. Det fungerar så i vårt parti.
            </seg>
            <seg xml:id="i-123c53002a3fda57-0">
              Det känns lite ovant att säga, men den här gången hoppas vi på
              regeringen. Vi tror att denna skrivelse har en möjlighet att utvecklas
              i en riktning som vi tycker är bra och som kan fungera.
            </seg>
            <seg xml:id="i-6f498742ea522d8f-0">
              Sedan tycker jag att det är bekymmersamt att Siv Holma i en tid
              då vi har högkonjunktur, då regeringen och Vänsterpartiet i alla
              andra sammanhang säger att det går bra för Sverige, tycker att
              det är rimligt att staten ska låna pengar och skapa nya skulder
              för barn och barnbarn och att man inte heller tycker att detta
              ska redovisas i en konsekvensbedömning av vilken ekonomisk politik
              som förs. Jag tycker att det är fullt rimligt att det också ska
              ingå, därför att om man till och med i en högkonjunktur skjuter
              över skulder till barnen, då är det en riktigt dålig politik för
              barn.
            </seg>
          </u>
          <note type="speaker" xml:id="i-d2f8b936bbfc852e-0">
            Anf. 51 AGNETA GILLE (s) replik:
          </note>
          <u who="agneta_gille_0f5817" xml:id="i-ed59d36f0d43d33a-5">
            <seg xml:id="i-818f9ddd3ec2d6fc-0">
              Fru talman! Som svar på Christer Nylanders fråga tidigare ska
              jag än en gång säga att vi är stolta men inte nöjda. Det är ändå
              så, Christer, att din förmåga att förstå de statliga finanserna
              har i finansutskottet bedömts som väldigt god. Och du har väl
              också insett att det är ett överskott i de offentliga finanserna.
              Jag tror därför inte att det är några större bekymmer. Om man
              tittar bakåt kan man se att det var bekymmer. Du talar om att
              låna och lägga skulden på barnen. Det var precis vad som hände
              under 90-talet att vi fick en väldigt svår situation som drabbade
              barnen.
            </seg>
            <seg xml:id="i-4bbdcf0d1e829d80-0">
              I dag är det en lågkonjunktur på arbetsmarknaden. Och vi sätter
              fokus på åtgärderna mot arbetslösheten. Det är det första steget
              för oss socialdemokrater. Det har vi alltid gjort och kommer att
              göra det i fortsättningen. Vi ska bekämpa arbetslösheten till
              varje pris. Och det kommer i längden att gynna barn och unga.
            </seg>
            <seg xml:id="i-23b27cd985955388-0">
              Däremot måste jag ställa en fråga till Christer när det gäller
              den regeringsallians som ni håller på att sy ihop. Då ska du arbeta
              tillsammans med Moderaterna som har en barnfientlig politik. Hur
              ska du få det att gå ihop? Och jag är glad att du var här och
              lyssnade på den debatt som Cecilia Widegren och jag hade. Moderaterna
              säger nej till alla de förbättringar av familjepolitiken som vi
              har föreslagit. Och du hörde vilka förslag som de har och som
              Cecilia Widegren inte förnekade. Dem ska du samarbeta med, Christer.
              Hur ska du reda ut det med den barnfientliga politik som Moderaterna
              står för?
            </seg>
          </u>
          <note type="speaker" xml:id="i-f44a7638b7e354ca-0">
            Anf. 52 CHRISTER NYLANDER (fp) replik:
          </note>
          <u who="christer_nylander_f18ae3" xml:id="i-7c72016073ea53dc-3">
            <seg xml:id="i-5aa979daa064450c-0">
              Fru talman! Detta handlar om att utvärdera regeringens barn-
              och ungdomspolitik för innevarande år. Låt oss utvärdera den borgerliga
              regeringens barn- och ungdomspolitik 2007 när vi har haft makten
              i ett år och lagt fram en statsbudget.
            </seg>
            <seg xml:id="i-b31ed218630d7441-0">
              Menar Agneta Gille att vi ska låna av pensionssystemet? Ska dagens
              barn betala med framtida pensioner för att finansiera att staten
              lånar pengar i en högkonjunktur? Är det detta som Agneta Gille
              menar? Jag förstår inte detta riktigt. Överskottet i de offentliga
              finanserna finns ju i pensionssystemet, och stora delar av det
              är grundlagsskyddat. Det är ingenting som man kan använda för
              att kommande generationer ska betala av på gamla skulder som staten
              har dragit på sig under högkonjunktur.
            </seg>
            <seg xml:id="i-728637de77790327-0">
              Inte nog med att man vill se framåt och kritisera en kommande
              regering 2007, utan man vill också som vanligt gå tillbaka till
              1994. Men då kan jag berätta för Agneta Gille att på detta område
              har de senaste tio åren inte varit särskilt framgångsrika. Förskolan
              har i dag större barngrupper än 1994. Personalen är mindre i fråga
              om antalet personer per barn i förskolan än 1994. Det har skett
              en kraftig ökning av andelen barn som bor i fattiga familjer sedan
              1994. Och det finns lika många utanför arbetsmarknaden nu som
              1994.
            </seg>
            <seg xml:id="i-682375888cc9817c-0">
              Ta ansvar för den statsbudget ni själva lägger för i år, tio
              år senare, och framför allt för den statsbudget ni lägger för
              år 2005, för där behövs en hel del verksamhet! Vi ska gärna se
              till att det blir utvärderat också nästa gång.
            </seg>
          </u>
          <note type="speaker" xml:id="i-5d177c54a3a1cbfe-0">
            Anf. 53 AGNETA GILLE (s) replik:
          </note>
          <u who="agneta_gille_0f5817" xml:id="i-ed59d36f0d43d33a-6">
            <seg xml:id="i-62634424f673dd0b-0">
              Fru talman! Det är anmärkningsvärt att höra att man inte ens
              vill svara på frågan om synen på den barnfientliga politiken,
              men låt oss ta det vid ett senare tillfälle. Vi återkommer ju
              i en debatt även nästa vecka. Då gäller det hela statsbudgeten,
              så kanske får jag då svar på mina funderingar i det avseendet.
            </seg>
            <seg xml:id="i-8ff29b5340b3c6de-0">
              Sedan gäller det låneskulden. Ja, om vi skulle titta på låneskulden
              för ett barn åren 19911993 och fram till i dag. Jag har inte de
              siffrorna framför mig, men jag kan inte tänka mig att det är så
              mycket försämringar. Åren 19911993 lånades kolossala belopp upp,
              något som vi sedan har fått jobba med för att nå dit där vi i
              dag är.
            </seg>
            <seg xml:id="i-b38f96ebe0b72515-0">
              Den period då ni satt vid makten är en oerhört viktig del att
              jämföra med. Det är ju det som vi har att jämföra med när vi ska
              se vilken politik som ni från den borgerliga alliansen ska föra.
              Det är alltså åren 19911993 som vi nu får jämföra med. Vi får
              också titta på de budgetmotioner som nu föreligger. Sedan kan
              vi se vad som händer med statsbudgeten. Det finns alltså mycket
              att svara på också utifrån de delarna, Christer!
            </seg>
          </u>
          <note type="speaker" xml:id="i-26e1d7bb920dbcb8-0">
            Anf. 54 CHRISTER NYLANDER (fp) replik:
          </note>
          <u who="christer_nylander_f18ae3" xml:id="i-7c72016073ea53dc-4">
            <seg xml:id="i-81feb40ab7a86c12-0">
              Fru talman! Jag förstår inte varför Socialdemokraterna är så
              fixerade vid Moderaternas barnpolitik. Man skulle lika gärna kunna
              ha en politik om Folkpartiets barnpolitik. Varför tar ni inte
              den?
            </seg>
            <seg xml:id="i-f2f7839ba7fdcc1f-0">
              Nej, låt oss i stället se vad det är för politik som den här
              regeringen för innan en utvärdering görs! Jag tycker att det är
              ganska rimligt att nu utvärdera den barnpolitik som regeringen
              för år 2004. Åren 2007, 2008, 2009 och så vidare kan vi utvärdera
              den politik som en ny borgerlig regering för. Jag tycker att det
              är rimligare att utvärdera i efterhand i stället för att på förhand
              göra det.
            </seg>
            <seg xml:id="i-8447b278f61c88f4-0">
              Siv Holma sade tidigare att hon vill ha keynesiansk politik hon
              vill låna pengar till statsbudgeten när det är lågkonjunktur.
              Det var väl ganska mycket lågkonjunktur åren 19911994. Var det
              då inte rimligt att låna pengar?
            </seg>
            <seg xml:id="i-62bd50383abd2fec-0">
              Problemet är att man nu när vi har en högkonjunktur och vi haft
              flera år av en ganska bra konjunktur i andra sammanhang säger
              ju regeringen att allting går bra för Sverige lånar pengar till
              statsbudgeten, går med underskott och ser till att skjuta ytterligare
              skulder på framtiden. Vad innebär det den dagen konjunkturen vänder
              åren 20082009 när vi återigen får en sämre konjunktur och vi då
              går in med redan i en högkonjunktur lånade pengar? Det ser riktigt
              illa ut.
            </seg>
            <seg xml:id="i-737103679efc6f17-0">
              Grundfrågan är det tekniska: Varför vill man inte redovisa detta
              i skrivelsen om vilka insatser regeringen gör för barn? Det här
              området måste ju rimligen vara ett ganska viktigt område att redovisa,
              inte dölja.
            </seg>
          </u>
          <note xml:id="i-b0d41a309c8aa591-4">
            Överläggningen var härmed avslutad.
          </note>
          <note xml:id="i-6b3dcfd0ce7d8088-0">
            8 § Lag om avtal mellan Sveriges Exportråd och Taipeis delegation
            i Sverige beträffande skatter på inkomst
          </note>
          <note xml:id="i-33ca18787fb6fe67-5">
            Föredrogs
          </note>
          <note xml:id="i-bf09fbf4099cc782-0">
            Tredje vice talmannen konstaterade att ingen talare var anmäld.
          </note>
          <note xml:id="i-63c73f09c847a5d2-0">
            9 § Reformeringen av tingsrättsorganisationen
          </note>
          <note xml:id="i-33ca18787fb6fe67-6">
            Föredrogs
          </note>
          <note type="speaker" xml:id="i-bab176dc38889c84-0">
            Anf. 55 MARGARETA SANDGREN (s):
          </note>
          <u who="unknown" next="cont" xml:id="i-bb78d5cce45a217a-0">
            <seg xml:id="i-22cf29c6c03410a7-0">
              Fru talman! I det här betänkandet behandlar utskottet regeringens
              skrivelse 2003/04:153 Reformeringen av tingsrättsorganisationen
              . Skrivelsen innehåller en redogörelse för det pågående och det
              planerade arbetet med att förändra tingsrätternas yttre organisation.
              En handlingsplan för reformarbetet har behandlats av riksdagen
              år 2000. Utgångspunkterna för det reformarbetet framgår av det
              här betänkandet.
            </seg>
          </u>
          <note xml:id="i-9d3cdabad9d70dbf-0">
            I betänkandet behandlar utskottet även planerade förändringar
            i den yttre tingsrättsorganisationen som regeringen redogör för
            i årets budgetproposition. Utskottet behandlar också ett antal
            motioner som väckts med anledning av skrivelsen samt motioner
            som väckts under den allmänna motionstiden i år och som rör tingsrättsorganisationen.
          </note>
          <note xml:id="i-0e61253303047b97-0">
            Utskottet föreslår att riksdagen lägger skrivelsen till handlingarna,
            lämnar propositionen i denna del utan erinran och avslår samtliga
            motioner.
          </note>
          <u who="unknown" prev="cont" xml:id="i-e630bcf82d52879a-0">
            <seg xml:id="i-d174002e0dc1acab-0">
              Härmed överlämnar jag debatten till deltagarna.
            </seg>
          </u>
          <note type="speaker" xml:id="i-4c3afd7e9c27703e-0">
            Anf. 56 JEPPE JOHNSSON (m):
          </note>
          <u who="jeppe_johnsson_2a00a4" xml:id="i-8e4bdbc7bdc1a3e6-0">
            <seg xml:id="i-4355d51fb006ecf8-0">
              Fru talman! Rättsväsendet i Sverige har under de senaste tio
              åren av socialdemokratiskt regeringsinnehav levt under knapphetens
              stjärna. En stor del av engagemanget har gått åt för att klara
              budgeten och den dagliga verksamheten. Man har tvingats utnyttja
              anslagskrediterna till, och över, bristningsgränsen.
            </seg>
            <seg xml:id="i-ab1e856a912693be-0">
              Detta gäller alla delar av rättskedjan, även domstolarna. Vi
              moderater har aldrig accepterat de besparingar som gjorts inom
              domstolsväsendet under de senaste tio åren. Att först bestämma
              sig för att göra stora besparingar på domstolarna och sedan i
              efterhand ta reda på om och hur dessa besparingar ska genomföras
              är, och har varit, fel väg att gå.
            </seg>
            <seg xml:id="i-27150470b065d983-0">
              Fru talman! Det är visserligen inte budgeten vi i dag behandlar,
              men domstolar och rättsskipning kostar pengar. Domstolar som kan
              avgöra mål rättssäkert och i rimlig tid är nödvändiga i en rättsstat.
              Därför föreslår vi också i årets budget att domstolsväsendet får
              ytterligare 200 miljoner kronor för kommande år, år 2005.
            </seg>
            <seg xml:id="i-81817b193351ad97-0">
              Fru talman! Det här betänkandet har titeln Reformeringen av tingsrättsorganisationen
              . Ordet reform betyder förändring och då med undermeningen förändring
              till det bättre.
            </seg>
            <seg xml:id="i-e56a5f25deb63f13-0">
              För vem är regeringens och utskottsmajoritetens nedläggningar
              av tingsrätter en förändring till det bättre?
            </seg>
            <seg xml:id="i-ccbb66a4ef7cfb0f-0">
              Är det för den enskilda människan som söker sin rätt?
            </seg>
            <seg xml:id="i-82386b626b296914-0">
              Här är väntetid och balanser möjligen ett större problem än det
              fysiska avståndet till tingsrätten eller länsrätten. Det är inte
              rimligt att människor tvingas vänta i två, tre eller fyra år för
              att få en tvist löst i första instans, men det är ganska vanligt
              ute i det verkliga Sverige.
            </seg>
            <seg xml:id="i-c1b7478e28dce404-0">
              Ett fungerande rättsväsende ska inom rimliga tider kunna slita
              och avgöra tvister och inom rimliga tider kunna genomföra rättegångar
              och ge brottsoffren den upprättelse som de verkligen förtjänar.
              Det är trots allt bara ca 15 % av de anmälda brotten som leder
              till åtal, så det är inte en stor majoritet av brottsoffren som
              kan få denna upprättelse.
            </seg>
            <seg xml:id="i-80f2daefbfbbd1e9-0">
              Är det för de människor som fortfarande ställer upp och vittnar
              i tingsrätterna som utskottsmajoritetens tingsrättsnedläggningar
              är till det bättre?
            </seg>
            <seg xml:id="i-b62752da4ec5c107-0">
              Ja, landet ser mycket olika ut i olika delar. Alla måste garanteras
              ett rimligt avstånd till närmaste domstol. Avstånd upplevs mycket
              olika av medborgare beroende på var man är bosatt. Detta gäller
              målsägare, nämndemän och vittnen men naturligtvis också de tilltalade
              eller människor som av olika anledningar söker sin rätt.
            </seg>
            <seg xml:id="i-0ae8aad0dd2bf5c3-0">
              Enligt vår uppfattning finns risken att medborgarnas benägenhet
              och vilja att ställa upp som vittnen minskar om de måste fara
              långa vägar för att lämna sina vittnesmål. Jag kan tänka mig att
              den som vittnat i ett misshandelsmål och som åkt tio mil till
              närmaste tingsrätt och kanske suttit där hela dagen för att sedan
              komma in och vittna under några minuter nästa gång han eller hon
              ser en misshandel på samma nöjesställe inte tittar. Man kan titta
              bort eller i alla fall inte se någonting. Det är ju inte heller
              så enkelt att vittna. Vittnen känner sig ofta hotade, så det finns
              mycket att göra i tingsrätterna.
            </seg>
            <seg xml:id="i-f7dae2bf8bd16160-0">
              Tio mil kan i en del av landet upplevas som ett mycket långt
              avstånd, medan samma väg i en annan del av vårt avlånga land är
              normalt reseavstånd till arbete, nöjen, inköp eller vad det nu
              kan vara. Landet ser alltså olika ut i olika delar, och den faktiska
              upplevelsen av hur långt det är varierar väldigt mycket.
            </seg>
            <seg xml:id="i-8bd77137f29efc3f-0">
              Fru talman! Är det för nämndemännen, som får åka allt längre
              och för en mycket liten ersättning göra en viktig samhällsinsats,
              som utskottsmajoritetens tingsrättsnedläggningar är till det bättre?
            </seg>
            <seg xml:id="i-a8f880fc567cbbe2-0">
              Fru talman! Nämndemännen fyller en viktig funktion i våra domstolar.
              Ersättningen till nämndemännen har inte höjts på 15 år. Vill utskottsmajoriteten
              ha nämndemän även i fortsättningen måste ersättningen höjas. Risken
              är redan i dag uppenbar att bara de nämndemän som bor allra närmast
              en tingsrätt kallas till förhandlingarna detta inte minst för
              att minska kostnaderna för resor. Det här är redan i dag verklighet
              när det gäller hovrätten. Jag kan vittna från vår hovrätt i södra
              Sverige, Hovrätten över Skåne och Blekinge. Under ett år förekom
              det vid bara ett enda tillfälle att man kallade nämndemän från
              Blekinge.
            </seg>
            <seg xml:id="i-9da4535147a2f8f2-0">
              Man kallade inte nämndemän från norra eller västra Skåne utan
              från närområdet till Malmö därför att domstolarna är tvingade
              att spara pengar. Det är inga stora pengar man sparar på detta,
              men varje slant är nödvändig när man lever under knapphetens stjärna.
              Jag vill inte se motsvarande utveckling inom tingsrätterna, för
              nämndemannainstitutionen är en mycket viktig del av det svenska
              rättsväsendet.
            </seg>
            <seg xml:id="i-0aabd535a28835f9-0">
              Fru talman! Enligt detta betänkande ska det finnas tingsrätter
              i detta land med bibehållen tillgänglighet. Tidigare använde man
              sig av uttrycket ett rimligt avstånd. Vi har under alla dessa
              år som regeringen så att säga har reformerat tingsrätterna det
              vill säga lagt ned de mindre ansett att en reform av det här slaget
              kräver en riktig helhetssyn. Regeringen och utskottsmajoriteten
              hävdar att det finns ett sådant perspektiv. Här har vi hela tiden
              varit oense, och så är det även i dag. Det finns en total samsyn
              i oppositionen, och vi inom den borgerliga alliansen står gemensamt
              bakom reservation 2 under punkt 2. Det handlar om en samsyn om
              helhetssyn först och reform sedan. Jag yrkar därför, fru talman,
              bifall till reservation 2.
            </seg>
            <seg xml:id="i-989d64773455a50b-0">
              Jag upprepar våra krav, även om det snart är för sent. Regeringen
              och stödpartierna har snart betat av hela Sverige och lagt ned
              i stort sett varje mindre tingsrätt. Det är inget orimligt krav
              att kräva en helhetssyn på domstolarna och hela rättsväsendet.
              Men den så kallade reformeringen av tingsrätterna får inte heller
              bli ett sätt att spara pengar. Ett fungerande domstolsväsende
              måste få lov att kosta. Effektiviteten kan i det här fallet inte
              bara mätas i ekonomiska termer. Tingsrättsorganisationen måste
              vara tillgänglig för vanliga människor och inte bara för dem som
              arbetar på tingsrätten.
            </seg>
            <seg xml:id="i-0ba2767627b9c21d-0">
              Fru talman! Vår uppfattning är att regeringen steg för steg,
              län för län, har lagt ned de mindre tingsrätterna utan att ha
              presenterat den övergripande helhetssyn som vi från den borgerliga
              alliansen har krävt under alla dessa nedläggningsår. Efter år
              av sammanslagningar och besparingar vill jag avsluta med en berättigad
              fråga:
            </seg>
            <seg xml:id="i-213e6c21286dfd0c-0">
              Fru talman! Är domstolarna till för folket eller för Domstolsverket?
            </seg>
          </u>
          <note type="speaker" xml:id="i-1bd5fbf21eeec63d-0">
            Anf. 57 JAN ERTSBORN (fp):
          </note>
          <u who="jan_ertsborn_fe5963" xml:id="i-1a19d9328aa5771b-0">
            <seg xml:id="i-9443d33c07ec63b5-0">
              Fru talman! Det är angeläget med förändringar inom domstolsväsendet.
              Vi i Folkpartiet är definitivt inte emot förändringar. Förändringar
              behövs beträffande både den yttre organisationen och den inre.
              Men man kan fråga sig om det som både regeringen och Domstolsverket
              uppenbarligen tycker är riktigt, det vill säga att lägga tyngdpunkten
              på att ändra den yttre organisationen. För vår del menar vi att
              tyngdpunkten borde ligga på den inre organisationen och det inre
              arbetet i domstolarna. Det som är viktigast för ett rättssamhälle
              är att öka rättssäkerheten och effektiviteten i den dömande verksamheten.
            </seg>
            <seg xml:id="i-cff4da6c8624e354-0">
              Regeringen har uppställt verksamhetsmål för bland andra tingsrätterna.
              Man har också gjort mätningar på hur verksamhetsmålen uppfylls.
              Det är då alldeles uppenbart att mindre tingsrätter uppfyller
              verksamhetsmålen mycket bättre än de allra största tingsrätterna.
              De som har sämst resultat när man mäter verksamhetsmålen är faktiskt
              tingsrätterna i Malmö, Göteborg och Helsingfors.
            </seg>
            <seg xml:id="i-8249fe49f11cc7d3-0">
              I ett läge när måltillströmningen, balanserna och arbetet ökar
              i domstolarna driver alltså regeringen och Domstolsverket förändringar
              av den yttre organisationen som tar mycket arbetskraft från den
              dömande verksamheten. Det tycker jag att man borde ha observerat
              för länge sedan. Man borde ha följt våra rekommendationer om att
              göra ett stopp beträffande det yttre förändringsarbetet. Det viktigaste
              är, som jag sade tidigare, att få den dömande verksamheten att
              flyta snabbt, effektivt och rättssäkert.
            </seg>
            <seg xml:id="i-b8b64ef84ebcb813-0">
              I Sverige är vi kända för att ha ett bra utredningsväsende och
              driva objektiva utredningar som ligger till grund för ny lagstiftning.
              I det här fallet har man gjort på ett helt annat sätt. Man har
              låtit Domstolsverket skissa på hur det skulle se ut i framtiden
              enligt egna idéer, och sedan ger man Domstolsverket i uppdrag
              att driva utredningar som uppenbarligen är till för att man ska
              bekräfta vad man redan har bestämt i sina första tankar. Man bedriver
              utredningarna på ett mycket märkligt, summariskt sätt och kommer
              naturligtvis hela tiden till det resultat som man har ställt upp
              och önskat sig från början. Många domstolar och domstolsanställda
              har vittnat för mig och andra om hur summariskt arbetet har gått
              till. Det hade varit mycket bättre om man kunde ha gjort på något
              annat sätt, och gärna då det traditionella utredningssättet.
            </seg>
            <seg xml:id="i-6188adea527004e2-0">
              För några år sedan gjordes en utvärdering av de första sammanläggningarna
              av tingsrätterna i Sverige, det vill säga de som gjordes 19992001.
              Den utredningen, som vi alla som deltar i debatten känner väl
              till, sade rätt klart och tydligt att man inte hade fått några
              effekter alls beträffande specialisering och rekryteringsunderlag.
              Man kunde inte heller egentligen se några effekter beträffande
              beredningsorganisationen och kompetensutvecklingen. Beträffande
              tillgängligheten sade utredningen att man kunde tala om en bibehållen
              sådan. Men då ska man observera att dessa sammanläggningar var
              sammanläggningar på orter där de geografiska avstånden var ganska
              begränsade.
            </seg>
            <seg xml:id="i-958a047d57aafb62-0">
              Slutresultatet av utredningen var att arbetet med att slå ihop
              och skapa större domstolar bör fortsätta, även om det mål som
              regeringen ställt upp endast delvis uppnåtts.
            </seg>
            <seg xml:id="i-6072ed4dbd3e17ef-0">
              Vad som är intressant att se nu när det kommer ytterligare förslag
              om sammanläggningar är huruvida målen har uppfyllts bättre under
              de senaste två åren. Det kanske vi får höra om här senare från
              regeringens företrädare.
            </seg>
            <seg xml:id="i-edd6d60c17add371-0">
              Vad jag förstår, och om jag har räknat rätt, har 43 tingsrätter
              lagts ned sedan 1999. Jag kan möjligen ha räknat fel på någon.
              Det är i stort sett en halvering som redan nu har gjorts. Då inräknar
              jag de förslag som ligger på riksdagens bord just nu. Det är en
              mycket kraftig minskning. Man kan fråga sig varför regeringen
              inte har ställt frågan om varför motståndet på den borgerliga
              sidan är så starkt till att göra de här förändringarna. Det är
              klart att regeringen har ställt frågan till sig själv, men den
              har uppenbarligen besvarat den med att det är tillräckligt att
              riksdagens nuvarande majoritet ställer sig bakom detta.
            </seg>
            <seg xml:id="i-0dab4b53e27abff0-0">
              Det är centralt med ett domstolsväsende, och regeringen borde
              ha sökt lite bredare överenskommelser beträffande det framtida
              domstolsväsendet. Det hade funnits en alldeles utmärkt möjlighet
              att göra det genom att sätta ett tillfälligt stopp för sammanläggningarna
              och acceptera vårt förslag från den borgerliga oppositionen om
              att man skulle tillsätta en utvärdering av vad som har hänt och
              en utredning om hur man egentligen vill ha det långsiktigt med
              domstolsväsendet. En parlamentarisk utredning hade varit det rätta
              instrumentet. Det är också det som vi söker och som vi har talat
              om i stort sett i varje debatt hittills beträffande tingsrätterna.
            </seg>
            <seg xml:id="i-df662f4c57b45c0f-0">
              Fru talman! Jag gör som Jeppe Johnsson; jag yrkar bifall till
              reservation 2.
            </seg>
          </u>
          <note type="speaker" xml:id="i-e2b95bd2007f9e2b-0">
            Anf. 58 PETER ALTHIN (kd):
          </note>
          <u who="peter_althin_598452" next="cont" xml:id="i-751546a823f67f24-0"/>
          <note xml:id="i-625a40d8e2f05a43-0">
            Fru talman! Övriga ledamöter i kammaren, även de som är frånvarande,
            och alla åhörare! Jag yrkar bifall till Kristdemokraternas reservation
            2 under punkt 2.
          </note>
          <u who="peter_althin_598452" prev="cont" xml:id="i-160a7e59933ba2e9-0">
            <seg xml:id="i-26d4a9d8de9d950d-0">
              Ett rättssamhälle kräver fungerande domstolar vilkas uppgift
              är att handlägga mål och ärenden på ett rättssäkert och effektivt
              sätt samt att avkunna domar i rimlig tid. Det är utgångspunkten.
              Det är så vi vill ha det. Vi menar att den fungerande tingsrättsorganisation
              som vi nu har riskerar att raseras av Socialdemokraternas överdrivna
              reformiver.
            </seg>
            <seg xml:id="i-8dd46393e7cd5f97-0">
              Den omorganisation som har skett hitintills av Sveriges tingsrätter
              har inneburit att antalet tingsrätter kraftigt har minskat det
              beror lite på vilket tidsperspektiv man har. Mellan 2000 och årsskiftet
              2003/04 minskade antalet tingsrätter med ca 20 stycken, från 93
              till 72, och sedan har det fortsatt. Fler tingsrätter ska läggas
              ned, hur många vet vi inte men det verkar sannolikt att det kommer
              att ske en halvering.
            </seg>
            <seg xml:id="i-563dd94107617361-0">
              Vi kristdemokrater utesluter verkligen inte en förändring av
              tingsrättsorganisationen. Vi motsätter oss inte en specialisering,
              och vi är beredda att möta de krav som samhällsutvecklingen medför.
              Men och det är det viktigaste i det här sammanhanget en förändring
              kan inte göras utan ett helhetsperspektiv.
            </seg>
            <seg xml:id="i-6052f9a0b8f96090-0">
              Vad vi kristdemokrater vill ha är en domstolsorganisation som
              är livaktig, kompetent och dessutom lokalt förankrad. Om någonsin
              regionala aspekter har betydelse gäller det rättsväsendet, fru
              talman.
            </seg>
            <seg xml:id="i-1820b6d8250a2318-0">
              Då uppstår frågan: Varför vill Socialdemokraterna lägga ned tingsrätter?
              Det har varit många olika bud om och grunder för det. Det har
              sagts att det är av ekonomiska och kvalitetsmässiga skäl, och
              på senare tid har det pekats på att utvecklingen går snabbt, att
              det sker en ökad internationalisering och att det finns ett inslag
              av EG-rätten.
            </seg>
            <seg xml:id="i-64a33ae741fd369c-0">
              Som jag ser det verkar skälet till nedläggningarna vara att det
              finns en politisk ovilja hos Socialdemokraterna att behålla mindre
              och medelstora tingsrätter. Det har redan sagts här att det inte
              finns någonting hitintills som har påvisat att alla mindre domstolars
              verksamhet håller sämre kvalitet än de större, även om Thomas
              Bodström gärna talar om de mindre tingsrätternas sårbarhet.
            </seg>
            <seg xml:id="i-ad13e5685d6a087d-0">
              Jag påstår också att det är en villfarelse att den marginella
              ökningen av ett antal domare vid en sammanslagning medför att
              man uppnår en högre grad av specialisering vid tingsrätterna.
              Ingen har hitintills heller kunna påvisa vilka ekonomiska fördelar
              som regeringens nedläggningshysteri kommer att medföra.
            </seg>
            <seg xml:id="i-e28f8ae078e32aae-0">
              Jag tycker att det är förvånande att regeringen med hjälp av
              stödpartierna har drivit på en reform vars konsekvenser nu och
              i framtiden ingen har möjlighet att i dagsläget beräkna.
            </seg>
            <seg xml:id="i-3ce03cd144bca107-0">
              Vad som däremot står klart är att rättsväsendet på den lokala
              nivån i stor utsträckning försvinner. Jag vill påstå att om nedläggningarna
              fortskrider i den takt som hitintills utan att man gör någon riktig
              analys är risken stor för att rättssäkerheten kommer att hotas.
            </seg>
            <seg xml:id="i-00aa58312fe0d8c7-0">
              Det är av flera skäl viktigt med rimliga avstånd till domstolarna.
              Tilltalade och vittnen måste kunna ta sig dit, och det måste finnas
              hygglig bas för nämndemännens förankring i den lokala domstolen.
              Det är uppenbart att tingsrätterna utgör en viktig del för orten
              i fråga, dess självbild och identitet och för att bevara förtroendet
              för rättsväsendet.
            </seg>
            <seg xml:id="i-51d83631d882b441-0">
              Advokater kommer att flytta till de orter där tingsställena finns
              kvar, vilket förhindrar ett livaktigt rättsväsende på de orter
              där domstolarna inte finns kvar.
            </seg>
            <seg xml:id="i-6655bb0e40f2b81a-0">
              Jag tänkte gå igenom den utvärdering som har genomförts, men
              det har redan gjorts av Folkpartiets representant. Man konstaterar
              alltså att så här långt påvisas inte några vinster vare sig när
              det gäller kvalitet, rekrytering, specialisering eller någonting
              annat. Ändå studsar man vidare.
            </seg>
            <seg xml:id="i-9f16ddec3b0db48a-0">
              Det är viktigt att det görs en utredning om konsekvenserna för
              rättsväsendet. Man bör ha en helhetssyn och upprätta en heltäckande
              plan för landet.
            </seg>
            <seg xml:id="i-e64d6ce0ea0ea02c-0">
              Vi kristdemokrater vill att all fortsatt omorganisation inom
              domstolsväsendet ska avbrytas till dess att ytterligare konsekvensanalyser
              görs av de hittills genomförda nedläggningarna. Innan en sådan
              utvärdering har gjorts måste tingsrättsnedläggningarna omedelbart
              stoppas och avstanna. Först därefter kan man ta upp frågan, när
              det finns en analys av resultatet.
            </seg>
            <seg xml:id="i-981c715645815198-0">
              Som jag inledningsvis sade yrkar jag bifall till reservation
              2 som företräds av hela alliansen.
            </seg>
          </u>
          <note type="speaker" xml:id="i-6d45c2fb8aa06006-0">
            Anf. 59 JOHAN LINANDER (c):
          </note>
          <u who="johan_linander_ed0b28" next="cont" xml:id="i-904ae87cc734a475-0"/>
          <note xml:id="i-190f4f2ed3dd1ad9-0">
            Fru talman! 2001 var det Sölvesborgs, Ronnebys, Karlshamns, Hallsbergs,
            Motalas, Mjölbys, Västerås, Salas, Köpings, Ludvikas, Hedemoras,
            Leksands, Falköpings, Ängelholms, Klippans och Simrishamns tingsrätter
            som lades ned.
          </note>
          <note xml:id="i-abd3b7e527385a75-0">
            2002 var det Bodens, Piteås, Härnösands, Sollefteås, Örnsköldsviks,
            Eslövs och Landskronas tingsrätter som lades ned.
          </note>
          <note xml:id="i-7122869d43cd991c-0">
            2003 var det Svegs, Sandvikens, Kristinehamns, Sunnes, Arvikas,
            Oskarshamns, Västerviks, Strömstads, Trollhättans, Handens och
            Södra Roslags tingsrätter som lades ned.
          </note>
          <u who="johan_linander_ed0b28" prev="cont" xml:id="i-24ddc1122a1d0878-0">
            <seg xml:id="i-2cd58d8fc8274a8f-0">
              I en interpellationsdebatt i januari i år förutspådde jag att
              Hässleholms, Ystads, Trelleborgs och Varbergs tingsrätter stod
              i tur på listan. Hittills har jag haft rätt beträffande Trelleborgs,
              Mölndals, Stenungsunds, Bollnäs, Enköpings, Tierps, Ljungbys,
              Värnamos och Lindesbergs tingsrätter. Det är de nio tingsrätter
              som majoriteten bestående av socialdemokrater, vänsterpartister
              och miljöpartister nu anser ska offras i de centraliseringssträvanden
              som regeringen har stakat ut. Övriga tingsrätter väntar fortfarande
              på sin slakt. Stämningen bland personalen blir allt sämre.
            </seg>
            <seg xml:id="i-2df2df01f6d3a158-0">
              Thomas Bodström blev justitieminister år 2000. Med hjälp av åtskilliga
              olika regeringsbeslut har han på fem år snart lyckats att lägga
              ned två tredjedelar av landets alla tingsrätter, åtminstone om
              han fortsätter i samma takt och fattar de beslut som Domstolsverket
              har föreslagit. Två tredjedelar av landets alla tingsrätter har
              lagts ned utan att vi har fattat något beslut om denna totala
              omställning av tingsrätterna.
            </seg>
            <seg xml:id="i-fc33d596a13b4f08-0">
              Vi har debatterat dessa frågor gång efter gång. Ändå får vi aldrig
              något svar av regeringen och justitieministern på frågan vad man
              vill med den framtida tingsrättsorganisationen. Ledordet just
              nu tycks vara specialisering. Men sanningen är ju den att det
              inte blir någon specialisering. Till exempel ska två tredjedelar
              av målen i Trelleborg flyttas till tingsrätten i Ystad. För att
              kunna nå den specialisering som regeringen talar om krävs det
              mycket större tingsrätter, kanske av Helsingforss, Göteborgs och
              Malmös storlekar. Men dit tror jag inte ens att regeringen och
              Socialdemokraterna är på väg.
            </seg>
            <seg xml:id="i-70cb41bfeb7c2d9f-0">
              Även Riksrevisionsverket har tittat på detta, och man har i sin
              granskning kommit fram till att sammanslagningarna inte räcker
              för att det ska bli en specialisering. Det vore intressant att
              höra Göran Norlander svara på frågan: Är det tingsrätter av Helsingforss,
              Göteborgs och Malmös storlek som vi ska ha i framtiden? Då kanske
              det inte ens ska vara en tingsrätt i varje län.
            </seg>
            <seg xml:id="i-8aab70648efe2172-0">
              Nästa fråga som vi måste ställa oss är om specificering enbart
              är av godo. I den utredning som gjorts, SOU 2003:5 Förändringar
              i tingsrättsorganisationen , som regeringen stöder sig på och
              använder som argument i alla möjliga sammanhang, framhäver många
              tingsrätter och domare styrkan i att ha domare som behärskar alla
              mål, det vill säga generalister snarare än specialister.
            </seg>
            <seg xml:id="i-31a65264c3dee1b2-0">
              Fru talman! Centerpartiet har tre reservationer till detta betänkande.
            </seg>
            <seg xml:id="i-e53a882f5f68a076-0">
              Den första handlar om att det borde vara riksdagen som beslutar
              om domkretsindelningen och inte regeringen. Detta yrkande har
              vi haft gång på gång, men det är uppenbart att Socialdemokraterna
              tycker att det är bättre att regeringen fattar beslut i frågan
              än vi som är förtroendevalda, vi som är direktvalda av folket.
              Detsamma tyckte ju Socialdemokraterna i fråga om försvaret, men
              den gången fick regeringen lyckligtvis bakläxa och fick dra tillbaka
              sin proposition. Detsamma borde gälla i frågan om tingsrättsorganisationen.
            </seg>
            <seg xml:id="i-9eaad6759643a19c-0">
              Centerpartiets andra reservation, som jag också vill yrka bifall
              till, det vill säga reservation 2 punkt 2, innebär ett stopp för
              nedläggning och sammanslagning av tingsrätter. Vi menar, återigen
              ska jag säga, att det behövs en helhetssyn och en långsiktig plan
              för den framtida tingsrättsorganisationen.
            </seg>
            <seg xml:id="i-86799da1f539146b-0">
              Regeringen väljer att lägga ned tingsrätt efter tingsrätt i län
              efter län för att slippa ta ett helhetsansvar för den mycket radikala
              ståndpunkten att två tredjedelar av landets tingsrätter ska bort.
              Det är klart att i vissa delar av landet har den interna kritiken
              blivit för svår att hantera, och det skulle så klart bli ännu
              svårare om man tog ett helhetsgrepp om tingsrättsorganisationen.
            </seg>
            <seg xml:id="i-853988c1813c3806-0">
              Vi ser nu att regeringen har fått ge sig i några fall, till exempel
              vad gäller Alingsås och Varberg, där Domstolsverket föreslog att
              nedläggning skulle ske men där regeringen nu har ändrat sig, vilket
              vi givetvis tycker är positivt. Det är ju ett litet steg åtminstone.
            </seg>
            <seg xml:id="i-554e1c71c815fb38-0">
              Frågan som Göran Norlander också kan få svara på är varför man
              har nått olika slutsatser vad gäller tingsrätterna i Alingsås
              och Varberg gentemot till exempel Trelleborgs tingsrätt i södra
              Skåne, som jag kommer från. Vad är skillnaden? Kan det vara att
              den interna kritiken blev för hård i vissa delar av Sverige?
            </seg>
            <seg xml:id="i-2d4aea6592d125cf-0">
              Centerpartiets tredje reservation gäller samordningen mellan
              allmänna domstolar och förvaltningsdomstolar. Här har hänt en
              del positiva saker, men det finns mer att göra för att spara pengar
              framför allt. Därför har vi en reservation även i denna fråga.
            </seg>
            <seg xml:id="i-544eea37c2a51e26-0">
              Fru talman! Jag har fått mängder av brev och skrivelser, och
              det har också de andra som sitter i justitieutskottet fått. Det
              är kommuner och organisationer som protesterar mot tingsrättsnedläggningarna,
              men Socialdemokraterna, Vänsterpartiet och Miljöpartiet nonchalerar
              det. Det är häpnadsväckande. Eniga kommunstyrelser i till exempel
              Trelleborg och Värnamo körs över utan att de argument som de har
              i sina skrivelser och brev egentligen besvaras. Tydligen behövs
              det en ny regering för att Socialdemokraterna i till exempel Trelleborg
              och Värnamo ska få någon som lyssnar och inte enbart följer den
              utstakade centraliseringsvägen.
            </seg>
          </u>
          <note type="speaker" xml:id="i-dbb06df54d951975-0">
            Anf. 60 GÖRAN NORLANDER (s):
          </note>
          <u who="goran_norlander_3e86cd" next="cont" xml:id="i-c711becc26c2b601-0"/>
          <note xml:id="i-8ccba00c23765fca-0">
            Fru talman! Som tidigare sagts behandlar vi justitieutskottets
            betänkande 2004/05:JuU6. Jag yrkar bifall till utskottets förslag
            i betänkandet och avslag på reservationerna.
          </note>
          <u who="goran_norlander_3e86cd" prev="cont" xml:id="i-8d98ae8cef9ec480-0">
            <seg xml:id="i-b5839a46e4ab7817-0">
              Fru talman! Det är av stor vikt att vi har ett domstolsväsende
              som är anpassat efter medborgarnas behov. Medborgarna har rätt
              att ställa krav på snabbhet och kvalitet på domstolsväsendet.
              Det är därför viktigt att vi har tillräckligt stora domstolar
              som har underlag för att bedriva verksamhet på ett rättssäkert
              sätt.
            </seg>
            <seg xml:id="i-9371a62e50c96f35-0">
              På många håll är domstolarna för små för att bedriva en effektiv
              verksamhet. Det är också viktigt att domstolarna har en personal
              som är tillräckligt stor för att ej vara för sårbar vid till exempel
              sjukdomar. Renodling av verksamheten gör att den dömande verksamheten
              blir kvalitetshöjande. En större domstol ges också möjlighet till
              specialisering och en bättre beredningsorganisation. Framför allt
              blir den mindre sårbar vid ledigheter och sjukdom, som jag sade
              tidigare.
            </seg>
            <seg xml:id="i-e24d35f3bd8c82ad-0">
              De flesta av oss besöker inte en domstol vanligtvis, men det
              är av största vikt att vi har ett acceptabelt avstånd till de
              orter där den dömande verksamheten bedrivs.
            </seg>
            <seg xml:id="i-714e02d58620d0b7-0">
              Jeppe Johnsson tog i sitt anförande upp att rättsväsendet levt
              under knapphetens stjärna. Det kan jag delvis hålla med om, eftersom
              vi har haft ett ansträngt ekonomiskt läge totalt i landet och
              vi ska hålla våra utgiftsramar. Den saken är klar. Men skälen
              för att lägga samman olika domstolar har inte varit ekonomiska,
              utan de har varit, och är, att få en bättre organisation och därmed
              en bättre rättssäkerhet för den enskilde medborgaren. Jeppe frågade:
              Förändring till det bättre för vem? Syftet är helt enkelt att
              det ska bli en bättre rättskipning för medborgarna.
            </seg>
            <seg xml:id="i-e5cd6c49f48ccab3-0">
              Jeppe tog också upp avstånden, och där delar jag hans uppfattning.
              På den ort som han kommer från uppfattas en mil som betydligt
              längre än på den ort som jag kommer från, så det är väldigt olika
              syn på det. Den bedömning som har gjorts är att med de förändringar
              som har genomförts i övriga delar av landet har tillgängligheten
              kunnat bibehållas.
            </seg>
            <seg xml:id="i-e29048468ef597cf-0">
              Jan Ertsborn, jag noterade att du inledde med att säga att i
              princip är Folkpartiet inte emot förändringar. Det hälsar jag
              med tillfredsställelse. Du ser även att det finns anledning att
              göra förändringar. Men sedan sade du att du tycker att man i stället
              för att ägna sig åt den yttre organisationen borde ägna sig åt
              den inre organisationen. Jag kan tala om, fast det inte hör till
              ärendet, att det pågår ett arbete i Regeringskansliet för att
              kunna förändra och förenkla rättsprocessen och göra den mer effektiv.
            </seg>
            <seg xml:id="i-e2c66822fa8a6310-0">
              Uppfattningen att en domstol inte heller får vara för stor delar
              jag. Det senaste exemplet är den uppdelning av Helsingforss tingsrätt
              i flera som har gjorts.
            </seg>
            <seg xml:id="i-d1038b190fb51838-0">
              Vidare sade Jan Ertsborn att en utredning borde göras. Då vill
              jag påpeka för er som är nya den här mandatperioden att det tillsattes
              en utredning för ett antal år sedan, i mitten av 90-talet. Den
              kunde inte komma överens om och lägga fram något förslag, utan
              den kapsejsade helt enkelt. Därför blev det den modell som nu
              gäller.
            </seg>
            <seg xml:id="i-64cc012719772bc7-0">
              Jan Ertsborn och jag satt sedan i samma utvärderingsgrupp. Det
              som framkom vid utvärderingen var bland annat att den gjordes
              för tidigt, att det var för tidigt att dra några slutsatser om
              det hade blivit bättre beredningsorganisation, effektivitet, och
              så vidare. Men man tog också hänsyn till den kritik som riktades
              mot att kansliorter inrättades med en gemensam lagman för flera
              orter. Man tyckte inte att det var särskilt lyckat. Det har man
              tagit hänsyn till nu, så det inrättas inga kansliorter längre.
              Därför tycker jag nog att man i stort har följt den utvärdering
              som gjordes.
            </seg>
            <seg xml:id="i-03a706d22c58d883-0">
              Du sade också att man kan ställa sig frågan varför oppositionen
              är emot detta. Ja, den frågan har jag ställt mig, och jag har
              också svaret. Oppositionens uppgift är att granska och syna de
              förslag som regering och riksdagsmajoritet lägger fram. Det är
              er uppgift, men det är samtidigt oppositionens uppgift att kritiskt
              granska och komma med motförslag. Ni har inga motförslag. Det
              enda förslag ni har är att vi ska sätta stopp och inte göra några
              förändringar. Det tycker jag inte är seriöst. Jag ställer därför
              en direkt fråga till er i alliansen som kräver detta stopp: Vilka
              alternativ har ni då?
            </seg>
            <seg xml:id="i-96fe33927b201888-0">
              Peter Althin, jag noterade att vi egentligen har samma uppfattning,
              eftersom jag kan läsa vissa saker mellan raderna. Men eftersom
              du är advokat vill jag fråga dig: Är det att befara att advokater
              flyttar från orten om en tingsrätt där läggs ned? Sysslar advokater
              enbart med de frågor som kommer upp i domstolar? Har man inte
              en betydligt bredare verksamhet inom sina byråer, så att det finns
              ett behov av advokater även om tingsrätten på en ort läggs ned?
            </seg>
            <seg xml:id="i-22555489c485ea36-0">
              Johan Linander, till sist, när jag satt i min bänk och lyssnade
              på dig gick mina tankar till väderleksrapporten på radion. Det
              enda som saknades var uppgifter om temperaturer, men du räknade
              i stort sett upp samtliga orter i landet.
            </seg>
            <seg xml:id="i-0cb697314aee7555-0">
              Jag vet inte vart du vill komma med det. Du måste precisera dig.
            </seg>
            <seg xml:id="i-b88e406aff0196c0-0">
              Jag kan också trösta er med att det under innevarande mandatperiod
              inte kommer att komma några ytterligare förslag till förändringar
              av tingsrätterna. Där har vi lyssnat på justitieutskottets ordförande
              som i en tidningsartikel den 4 november har lovat att ingen förändring
              ska ske av tingsrätter före valet. Det följer vi.
            </seg>
            <seg xml:id="i-14e6d5df9e1de16e-0">
              Till sist, fru talman, är det självklart att vi och regeringen
              noga kommer att följa utvecklingen och dra lärdomar och slutsatser
              av hur den nya organisationen fungerar. Skulle det visa sig då
              att problem i någon form skulle uppstå är vi naturligtvis angelägna
              om att gå in och rätta till det och vidta nödvändiga åtgärder.
            </seg>
            <seg xml:id="i-957ae65f00052a3f-0">
              Fru talman! Slutligen yrkar jag än en gång bifall till utskottets
              förslag och avslag på reservationerna.
            </seg>
          </u>
          <note type="speaker" xml:id="i-32b884e1c3b14d0d-0">
            Anf. 61 JEPPE JOHNSSON (m) replik:
          </note>
          <u who="jeppe_johnsson_2a00a4" xml:id="i-8e4bdbc7bdc1a3e6-1">
            <seg xml:id="i-2a33bb9bf55615eb-0">
              Fru talman! Göran Norlander nämnde Anders Erikssons utredning
              där Göran Norlander, Jan Ertsborn och jag var några av dem som
              hade förmånen att sitta i referensgruppen. Så säger Göran Norlander:
              Utvärderingen gjordes för tidigt. Det är vi alla överens om. Men,
              fru talman, hur kan man då dra slutsatsen att gå vidare och fortsätta
              med nedläggningar? Bör man inte då göra halt på stället och vänta
              några år och verkligen göra om utvärderingen och se om vi är rätt
              väg eller om vi är på fel väg.
            </seg>
            <seg xml:id="i-49b65550bfbec949-0">
              Fru talman! Jag kan inte förstå hur Göran Norlander, hans parti,
              Miljöpartiet och Vänstern kan gå på i ullstrumporna län för län.
              De län som inte kommer upp på listan i budgetskrivelsen vet att
              nästa gång är det kanske de och räddas de inte av gonggongen 2006,
              vilket jag är övertygad om att de gör, har de hela tiden en arbetssituation
              som jag inte i min vildaste fantasi skulle kunna tro att Göran
              Norlander vill att de ska ha. Varför kan ni inte komma med en
              heltäckande plan efter det att ni har väntat på utvärdering av
              det som har gjorts?
            </seg>
          </u>
          <note type="speaker" xml:id="i-209c0b2e32b57109-0">
            Anf. 62 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-0">
            <seg xml:id="i-7c783d4c08a893c0-0">
              Fru talman! Ja, Jeppe Johnsson, vi var helt överens om att utvärderingen
              gjordes för tidigt. I de slutsatser som vi drog var vi helt eniga
              om att vi skulle noga bevaka detta. Vad som tydligt framkom var
              att det inte var någon bra lösning att inrätta kansliorter. Därför
              har de så att säga skrotats i innevarande förslaget.
            </seg>
            <seg xml:id="i-9aa28f73646b8e4e-0">
              Varför inte göra en ny utvärdering? Jag har ingenting emot det.
              Självklart måste vi följa upp det här. Om det sedan behövs en
              utvärdering i samma form som gjordes tidigare är en annan sak.
              Jag vet att både Domstolsverket och Regeringskansliet följer detta.
            </seg>
            <seg xml:id="i-e8840f7dd5f5fc20-0">
              Vi ledamöter är faktiskt bosatta på olika håll i landet, så vi
              har någorlunda insyn i vad som händer.
            </seg>
            <seg xml:id="i-3f02ec2083d1f354-0">
              Jag ställer en fråga till Jeppe Johnsson som representant just
              nu för alliansen: Om det skulle vara så att ni får en majoritet
              vid nästa val, kommer ni då att återupprätta de tingsrätter som
              har lagts ned?
            </seg>
          </u>
          <note type="speaker" xml:id="i-3ad15e8356b96e70-0">
            Anf. 63 JEPPE JOHNSSON (m) replik:
          </note>
          <u who="jeppe_johnsson_2a00a4" xml:id="i-8e4bdbc7bdc1a3e6-2">
            <seg xml:id="i-938f67950ab8ee88-0">
              Fru talman! Det finns säkert sådana fatala misstag som man måste
              rätta till, men det är väldigt svårt att gå tillbaka. Det skulle
              också riva upp många sår. Men nu är det faktiskt Göran Norlander,
              Miljöpartiet och Vänstern som trots att denna utvärdering kom
              för tidigt går på län för län en sväng varje år. Det är faktiskt
              ni som har ansvaret just nu. Jag kan inte begripa varför ni har
              så bråttom.
            </seg>
            <seg xml:id="i-d348fa1e6bea086c-0">
              Göran Norlander säger att det inte är något kostnadsbesparingsprojekt.
              Men de besparingskrav som ni har lagt på Domstolsverket och domstolarna
              är inte så lätta att uppfylla. Ingen ska komma och säga till mig
              att detta inte också är ett sätt att spara pengar.
            </seg>
            <seg xml:id="i-6ab3fd7f7e26ebed-0">
              Då säger Göran Norlander att ni måste hålla er inom budgetramarna.
              Ja, jag förstår, men det är inte de moderata budgetramarna ni
              har hållit er inom. Det är era egna, så där är ni också skyldiga.
            </seg>
            <seg xml:id="i-8cdd5aad832e8beb-0">
              Varför, Göran Norlander, gör man en utvärdering om man inte bryr
              sig om vad den har lett fram till? Det här med kansliorterna var
              en väldigt liten fråga. Det finns inte så många kansliorter. Det
              var väl i och för sig en viktig kunskap att få, men det var väl
              inte tillräcklig kunskap för att gå vidare län för län och låta
              andra som jobbar inom organisation bara sitta och vänta på sin
              undergång.
            </seg>
          </u>
          <note type="speaker" xml:id="i-cde4bc9eda9dfe35-0">
            Anf. 64 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-1">
            <seg xml:id="i-ba40fb450ac0f5a7-0">
              Fru talman! Jeppe Johnsson sade att om man gör fatala misstag
              är det svårt att gå tillbaka. Den uppfattningen delar inte jag.
              Jag tycker att vi som politiker måste ha råg i ryggen så att om
              det skulle visa sig att vi har fattat felaktiga beslut, då ska
              vi stå för dem och även kunna ändra oss. Det har varit hederskod
              i hela mitt verksamma politiska liv. Man måste våga ta ställning
              för vissa saker men också kunna erkänna att man har gjort fel
              och därför ändra sig. Byggnaderna kommer ju inte att rivas, såvitt
              jag vet, utan de kommer att vara kvar åtminstone har de varit
              kvar i de städer där vi hittills har gått fram. Det torde vara
              ganska enkelt om man så skulle vilja. Men det var ett fint sätt
              att komma undan frågan.
            </seg>
            <seg xml:id="i-f351c76cfb456a19-0">
              När jag sade att vi måste hålla budgetramarna sade Jeppe Johnsson:
              Inte våra budgetramar. Jag säger: Tack för det, det är tur att
              vi inte behöver hålla era budgetramar inom övriga områden.
            </seg>
            <seg xml:id="i-14196986929b6970-0">
              Vi lyssnar inte till vad man kom fram till i utvärderingen, säger
              du. Det har man visst gjort på i stort sett samtliga punkter.
              Den allvarligaste kritiken var att det inte fungerade särskilt
              väl på de kansliorter som bildades. Därför har det blivit stopp
              på det. Det finns däremot tingsställen.
            </seg>
          </u>
          <note type="speaker" xml:id="i-f3e38cf81adf9d11-0">
            Anf. 65 JOHAN LINANDER (c) replik:
          </note>
          <u who="johan_linander_ed0b28" xml:id="i-c3ee926abcf97daf-0">
            <seg xml:id="i-4ce59fa6373e4bd1-0">
              Fru talman! Det är uppenbart att Göran Norlander blev så överraskad
              över min uppräkning att han inte ens förstod att det handlade
              om tingsrätter som har lagts ned. Det är en förskräckligt massa
              orter. Du har själv varit med och fattat beslut.
            </seg>
            <seg xml:id="i-633827d2e49147b7-0">
              Göran Norlander inledde sitt anförande med att säga att vi ska
              ställa krav på att klara målen i tid. Det var någonting i den
              stilen, jag fick det inte ned riktigt ordagrant.
            </seg>
            <seg xml:id="i-43265d92eb08483b-0">
              Nu får man ställa sig frågan: Är det mindre balanser i de stora
              tingsrätterna än i de små? Jag kan ge svaret. Svaret är nej. Det
              är tvärtom. Det är större balanser i de stora tingsrätterna och
              allra störst i de allra största.
            </seg>
            <seg xml:id="i-8ec34b1bc421ecd7-0">
              Det är inte heller så att fler mål ställs in i mindre tingsrätter.
              Ändå motiverar ni nedläggningarna med att minska sårbarheten.
            </seg>
            <seg xml:id="i-f65b2e9bcd80020a-0">
              Jag har försökt räkna ut kostnaden per mål och då vägt efter
              målens tyngd. Det visade sig att allra dyrast är de riktigt små
              tingsrätterna i Norrland, till exempel i Lycksele. Att den ska
              finnas kvar kan man självklart motivera med att avstånden är så
              stora. Men i övrigt är det den dyraste platsen. Därefter kommer
              Göteborg, en riktigt stor tingsrätt. De allra flesta mindre tingsrätterna
              låg bland de billigaste. Dessutom när det gäller de verksamhetsmål
              som tingsrätterna ska uppfylla har det visat sig att de mindre
              tingsrätterna är mycket duktigare på att uppfylla verksamhetsmålen
              än de större.
            </seg>
            <seg xml:id="i-6f5e45370c1987f2-0">
              Det finns mängder med argument för att de inte lägga ned flera
              tingsrätter, men Socialdemokraterna har bestämt sig för att centralisering
              är den rätta vägen.
            </seg>
          </u>
          <note type="speaker" xml:id="i-14d825b662658507-0">
            Anf. 66 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-2">
            <seg xml:id="i-8d66d5791f806e03-0">
              Fru talman! Om Johan Linander hade lyssnat på mig riktigt noga
              hade han hört att jag sade att medborgarna har rätt att ställa
              krav på snabbhet och kvalitet. Jag talade inte om någon tidsgräns,
              utan bara om snabbhet.
            </seg>
            <seg xml:id="i-92021a4d95bea374-0">
              Det är som jag sade i mitt anförande jag trodde att det var väderleksrapporten
              vi lyssnade på.
            </seg>
            <seg xml:id="i-364dd3c173baa5f5-0">
              Som jag också sade är Helsingforss tingsrätt ett exempel på en
              tingsrätt där vi tyckte att rätten var för stor och måste delas
              upp för att den skulle bli effektivare. Det gäller naturligtvis
              att hitta en rimlig storlek på tingsrätterna. De får inte vara
              för små och inte för stora.
            </seg>
            <seg xml:id="i-ed4ee5a4e780924b-0">
              Kostnaderna för olika orter vill jag inte gå in på, men jag kan
              dra en slutsats. Jag är helt övertygad om att hyran i exempelvis
              Lycksele för lokalen ytan är säkert betydligt mindre är många
              procent lägre än vad den är till exempel i en storstad. Det är
              säkert en del av förklaringen till att det blir billigare per
              mål på de mindre orterna.
            </seg>
            <seg xml:id="i-89611736d84823c5-0">
              Men den huvudsakliga uppgiften, Johan Linander, är inte, som
              jag sade också till Jeppe Johnsson, att spara pengar. Det handlar
              om rättssäkerhet, att vi ska ha en domstol som uppfyller de krav
              som vi har rätt att ställa som medborgare, att vi har kvalitet
              i dömandet och att vi får en någorlunda likvärdig behandling runtom
              i landet.
            </seg>
            <seg xml:id="i-4f6866564c1673e5-0">
              Jag ställer samma fråga till Johan Linander från alliansen. Du
              är själv utnämnd till justitieminister i den förra debatten som
              vi hade här. Kommer de domstolarna som har lagts ned att återupprättas?
              Svara gärna!
            </seg>
          </u>
          <note type="speaker" xml:id="i-7dbea86400c8c97e-0">
            Anf. 67 JOHAN LINANDER (c) replik:
          </note>
          <u who="johan_linander_ed0b28" xml:id="i-c3ee926abcf97daf-1">
            <seg xml:id="i-1cfad86cde6bd477-0">
              Fru talman! Det ska jag absolut göra. Det finns reella möjligheter
              att återigen starta de tingsrätter som har lagts ned väldigt nyligen.
              Men har någonting varit nedlagt i femtio år är det mycket svårare
              att flytta tillbaka och tvinga människor att återigen flytta och
              ta sina familjer med sig. Det blir betydligt svårare. Men jag
              är definitivt beredd att ta upp frågan om att öppna vissa av de
              mindre tingsrätter som har lagts ned alldeles nyligen före 2006
              års val.
            </seg>
            <seg xml:id="i-cb448a41df4a2c8d-0">
              Sedan är det mycket intressant att höra att det nu ska bli ett
              stopp och att inga fler tingsrätter ska läggas ned efter just
              det här beslutet. Då ställer man sig genast frågan: Om det har
              varit så viktigt att lägga ned mer än hälften av de tingsrätter
              som vi har haft i Sverige fram till nu, varför är det plötsligt
              inte viktigt att ta de sista länen som ännu inte har genomgått
              den här reformeringen eller vad ni nu vill kalla det? Vad är det
              som händer nu? Jag kan bara misstänka att vi råkar komma för nära
              ett val. Jag kan ana att det är en av anledningarna, men jag är
              helt övertygad om att Göran Norlander har en annan förklaring.
            </seg>
            <seg xml:id="i-6c322a3cbb90a01c-0">
              Sedan kommer Göran Norlander återigen in på detta med rättssäkerheten.
              Vi har haft precis samma debatt tidigare, och då ställde jag precis
              samma fråga som jag tänker ställa nu. Kan Göran Norlander peka
              ut vilka av dagens mindre tingsrätter som inte är rättssäkra?
              Det skulle säkert vara mycket intressant för de lagmän och rådmän
              som jobbar i de tingsrätterna att få veta att de inte är rättssäkra.
              Det är en mycket allvarlig anklagelse som du kommer med.
            </seg>
          </u>
          <note type="speaker" xml:id="i-5ca9450ff86c18c7-0">
            Anf. 68 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-3">
            <seg xml:id="i-c1304ba635cbe3c5-0">
              Fru talman! Det vore mig fjärran att göra som Johan Linander
              vill. Jag skulle inte ens drömma tanken att peka ut någon som
              inte skulle vara rättssäker. Men Johan Linander borde vara medveten
              om att dagens samhälle är betydligt mer komplicerat än det var
              för bara tio år sedan. Vi är med i EU. Det kommer upp nya typer
              av mål i domstolarna. Man behöver ha kolleger att rådgöra med
              och så vidare. I en större domstol har du möjligheter att specialisera
              dig. Om jag som medborgare någon gång skulle hamna i den situationen
              att jag skulle stå inför en rätt vill jag att den kompetens som
              behövs för att klara av de målen finns. Det är därför man bör
              ha en viss storlek.
            </seg>
            <seg xml:id="i-72d32fbce7822319-0">
              Sedan var du rädd för att jag tyckte att det var för nära valet
              och att det var därför det var stopp. Så är det faktiskt inte.
              Vi är inte rädda för att se väljarna i ögonen. Vi motiverar varför
              man vidtar vissa åtgärder. Jag sade också nyss att är det så att
              vi har gjort en felbedömning är vi beredda att stå för det och
              erkänna det. Det tycker jag är en hederssak som vi politiker kanske
              borde anamma lite mer.
            </seg>
            <seg xml:id="i-847e20d7d70b423a-0">
              Sedan svarade du inte på frågan, utan du svävade förbi och sade
              att man kunde tänka sig att ompröva de tingsrätter som nyligen
              lagts ned. Det var ett dåligt svar. Jag ville veta om man tänkte
              öppna dem eller inte.
            </seg>
          </u>
          <note type="speaker" xml:id="i-8f813c22d1de5c03-0">
            Anf. 69 JAN ERTSBORN (fp) replik:
          </note>
          <u who="jan_ertsborn_fe5963" next="cont" xml:id="i-3c43622d73a86880-0">
            <seg xml:id="i-69323cc1b50a1c07-0">
              Fru talman! Göran Norlander frågade för en stund sedan vilka
              alternativ som oppositionen har. Vi kritiserar de förslag som
              har lagts fram, och vi kritiserar inte minst det utredningsunderlag
              som har presenterats. Vi har inte tillgång till de utredningsresurser
              som ett regeringskansli har. Det vore inte seriöst av oss som
              oppositionspolitiker att lägga fram konkreta förslag.
            </seg>
            <seg xml:id="i-14d6af836d40089b-0">
              Efter en borgerliga valseger tänker vi göra den utvärdering och
              utredning som vi vill ha till stånd. Det ska vara en mycket grundlig
              sådan. Därefter ska vi fatta beslut om hur domstolsväsendet ska
              se ut. Vi kan inte acceptera det sätt som det har gått till på
              nu.
            </seg>
            <seg xml:id="i-c76a056714a082ee-0">
              Den utvärdering som vi har talat om här tidigare drar en slutsats
              som vi har upprepat några gånger, nämligen: Arbetet bör fortsätta
              även om de mål som regeringen ställt upp endast delvis uppnåtts.
            </seg>
          </u>
          <note xml:id="i-0a1daf4eeda886cc-0">
            Detta skrevs i januari 2003 av Anders Eriksson som var utredare.
          </note>
          <u who="jan_ertsborn_fe5963" prev="cont" xml:id="i-b4e7b23927ae7794-0">
            <seg xml:id="i-6dd60ce3732ffec7-0">
              Min fråga till Göran Norlander är: Har målen uppnåtts i högre
              grad nu, nästan två år senare? Är det detta som är orsaken till
              att man fortsätter med sammanläggningar och nedläggningar?
            </seg>
          </u>
          <note type="speaker" xml:id="i-2d32af888c4b5e7a-0">
            Anf. 70 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-4">
            <seg xml:id="i-fd5d9925fa810c16-0">
              Fru talman! Svaret på den frågan är att eftersom den här utvärderingen
              gjordes på vissa ställen där den nya organisationen endast hade
              varit i gång ett halvår hade personalen inte funnit sig i den
              nya organisationen i tillräcklig omfattning. Nu har det gått några
              år. Vi vet att det alltid tar ett tag, kanske två tre år, innan
              en omorganisation fungerar. Även om inte någon formell utvärdering
              har gjorts, vet vi från ett flertal håll att det fungerar betydligt
              bättre. Man har fått en bättre beredningsorganisation, större
              kollegialt samarbete och så vidare.
            </seg>
            <seg xml:id="i-c295273565184440-0">
              Sedan sade du också att ni inte kan presentera alternativ eftersom
              ni inte har de utredningsresurser som krävs. Jag tror att Ertsborn
              med flera som har varit uppe i debatten här i kammaren har tillräckliga
              juridiska kunskaper för att ha en åsikt om vilka tingsrätter som
              ska vara kvar och vilka som ska läggas ned, men ni vill inte.
              Du sade att ni inte hade någonting emot att man gjorde en reformering
              av organisationen, men det är naturligtvis bäst att passa.
            </seg>
          </u>
          <note type="speaker" xml:id="i-dd75e1a326edcf79-0">
            Anf. 71 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-1a19d9328aa5771b-1">
            <seg xml:id="i-5b956f885d5b09a8-0">
              Fru talman! Som politiker måste man vara beredd att fatta obekväma
              beslut. Och jag är för min egen del beredd att göra det i de situationer
              där jag har någonting att säga till om.
            </seg>
            <seg xml:id="i-bb5701a55aa7f704-0">
              Jag är mycket förvånad över att höra Göran Norlander säga att
              målen har uppnåtts beträffande beredningsorganisationen. Det är
              en fullständig nyhet för mig. Jag får inte de signalerna när jag
              diskuterar med domare.
            </seg>
            <seg xml:id="i-1058a22210f78fe9-0">
              Jag skulle vilja ställa ytterligare en fråga till Göran Norlander.
              Det står i majoritetens skrivning i utskottsbetänkandet att man
              följer sammanslagningarna och att man är beredd att göra en utvärdering.
              Min fråga är: Vad är det för tankar som utskottsmajoriteten har
              om att följa upp de här sammanslagningarna och göra en utvärdering?
              Kommer det en ny utvärdering till stånd i form av utredning? Vad
              menar man med den skrivningen i betänkandet?
            </seg>
          </u>
          <note type="speaker" xml:id="i-ee133649d53bb2a9-0">
            Anf. 72 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-5">
            <seg xml:id="i-4fc33a831983d829-0">
              Fru talman! Jag sade inte att målen hade uppnåtts, Jan Ertsborn.
              Jag sade att de hade uppnåtts bättre nu än vid det tillfälle då
              utvärderingen gjordes.
            </seg>
            <seg xml:id="i-fd9e0e77caf81455-0">
              Sedan är det självklart, som jag har sagt tidigare, att vi måste
              utvärdera och följa upp hur det fungerar, precis som det står
              i betänkandet. Jag vet inte exakt hur det ska göras. Det är möjligt
              att det blir en liknande process som tidigare då du och jag var
              med, eller så gör man på något annat sätt. Men det ska självklart
              följas upp och redovisas på något sätt hur de här reformerna har
              verkat, positivt eller negativt. Sedan får vi dra slutsatser av
              det.
            </seg>
          </u>
          <note type="speaker" xml:id="i-c9ac45785ae8654f-0">
            Anf. 73 PETER ALTHIN (kd) replik:
          </note>
          <u who="peter_althin_598452" xml:id="i-47c844cff3216d14-0">
            <seg xml:id="i-603fb84a5e8acf0a-0">
              Fru talman! Göran Norlander verkar ha lyssnat på en väderleksrapport,
              men han har verkligen inte lyssnat på vad jag har sagt, vilket
              man kanske inte kan begära. Jag vet inte. Jag trodde att poängen
              med att man har en diskussion är att man lyssnar på varandra och
              försöker förstå varandra. Här säger Göran Norlander att oppositionen
              inte har några motförslag och inte vill ha några förändringar.
              Då har han inte lyssnat. När jag stod i talarstolen sade jag att
              Kristdemokraterna inte utesluter en förändring av tingsrättsorganisationen.
              Vi motsätter oss inte en viss specialisering. Vi är beredda att
              möta de krav som samhällsutvecklingen medför etcetera. Men vi
              vill ha en konsekvensanalys för att få en helhetsbild innan vi
              kan ta ställning till om det här var riktigt eller fel och om
              det var bra. Det sade jag, och jag trodde jag att Göran Norlander
              hade förstått. Det innebär också att jag inte kan säga vilka tingsrätter
              som ska läggas ned eller inte läggas ned förrän vi får den här
              helhetsbilden.
            </seg>
            <seg xml:id="i-20ef45fd2f2d4b8e-0">
              Därför vill jag ställa en fråga innan jag svarar på den fråga
              om advokater som var grunden för att jag gick upp här egentligen.
              Varför vill inte Göran Norlander att man har en helhetssyn på
              detta? Varför tar man en bit i taget och släpper det utomordentligt
              rimliga kravet på en helhetssyn på tingsrätterna i Sverige?
            </seg>
          </u>
          <note type="speaker" xml:id="i-625335e37fd8b0f9-0">
            Anf. 74 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-6">
            <seg xml:id="i-71f211d75b6dfbac-0">
              Fru talman! Om Peter Althin hade lyssnat på vad jag sade i mitt
              anförande hade han vetat att jag redogjorde för att det i mitten
              av 90-talet tillsattes en utredning som hade till uppgift att
              gå igenom hur domstolsväsendet skulle se ut i landet som helhet.
              Det var en parlamentarisk utredning som av olika skäl inte kunde
              nå sitt mål. Den kapsejsade, som jag sade, och av det skälet har
              regeringen valt modellen att gå fram län för län.
            </seg>
            <seg xml:id="i-b1a616df3afcbe43-0">
              Vi har nu som sagt gått igenom i stort sett hela landet. Det
              kvarstår bara några delar av län som inte är genomgångna. Genomgången
              av dem kommer inte att ske under innevarande mandatperiod utan
              det ska, som jag sade till Jan Ertsborn, göras någon form av utvärdering
              innan vi går vidare.
            </seg>
            <seg xml:id="i-a6b196b015d3ffa6-0">
              Jag kan inte annat än beklaga att det inte gick att få den tillsatta
              utredningen att nå sitt mål. Jag tror att det skulle ha varit
              väldigt välgörande för domstolsväsendets utseende. Jag tror kanske
              inte att det skulle ha blivit någon annan förändring, men jag
              håller med om att det hade varit klart bättre om vi hade kunnat
              ta ett helhetsgrepp. Det gick som sagt inte, och då är det bara
              att bita i det sura äpplet.
            </seg>
          </u>
          <note type="speaker" xml:id="i-b8df07162644b5a4-0">
            Anf. 75 PETER ALTHIN (kd) replik:
          </note>
          <u who="peter_althin_598452" xml:id="i-47c844cff3216d14-1">
            <seg xml:id="i-cd77ec485de91d0c-0">
              Fru talman! Jag hoppar här över från vädret till äpplen, som
              jag har förstått är en del av den politiska verkligheten. Jag
              ska svara på den fråga som ställdes till mig om advokater. Det
              är faktiskt så att advokater har en benägenhet att ha sin verksamhet
              på den ort där domstolen ligger. Det innebär naturligtvis inte
              att de kan avfolka orten totalt, men det är en benägenhet som
              jag tror att advokater har. Jag sysslar själv inte så mycket med
              den verksamheten nu längre.
            </seg>
            <seg xml:id="i-31ad92832e319796-0">
              Jag skulle vilja återgå till frågan om den kapsejsade utredningen.
              Varför inte stoppa upp nu och se hur det ser ut i dag innan vi
              tar de slutliga stegen? Varför inte göra en helhetsanalys av hur
              läget är i dag innan man går vidare? Göran Norlander var trots
              allt ärlig nog att säga att man kan göra fel och att man då ska
              rätta till dem. Du kanske slipper rätta till en väldig massa fel,
              om man nu stoppar upp och i stället nu gör den utvärdering som
              vi alla önskar. Då skulle vi kanske inte på alla fronter bli lika
              oeniga som det kanske verkar nu.
            </seg>
          </u>
          <note type="speaker" xml:id="i-cb8e7b5857f2476b-0">
            Anf. 76 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-7">
            <seg xml:id="i-ab46a1a3b7ad2a2c-0">
              Fru talman! Nej, jag tror inte att vi gör så många fel. Det är
              därför som vi vågar gå fram med det här. Men däremot har jag lovat
              att vi inte ytterligare ska gå vidare förrän det har gjorts någon
              form av utvärdering i detta sammanhang.
            </seg>
            <seg xml:id="i-5713d3fdd7251319-0">
              Jag tackar vidare för svaret på frågan om advokaternas verksamhet.
              Jag bor faktiskt på orter där det inte finns tingsrätter och där
              vi befarat att advokaterna skulle försvinna. Hittills har de inte
              gjort det.
            </seg>
          </u>
          <note type="speaker" xml:id="i-fbec828a585b72a3-0">
            Anf. 77 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-5393af1497c77c52-0">
            <seg xml:id="i-5993118bba53a0da-0">
              Fru talman! Återigen ser vi effekterna av misslyckad socialdemokratisk
              politik. I grund och botten handlar det om att det är färre människor
              i arbete än vad det borde vara. Det leder i sin tur till att budgeten
              inte håller ihop. Den hotar att spricka. En begynnande panik sprider
              sig i de socialdemokratiska leden, och då ska man reformera. I
              det här fallet innebär det nedläggning av ett antal tingsrätter.
            </seg>
            <seg xml:id="i-b94158cd31bf0db2-0">
              På traditionellt socialdemokratiskt manér ser man det hela då
              lite grann från ovan och tittar ned på hur man kan hantera det
              här ett typiskt organisationstänkande. Jag påstår att man inte
              längre befinner sig bland medborgarna när man försöker avgöra
              vad det är som medborgarna behöver. Låt mig, fru talman, citera
              en mening på s. 9 i betänkandets majoritetsskrivning:
            </seg>
            <seg xml:id="i-a8685a888e884378-0">
              Målet att bibehålla tingsrätternas tillgänglighet har i allt
              väsentligt uppnåtts.
            </seg>
            <seg xml:id="i-3fbd8b484a024d6f-0">
              I allt väsentligt uppnåtts det tyder på att man över huvud taget
              inte längre har någon närkontakt med verkligheten. Man har kvalificerade
              skygglappar när man betraktar det som man är satt att sköta. Frågan
              är om man inte emellanåt också leker blindbock. Då stöter man
              naturligtvis på olika kända problem.
            </seg>
            <seg xml:id="i-50bc958c07b6ebb1-0">
              Hinder nummer ett är det sektorsseende som Sverige är nedlusat
              med. Professor Benny Hjern på handelshögskolan i Jönköping har
              kallat det för Babels torn, där varje myndighet för sig tittar
              bara på den egna sektorn och med alla till buds stående medel
              ser till att denna ska vara intakt. I detta fall är det i domstolsväsendet
              som man måste skydda den egna sfären och framför allt de starka
              kontoren.
            </seg>
            <seg xml:id="i-66b7e0853c69c267-0">
              Detta sektorsseende är oerhört improduktivt, och det värsta är
              att det inte bara finns ett Babels torn utan ett antal Babels
              torn, som vart och ett slåss för sina intressen. Då ökar improduktiviteten.
            </seg>
            <seg xml:id="i-8f6f04a35deb1039-0">
              Nästa hinder är den så kallade länsbarriären. Den drabbar inte
              minst Jönköpings län, där man faktiskt har lyckats få till stånd
              ett bra samarbete mellan tingsrätterna i Värnamo och Ljungby.
              Men se det råkar ligga en länsgräns emellan, och då fungerar inte
              Organisation Sverige när det gäller att se möjligheter över gränsen.
            </seg>
            <seg xml:id="i-d3ed5e7325a0b79b-0">
              De här båda tingsrätterna ligger i Sveriges kanske mest småföretagarrika
              område, Gnosjöregionen. Jag har i min hand ett brev från näringslivsorganisationerna
              i det här området om tingsrättens betydelse och om att en del
              av näringslivsklimatets nav är att vi har rättsväsendet på plats.
            </seg>
            <seg xml:id="i-6cb305bc70e095bd-0">
              Den här bristande samsynen leder till en suboptimering. Det är
              en oerhörd brist i flexibilitet att inte ens kunna gå ned och
              titta på möjligheterna att i det här fallet pröva en lösning över
              länsgränsen. Många har framhållit betydelsen av närhet och personkännedom
              och nämndemännens möjligheter att utföra ett bra arbete om de
              hämtas från de orter där också de tilltalade finns. Peter Althin
              har här på ett förtjänstfullt sätt beskrivit advokaterna och även
              de jurister som arbetar på tingsrätterna. Inte minst försvåras
              polisens samarbete med tingsrätterna av en reformering. Här har
              också talats om svårigheterna för vittnena och de resor som de
              blir tvungna att göra. Jag ska inte fördjupa mig i detta.
            </seg>
            <seg xml:id="i-41c098bdf09d304e-0">
              Det är detta kitt i form av en samhällsapparat som man nu ytterligare
              rycker bort på ett antal platser. De som gör det har inte förstått
              sambanden i samhället.
            </seg>
            <seg xml:id="i-634fb635467d228d-0">
              Man håller nu på att centralisera rättsväsendet, både vad gäller
              polisen och vad gäller tingsrätterna. Socialdemokraterna är med
              hjälp av stödpartierna på väg att bygga upp en kommandostat där
              tillslag hit och dit görs av grupper som sedan ska föras bort
              till tingsrätter långt ifrån hemorten. Är detta det samhälle som
              ni vill bygga? Ja, uppenbarligen. De människor som jag möter delar
              dock definitivt inte den uppfattningen.
            </seg>
            <seg xml:id="i-955362c6cb752242-0">
              I likhet med övriga talare här från den borgerliga alliansen
              anser jag att man måste göra en översyn där man väger in den totala
              helheten, inte bara rättsväsendet utan den totala samhällsnyttan.
            </seg>
            <seg xml:id="i-47fdfbfeb6dfb105-0">
              Fru talman! Jag yrkar avslutningsvis bifall till motion 2004/05:Ju227,
              där möjligheterna för tingsrätterna i Värnamo och Ljungby att
              leva vidare genom ett samarbete behandlas.
            </seg>
          </u>
          <note type="speaker" xml:id="i-1befce6ede0c0547-0">
            Anf. 78 CARINA HÄGG (s):
          </note>
          <u who="carina_hagg_d9dfe5" xml:id="i-7c6059647ad38799-0">
            <seg xml:id="i-4ecb6d53014e005b-0">
              Fru talman! Jag har levt med frågan om tingsrätterna och rättsväsendets
              organisation i min del av Jönköpings län, Värnamobygden också
              kallad Gnosjöbygden under de år som jag varit i riksdagen, alltså
              sedan 1995. Frågan var dock inte ny när jag kom in i riksdagen.
              Redan som kommunalpolitiker var jag engagerad, och jag förde alltså
              med mig frågan in i riksdagsarbetet.
            </seg>
            <seg xml:id="i-c603dcda85beb687-0">
              Jag vill påminna somliga om att redan den borgerliga regeringen
              på sin tid, inklusive en moderat justitieminister, arbetade med
              dessa frågor. Arbetet har fortsatt. Vi har kunnat förlänga livslängden
              för Värnamo tingsrätt, men nu ser det inte ut som om vi ska kunna
              rädda den.
            </seg>
            <seg xml:id="i-49c5495a3e35ec6d-0">
              Min mening är att människor ska kunna leva i ett välfärdssamhälle
              och känna trygghet vid till exempel sjukdom och arbetslöshet.
              Men det gäller också trygghet vid brott. Vi socialdemokrater har
              de senaste åren satsat mycket på bland annat polisen, och det
              kommer att bli ytterligare satsningar genom att pengar tas från
              försvaret. Jag kan beklaga att somliga i dag tövar och tvekar
              inför det här viktiga beslutet.
            </seg>
            <seg xml:id="i-32d2273c654e1004-0">
              Frågan om den framtida tingsrättsorganisationen måste avgöras
              med betoning på människors trygghet i vardagen. Slutsatsen borde
              därför bli att tingsrätterna i Värnamo och Ljungby ges möjlighet
              att ytterligare utvecklas inte avvecklas som Domstolsverket förslog,
              och som sedan också kom till uttryck i det betänkande som vi i
              dag debatterar.
            </seg>
            <seg xml:id="i-65fb7d4c3dfb0712-0">
              Jag vill även understryka det positiva i att tingsrätten i Eksjö
              kommer att vara kvar. Det finns inte något förslag i enlighet
              med Domstolsverkets förslag om att ta bort den tingsrätten. På
              så sätt har Jönköpings län ändå vunnit en delseger i den här kampen.
            </seg>
            <seg xml:id="i-99bdb28895c1a87d-0">
              Jag ska koncentrera mig på tingsrätten i Värnamo i mitt hemlän.
              En rad skäl talar för att den ska vara kvar. Jag ska redovisa
              en del av skälen; i övrigt vill jag hänvisa till interpellationer,
              motioner, debatter, skriftliga frågor med mera som förekommit
              genom åren och som jag undertecknat.
            </seg>
            <seg xml:id="i-aaaa006e78955bd8-0">
              Det saknas inte arbetsuppgifter vid Värnamo tingsrätt. Tvärtom
              är antalet mål mycket stort. Det är inte rimligt att lägga ned
              en tingsrätt i en så livskraftig region, med så stor befolkning,
              och i stället centralisera verksamheten. Jag har heller inte uppfattat
              det som att regionens invånare är missnöjda med verksamheten,
              utan de tycker att tingsrätten uppfyller högt ställda krav på
              rättssäkerhet.
            </seg>
            <seg xml:id="i-b6bc4a674ceab1f4-0">
              Det är heller inget problem att rekrytera kompetent personal.
              Däremot medför en avveckling av tingsrätten att det blir mindre
              intressant för jurister att etablera sig i regionen. Så är det.
              Den första flyttningen från Värnamo har också aviserats.
            </seg>
            <seg xml:id="i-2a1ed14d202204cc-0">
              Genomsnittsåldern är här mycket hög, och det känns osäkert att
              etablera sig som jurist i denna viktiga bygd. Samtidigt är det
              viktigt för exempelvis en företagarregion som Gnosjö att ha tillgång
              till juridisk kompetens. Om den föreslagna indragningen förverkligas
              kommer berörda kommuner att som helhet bli mindre attraktiva.
            </seg>
            <seg xml:id="i-f64aced1a0df7c42-0">
              Det finns en oro för att rättsväsendet koncentreras till residensstäder
              och storstadsområden. Detta hotar rättssäkerheten och ökar otryggheten.
              Det bidrar också till att stärka centraliseringen i vårt land.
              Jag kan inte se att det är en önskvärd utveckling.
            </seg>
            <seg xml:id="i-ec9aa4ffba47dc5a-0">
              Riksrevisionsverket har granskat en tidigare genomförd förändring
              av tingsrättsorganisationen. En iakttagelse som jag kan nämna
              är att tillgängligheten blivit sämre. Vid en centralisering är
              risken för både merarbete och merkostnader uppenbar. Antalet inställda
              mål kommer sannolikt att stiga. Det leder till ökade kostnader
              och, som jag upplever det, mindre rättssäkerhet.
            </seg>
            <seg xml:id="i-d3d9b27e4b4ea53d-0">
              Även tingsrätten i Ljungby föreslås läggas ned. Tingsrätterna
              i Värnamo och Ljungby samarbetar emellertid med gott resultat,
              och i stället för avveckling borde samarbetet mellan dessa båda
              tingsrätter ha fått utvecklas ytterligare. Jag tror att det hade
              varit bra både för ekonomin och för människors tilltro till tingsrätternas
              beslut.
            </seg>
            <seg xml:id="i-9e2198e5d200b71f-0">
              Jag vill understryka att tingsrättsorganisationen är en angelägenhet
              för väldigt många för rättsväsendet självt men även för privatpersoner,
              företagare, fackliga organisationer, kvinnojourer och brottsofferjourer.
              Det finns många som känner sig berörda. Jag vill också säga, fru
              talman, att den kompetens som tingsrätternas personal har givetvis
              måste tas till vara.
            </seg>
            <seg xml:id="i-10a7643c0fa6d847-0">
              Det finns således en mängd aspekter som borde beaktas och som
              jag försökt lyfta fram under arbetets gång, i arbetet med att
              förändra och se över tingsrättsorganisationen. Min slutsats är
              att tingsrätterna i Värnamo och Ljungby bör vara kvar och ges
              förutsättningar att utvecklas genom bland annat fortsatt ökat
              samarbete.
            </seg>
            <seg xml:id="i-a52bfce87e985e06-0">
              Jag har vidare i den motion som det hänvisas till och som behandlas
              i betänkandet pekat på hur nödvändigt det är att regeringen noga
              följer och analyserar effekterna av nedläggningen samt studerar
              om dessa effekter verkligen blir så positiva som Domstolsverket
              förutskickat. Om så inte blir fallet måste regeringen vara beredd
              att ompröva beslutet. Jag vet att det kommer att ske en viss utvärdering,
              och jag vill förvissa mig om att den kan leda till en omprövning
              om man finner att nedläggningen inte lett till de resultat som
              man hade hoppats.
            </seg>
          </u>
          <note type="speaker" xml:id="i-c988e41e353a760a-0">
            Anf. 79 BENGT-ANDERS JOHANSSON (m) replik:
          </note>
          <u who="bengt-anders_johansson_06e1b4" xml:id="i-5393af1497c77c52-1">
            <seg xml:id="i-d5505a130d346a4a-0">
              Fru talman! Det är intressant att höra Carina Hägg tala sig varm
              för tingsrätterna i Värnamo och Ljungby. Det är möjligt att jag
              någon tiondels sekund var ouppmärksam och därmed inte uppfattade
              att hon yrkade bifall till den Värnamo- och Ljungbymotion som
              jag och Anders G Högmark författat. I annat fall, fru talman,
              utgår jag från att hon kan återkomma och yrka bifall till den,
              eftersom det var precis det hon sade. Om jag var ouppmärksam ber
              jag om ursäkt.
            </seg>
            <seg xml:id="i-acb759af3d27569f-0">
              Följden av Carina Häggs utsagor blir naturligtvis att hon stöder
              förslaget att dessa tingsrätter inte ska läggas ned. Och eftersom
              de ligger i ett paket i den proposition som kammaren något senare
              ska rösta om blir min omedelbara fundering: Hur kommer Carina
              Hägg att rösta när frågan kommer upp? Jag utgår från att hon då
              antingen lägger ned sin röst eller röstar mot förslaget i regeringens
              proposition i det här fallet. Kommer det att bli så?
            </seg>
          </u>
          <note type="speaker" xml:id="i-941a337b3a2825c8-0">
            Anf. 80 CARINA HÄGG (s) replik:
          </note>
          <u who="carina_hagg_d9dfe5" xml:id="i-7c6059647ad38799-1">
            <seg xml:id="i-dcdb9dd8b81d8857-0">
              Fru talman! Jag har under den senaste tiden märkt att Bengt-Anders
              Johansson är mer intresserad av hur jag kommer att rösta än kanske
              till och med av hur utfallet blir för Värnamo tingsrätt. Det är
              en lite bakvänd tågordning.
            </seg>
            <seg xml:id="i-4f9692e675cbf312-0">
              För mig har det varit nödvändigt att först sätta mig in i betänkandet
              och läsa reservationerna. Jag har naturligtvis också tagit del
              av den motion som Bengt-Anders pekar på. Jag ser den som ett opinionsinlägg,
              att man i motionen har behov av att komma med lite synpunkter
              av allmänt slag och kritik av rättsväsendet i stort. Det är dock
              inte en motion som Bengt-Anders Johansson seriöst kan förvänta
              sig att jag ska rösta för. Den är inte skriven på det sättet,
              och den är heller inte ämnad att få en bred uppslutning.
            </seg>
            <seg xml:id="i-66ac9ae32fd1ec0a-0">
              Jag kommer i den här omröstningen att avstå eftersom jag är mycket
              kritisk till de resultat man kommit fram till. Jag ser för egen
              del heller inte något alternativ i de reservationer som finns
              fogade till betänkandet och som skulle göra det möjligt för mig
              att ställa upp bakom dem. Efter noggrann genomläsning och noggrant
              övervägande är det min ståndpunkt.
            </seg>
            <seg xml:id="i-74721c3525890cdc-0">
              Kanske blir man med åren också lite luttrad när man varit med
              under några turer som gällt rättsväsendet. Jag hade önskat att
              fler varit med tidigare i det arbetet. Så har dock inte varit
              fallet. Bengt-Anders Johansson har under årens lopp varit politiskt
              aktiv på olika poster i en grannkommun till min hemkommun, men
              under de åren har jag inte lagt märke till hans stora engagemang
              såsom det nu kommer till uttryck. Men det är bra att vi i alla
              fall får ta del av det engagemanget, även om det kommer sent.
            </seg>
            <seg xml:id="i-47dfb1b4a1ef94f3-0">
              Jag skulle vilja peka på det som jag sade inledningsvis, nämligen
              att redan den borgerliga regeringen under en moderat justitieminister
              drog i gång det här arbetet, och jag beklagar att vi hittills
              inte kunnat få något svar på frågan hur en eventuell kommande
              borgerlig regering skulle ställa sig. Skulle man börja om där
              man slutade förra gången? Kommer man att agera på ett annat sätt
              framöver? Det finns många frågetecken när det gäller Moderaternas
              och den borgerliga sidans agerande både nu och framöver.
            </seg>
          </u>
          <note type="speaker" xml:id="i-62479faf46d61ed1-0">
            Anf. 81 BENGT-ANDERS JOHANSSON (m) replik:
          </note>
          <u who="bengt-anders_johansson_06e1b4" xml:id="i-5393af1497c77c52-2">
            <seg xml:id="i-95eed60fe5ed8b37-0">
              Fru talman! Det var ju intressant att höra att motionen inte
              är skriven så att man kan yrka bifall till den.
            </seg>
            <seg xml:id="i-a9a52dc79b905109-0">
              Om jag inte var ouppmärksam var det exakt det som Carina Hägg
              uttryckte i talarstolen som också framgår av den motion som vi
              har skrivit.
            </seg>
            <seg xml:id="i-0e072309ed51bed6-0">
              Min fråga är då: Viner partipiskan hos Socialdemokraterna hårdare
              än omsorgen om Värnamo tingsrätt? Det är också den partipiskan
              som gör att Carina Hägg inte kan yrka avslag på propositionen.
              För mig börjar det mer eller mindre likna politiskt hyckleri att
              man står upp på gator och torg och säger: Jag ska slåss för detta,
              och sedan inte fullföljer det.
            </seg>
            <seg xml:id="i-2c4d21d98162367d-0">
              Vi är valda av människor från vår trakt. De förväntar sig att
              vi ska tillvarata deras intressen. De kan inte vara här. Den representativa
              demokratin bygger på att vi har fått förtroendet att företräda
              ett antal tusen människor och att finnas här. Carina Hägg blir
              onekligen svaret skyldig när det gäller vems ärende hon går i
              den här frågan.
            </seg>
            <seg xml:id="i-2dbf02b839a3d9fd-0">
              Jag har inbjudit Carina Hägg till en lokal debatt om inte bara
              tingsrätten utan rättssamhället i lokalsamhället. Jag har inte
              fått något svar på den förfrågan ännu. Jag kan fråga Carina Hägg
              på ort och ställe när vi ändå talar med varandra här: Kommer Carina
              Hägg att acceptera inbjudan till den debatten?
            </seg>
          </u>
          <note type="speaker" xml:id="i-c8816831f7ab1925-0">
            Anf. 82 CARINA HÄGG (s) replik:
          </note>
          <u who="carina_hagg_d9dfe5" xml:id="i-7c6059647ad38799-2">
            <seg xml:id="i-c3fe5c15b320d5eb-0">
              Fru talman! Jag fick en inbjudan om att diskutera tingsrätterna.
              Jag sade då att vi diskuterar den frågan här i riksdagen. Sedan
              har det kommit något ytterligare mejl. Vi får diskutera vad det
              finns för datum och förutsättningar för den debatten. Det har
              vi inte haft tid att göra på grund av min utlandsresa som jag
              bedömde som väldigt viktig att få genomföra.
            </seg>
            <seg xml:id="i-b499c0b896790c7d-0">
              Jag hoppas att Bengt-Anders Johansson och övriga här noterat
              att jag har drivit den här frågan under väldigt många år. Jag
              driver den på ett självständigt sätt med starkt stöd och uppbackning
              inte minst i min egen lokalorganisation men även från andra. Det
              har varit oerhört viktigt för mig att kanalisera de synpunkterna
              och driva det även om jag nu när vi står vid målsnöret inte kommer
              att nå i mål när det gäller Värnamo tingsrätt. Jag kan också notera
              att när det gäller Eksjö tingsrätt ser vi ett positivt resultat.
              Det får vi inte glömma i dag. Jag hoppas också fortsättningsvis
              att den utvärdering och uppföljning som ska göras kan leda framåt.
            </seg>
            <seg xml:id="i-b1c7c95afc1b3893-0">
              Jag vet inte vad Bengt-Anders Johansson har för erfarenheter
              från sitt eget parti. Jag har klart deklarerat min uppfattning
              och hur jag kommer att ställa mig och bakgrunden till det. Jag
              hävdar att den motion, som jag har läst väl, inte är skriven på
              ett sådant sätt att Bengt-Anders Johansson på allvar kan ha väntat
              sig att jag ska yrka bifall till den.
            </seg>
            <seg xml:id="i-298ee5335c127d81-0">
              Mitt ställningstagande är att avstå i omröstningen. Jag vill
              slutligen peka på att jag är väldigt förvånad över att man under
              de här åren inte har kunnat komma fram till lite mer substans
              i sina reservationer.
            </seg>
          </u>
          <note type="speaker" xml:id="i-d903372570984b37-0">
            Anf. 83 JOHAN LINANDER (c) replik:
          </note>
          <u who="johan_linander_ed0b28" xml:id="i-c3ee926abcf97daf-2">
            <seg xml:id="i-18e57e4ecb4b2a7b-0">
              Fru talman! Jag tycker att det är mycket bra att Carina Hägg
              står på sig och går mot den socialdemokratiska regeringen och
              majoriteten här i dag. Det vill jag faktiskt tacka för. Jag kom
              att tänka på en fråga när jag satt och lyssnade på ditt anförande.
              Jag tyckte att det var bra och tog upp de argument som jag själv
              och övriga alliansen tidigare använt.
            </seg>
            <seg xml:id="i-fcfabedeb92469d7-0">
              Mina fråga är om Carina Hägg anser att samma argument som hon
              redogjort för när det gäller tingsrätterna i Värnamo och Ljungby
              också kan gälla tingsrätterna i Trelleborg, Mölndal, Stenungsund,
              Bollnäs, Enköping, Tierp och Lindesberg. De ligger också på listan
              för dagens beslut.
            </seg>
          </u>
          <note type="speaker" xml:id="i-da02d19ff6e0d4a5-0">
            Anf. 84 CARINA HÄGG (s) replik:
          </note>
          <u who="carina_hagg_d9dfe5" xml:id="i-7c6059647ad38799-3">
            <seg xml:id="i-bf25950bc51c5d04-0">
              Fru talman! Jag var med på den tiden man arbetade i en parlamentarisk
              kommitté för att titta över domstolens organisation. Ett av de
              skäl som vi framförde som kritiserade resultatet av utredningen
              och de tankar som fanns i samband med det arbetet var att man
              inte kan dra alla tingsrätter över en kam.
            </seg>
            <seg xml:id="i-764c04746e02ef83-0">
              Man måste se att det finns olika geografiska förutsättningar.
              Man kan uppfatta avstånd på olika sätt. Man har olika traditioner
              när det gäller tillhörighet i regionen, och strukturen i samhällena
              ser väldigt olika ut.
            </seg>
            <seg xml:id="i-24ffde465602b9ed-0">
              Jag pekade när det gällde Värnamo på småföretagarstrukturen.
              Där är den juridiska kompetensen en viktig del av den helhet av
              kunskap som man behöver ha tillgång till. Det finns andra för-
              och nackdelar i andra bygder. Förutsättningarna är väldigt olika.
              Det är självfallet så att det finns fördelar som talar för en
              del tingsrätter av dem som kanske har blivit nedlagda och av dem
              som står kvar för översyn.
            </seg>
            <seg xml:id="i-ca8244713bc42810-0">
              Jag vill inte utesluta att de argument jag anfört när det gäller
              Värnamo och Ljungby tingsrätt och också framgångsrikt har kunnat
              hävda när det gäller Eksjö tingsrätt kan gälla i delar eller för
              helheten också på andra orter. Men jag har inte den direkta kunskapen
              om andra orter. Jag har överlåtit till utskottet att djupare sätta
              sig in i det. Jag har inte ansett att det varit mitt kompetensområde.
            </seg>
          </u>
          <note type="speaker" xml:id="i-6ac00748342d0c7a-0">
            Anf. 85 JOHAN LINANDER (c) replik:
          </note>
          <u who="johan_linander_ed0b28" xml:id="i-c3ee926abcf97daf-3">
            <seg xml:id="i-d8d39d5d03347b60-0">
              Fru talman! Det förstår jag alldeles. Jag är inte ett dugg förvånad
              över agerandet från din sida. Vi är valda av väljarna i våra valkretsar.
              Jag tycker absolut inte att det är något konstigt. Man följer
              såklart det som händer på sin hemmaplan på ett annat sätt.
            </seg>
            <seg xml:id="i-7b52ee11d7fdd6d3-0">
              Jag kan berätta att man från många andra delar av vårt land som
              nu råkar ut för nedläggningar av tingsrätter och från ställen
              där det tidigare har skett har skickat väldigt mycket brev och
              skrivelser till justitieutskottet. Vi har en hel radda som har
              kommit till utskottet. Ungefär samma argument anförs.
            </seg>
            <seg xml:id="i-42085d6df4bee83c-0">
              Det är just detta som vi vill koppla samman i reservation 2 under
              punkt 2 från Centerpartiet och övriga alliansen. Det behövs en
              ytterligare utredning för att se över vilken tingsrättsstruktur
              som ska finnas. Vi har hört från Göran Norlander tidigare att
              regeringen nu tycker att det ska göras en ytterligare utredning.
              Men först ska vi lägga ned nio tingsrätter, och sedan ska vi utreda.
            </seg>
            <seg xml:id="i-b4750e15e4affcd9-0">
              Det vore oerhört mycket smartare att först utreda och sedan se
              om tingsrätterna ska läggas ned. Det borde vara en alldeles normal
              process för en folkvald församling som riksdagen. Men jag förstår
              att Carina Hägg inte tänker rösta på den reservation som vi har.
              Det tycker jag är synd.
            </seg>
          </u>
          <note type="speaker" xml:id="i-1f1a14542c260915-0">
            Anf. 86 CARINA HÄGG (s) replik:
          </note>
          <u who="carina_hagg_d9dfe5" xml:id="i-7c6059647ad38799-4">
            <seg xml:id="i-c35f498f572d6c59-0">
              Fru talman! Jag vill än en gång peka på det faktum att det finns
              väldigt lite fakta. Det är väldigt magert i de reservationer som
              man här yrkar bifall till från olika kolleger till mig. Jag hade
              förväntat mig mer. Därför var jag också väldigt försiktig med
              att uttala mig hur jag skulle ställa mig. Jag hade hoppats att
              det skulle komma fram mer än vad jag kan se här.
            </seg>
            <seg xml:id="i-3e30315f9df2ec37-0">
              Det gäller inte minst med tanke på den livliga debatt som varit.
              Frågan har funnits med oss under så lång tid. Även om en del av
              oss inte har varit med under alla turer och under hela resans
              gång har ändå de olika partierna varit det. Det borde finnas mer
              av konkreta alternativ i reservationerna.
            </seg>
            <seg xml:id="i-0bad2381734918c8-0">
              Jag får ändå känslan av att man skjuter frågan ifrån sig. Vi
              har heller inte kunnat få något svar hur en eventuell annan regering
              skulle ställa sig till de tingsrätter som vi i dag diskuterar
              och som vi har diskuterat tidigare.
            </seg>
          </u>
          <note type="speaker" xml:id="i-67d0cc3f968f6bd1-0">
            Anf. 87 ANDERS G HÖGMARK (m):
          </note>
          <u who="anders_g_hogmark_c7178e" xml:id="i-0b9b832778462fde-0">
            <seg xml:id="i-5c460b240ef06ca3-0">
              Fru talman! Det är trevligt och angenämt oaktat att jag inte
              längre sitter i justitieutskottet att diskutera frågorna om den
              så kallade reformeringen av domstolsväsendet. Jag tänker inte
              upprepa de många goda argument för en utvärdering och mot det
              beteende som regeringen har visat här som har framförts från olika
              företrädare för den borgerliga alliansen.
            </seg>
            <seg xml:id="i-f368644c70157907-0">
              Jag har väckt två motioner, Ju6 och Ju227, där jag framför allt
              tycker att regeringen har brustit mycket påtagligt i analysen.
              Man har tagit mycket dålig hänsyn till remissinstanserna. Över
              huvud taget har man uppvisat en mycket dålig helhetssyn.
            </seg>
            <seg xml:id="i-b480a2bc68ae713b-0">
              Här har talats tidigare om Babels torn. Jag brukar tala om att
              vi lever i tårtbitarnas paradis. Alla maximerar inom tårtbiten
              men vill inte vidkännas tårtan och helheten. Man kan uttrycka
              det på många sätt. Men det är samma synsätt som kommer tillbaka.
              Man ser mycket snävt och med skygglappar.
            </seg>
            <seg xml:id="i-dc6736d4aa2548fd-0">
              Motionen Ju6 handlar om Västsverige. Där föreslogs nedläggningar
              av bland annat Mölndals och Stenungsunds tingsrätt. Glädjande
              har man tagit fasta på argumentet för att bevara Varbergs tingsrätt.
              Den klåfingrighet som Domstolsverket hade visat har regeringen
              tagit bort. Det länder regeringen till heder. Den ska ha någon
              ros också.
            </seg>
            <seg xml:id="i-5a9ee7d29de9760a-0">
              Däremot finns det många brister när det gäller Västsverige. Först
              och främst är det Stenungsunds tingsrätt, en väl fungerande tingsrätt.
              Inga problem med rekryteringen. Det är utomordentligt attraktivt
              att tjänstgöra där. Det finns inga argument för att plocka bort
              den från södra Bohuslän, en dynamisk region.
            </seg>
            <seg xml:id="i-5a4419543cc031ab-0">
              Regeringen har också missat möjligheten att göra någonting ganska
              radikalt i Göteborgsregionen med den mycket stora Göteborgs tingsrätt.
              Ett par talare har tidigare varit inne på de höga kostnaderna
              för just Göteborgs tingsrätt. Det hade varit ett unikt tillfälle
              att i Storgöteborgsregionen hitta en uppdelning av just den mycket
              stora Göteborgs tingsrätt och kanske få ett antal tingsrätter
              i Storgöteborgsregionen närvarande ute bland människorna på ett
              helt annat sätt.
            </seg>
            <seg xml:id="i-faebb945462d5349-0">
              Jag vill yrka bifall till motionen Ju6.
            </seg>
            <seg xml:id="i-462f4e7c3a3f9e10-0">
              Sedan kommer vi till Ju227 som rör Ljungby och Värnamo tingsrätter.
              Jag ska inte som Carina Hägg tala om hur många år jag har pratat
              om detta, inte heller hur många artiklar jag har skrivit eller
              andra värdefulla inlägg jag har gjort i övrigt. Men några år,
              sedan tio år tillbaka, har jag varit med i diskussionen, framför
              allt givetvis då jag satt i justitieutskottet.
            </seg>
            <seg xml:id="i-e0e7aae0a900bbba-0">
              Jag tänker inte upprepa en lång rad av de goda argument som bland
              annat Bengt-Anders Johansson har tagit upp här. Men jag kan konstatera
              att även om de här två tingsrätterna, Ljungby och Värnamo, är
              små och var och en måhända, det kan jag gärna tillstå, kan vara
              sårbar på visst sätt har man på lite småländskt sätt, fru talman,
              valt att inte bara betrakta problemen utan man har löst dem.
            </seg>
            <seg xml:id="i-253f7088d73eafad-0">
              Man har samverkat. Man har samverkat, just som Bengt-Anders Johansson,
              sade över länsgränserna. Något tämligen unikt i Sverige. Det är
              mycket dramatiskt för offentlig förvaltning att gå över en länsgräns.
              Normalt sett färdas människor i andra fall ganska lätt över länsgränserna.
              Man har löst många av de här sårbarhetsfrågorna med denna samverkan.
              Man har varit nöjd på båda sidor. Människorna och systemen fungerar
              väl. Man har en bra effektivitet i både ekonomiska termer och
              verksamhetstermer. Ingen kritik riktas mot verksamheten. Näringslivet,
              som man pekat på tidigare från talarstolen, uppskattar detta mycket.
            </seg>
            <seg xml:id="i-53c51818030c415e-0">
              Sedan väljer Domstolsverket och även regeringen att sätta stopp
              för denna samverkan. Man centraliserar till Jönköping och Växjö.
              Staten drar sig tillbaka. Rättssamhället drar tillbaka sin närvaro.
              Jag tycker att det är en utomordentligt dålig signal till de människor
              som lever i västra Småland. Många människor känner dessutom på
              något sätt att rättssamhället krackelerar. Är budskapet till dem,
              Göran Norlander, att i ett samhälle där man känner oro och otrygghet
              är den primära uppgiften för det svenska rättsväsendet med den
              socialdemokratiska regeringen att plocka bort väl fungerande enheter,
              grundbultar i det svenska rättssystemet? Jag är utomordentligt
              konfunderad.
            </seg>
            <seg xml:id="i-9bfb4e405d35a224-0">
              Det finns anledning att sedan fundera lite grann över Carina
              Häggs resonemang med Bengt-Anders Johansson. Hon tycker att motionen
              bara är en liten ytlig produkt. Den kännetecknas självfallet inte
              av det djup som alltid kännetecknar Carina Häggs alster. Det är
              jag djupt medveten om. Det får jag beklaga.
            </seg>
            <seg xml:id="i-6101e246b22d1349-0">
              Men kärnyrkandet är faktiskt att vi föreslår att riksdagen ska
              avvisa regeringens förslag. Angående vad? Jo, att lägga ned Ljungby
              och Värnamo tingsrätter. Vi tycker att samarbetet ska få fortsätta.
              Vad är det för populism? Egentligen precis samma yrkande och uppfattning
              som Carina Hägg har framfört i de mycket välformulerade och givetvis
              högt stående alster hon har producerat under de senaste inte bara
              månaderna utan de många år som Carina Hägg själv talar om att
              hon har visat detta engagemang.
            </seg>
            <seg xml:id="i-97f7bfedbceec4d6-0">
              Man kan nästan fundera ibland varför inte Carina Hägg har blivit
              justitieminister. Vet hon själv det? Vet Göran Norlander detta?
              Med den kapaciteten! Jag ska inte raljera mer, men det finns ett
              uns av allvar i detta, fru talman.
            </seg>
            <seg xml:id="i-0aaf8bd054453b70-0">
              Om man har uppfattningen, som Carina Hägg har och jag tror att
              den är äkta och ärlig att man vill låta Ljungby och Värnamo fortsätta
              sitt samarbete, varför uppfattar man och karakteriserar då ett
              förslag som Bengt-Anders Johanssons och mitt om att avvisa regeringens
              nedläggningsförslag som någon form av populism? Är det beskrivningen
              i övrigt i motionen som inte passar, nämligen att människorna
              i västra Småland känner oro inför ett hot om rättssamhällets krackelering.
              Är det detta hon tycker är besvärligt? Tycker hon det är en förfärlig
              kritik mot den socialdemokratiska otrygghetspolitiken? Förmodligen
              är det väl så.
            </seg>
            <seg xml:id="i-d28b134a0be20f85-0">
              Sedan får jag avsluta, fru talman, med en kort sak. Jeppe Johnsson
              tog i sitt inledningsanförande upp frågan om nämndemännen. Jag
              har en rak fråga till Göran Norlander.
            </seg>
            <seg xml:id="i-eb164ce582d4ef39-0">
              I många sammanhang presenteras och framförs med all rätt den
              svenska traditionen med nämndemän och deras mycket starka position,
              en grundbult i det svenska rättssystemet. För ett par år sedan
              hade vi en utredning om de framtida nämndemännen. Jag satt själv
              med i den. Jag drev mycket hårt kravet på förbättrade ersättningsvillkor
              för nämndemännen i flera avseenden, inte bara arvodet utan många
              andra saker. Jag försökte och fick till stånd en kompromiss. Jag
              drog tillbaka en del av mina förslag för att vi just skulle kunna
              få ut något konkret av detta. Jag förespeglades faktiskt, fru
              talman, att kunde vi bara komma överens skulle det finnas möjligheter
              att också genomföra någonting. Vad har åstadkommits? Jag ställer
              samma fråga som Jeppe Johnsson. Vad har åstadkommits?
            </seg>
            <seg xml:id="i-639914e36395f36c-0">
              Hundratals nämndemän ute i Sverige tycker att det är erbarmligt
              dåligt att få den ersättning som man nu får och att ingenting
              händer. På ett otal områden inom statsförvaltningen, om jag ska
              jämföra med statsförvaltningen, erbjuds man många hundralappar
              för sammanträden som många gånger är långt kortare än sittningarna
              i tingsrätterna. Vad är denna dåliga ersättning en avspegling
              av? Man tillerkänner över huvud taget inte nämndemännen den roll
              och den status som det talas om vid olika högtidliga sammankomster.
            </seg>
            <seg xml:id="i-1eee1f60417fbfb5-0">
              Jag vill ha ett rakt och ärligt svar från Göran Norlander: Varför
              händer det ingenting, och har han någon idé om vad som ska hända
              mer än det som inte har hänt?
            </seg>
          </u>
          <note xml:id="i-0612d14600800c79-0">
            Jag yrkar bifall till motion Ju227.
          </note>
          <note type="speaker" xml:id="i-d4c85b8999da4e92-0">
            Anf. 88 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-8">
            <seg xml:id="i-c5ad5fdfe5b614cd-0">
              Fru talman! Tyvärr är jag Anders G Högmark svaret skyldig. Jag
              kan inte ge något besked om när förslaget kommer. Men jag vet
              att man håller på och försöker modifiera det på något sätt. Jag
              kan inte ge något rakare svar, tyvärr.
            </seg>
          </u>
          <note type="speaker" xml:id="i-ab4d9625e502a9e2-0">
            Anf. 89 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-0b9b832778462fde-1">
            <seg xml:id="i-73785c7b36d2a9da-0">
              Fru talman! Det var ett ärligt och rakt svar. Får jag fråga:
              Delar Göran Norlander min grundläggande uppfattning, vilken faktiskt
              var en stor och genuin majoritets uppfattning i utredningen, att
              de ersättningsregler som gäller generellt för nämndemän i dag
              är anmärkningsvärt dåliga både i sak och i relation till det utomordentligt
              ansvarsfulla värv de har?
            </seg>
          </u>
          <note type="speaker" xml:id="i-d1894eee4796d3bc-0">
            Anf. 90 GÖRAN NORLANDER (s) replik:
          </note>
          <u who="goran_norlander_3e86cd" xml:id="i-6a138c472d084deb-9">
            <seg xml:id="i-663f8be74cea45d4-0">
              Fru talman! Ja.
            </seg>
          </u>
          <note type="speaker" xml:id="i-65bc191e94879201-0">
            Anf. 91 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-0b9b832778462fde-2">
            <seg xml:id="i-45fe683ecd9d1302-0">
              Fru talman! Då hoppas jag att Göran Norlander trycker på med
              den kraft han har, kanske med benäget bistånd av Carina Hägg,
              som vi har hört är en kapacitet på det här området.
            </seg>
            <seg xml:id="i-7c24ba45281ac594-0">
              Jag måste säga att jag tycker att det är lite märkligt att man
              inte med lite större kraft har drivit just nämndemannafrågorna.
              Det kan inte vara en slump när det verkar finnas pengar till det
              mesta. Just i denna del, att nämndemännen skulle få en rimlig
              ersättning, har ni inte åstadkommit någonting. Framför allt har
              ni svikit de icke socialdemokrater som satt i utredningen och
              som förespeglades att man med en kompromiss skulle åstadkomma
              någonting. Jag tycker att det är lite oroande för framtiden. Ibland
              måste man kompromissa, ge och ta, i akt och mening att åstadkomma
              resultat.
            </seg>
            <seg xml:id="i-8a1b6ad1d24a9723-0">
              Men jag tar fasta på det Göran Norlander säger. Han delar min
              uppfattning om den principiella inställningen, och han påstås
              vara verksam och aktiv för att driva de här frågorna. Jag hoppas
              att resultatet blir något bättre än vad han och Carina Hägg har
              åstadkommit hittills.
            </seg>
          </u>
          <note type="speaker" xml:id="i-a597a3d75e6d08e3-0">
            Anf. 92 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-5188abb95d86db4f-0">
            <seg xml:id="i-5d8ddb7e15926d0f-0">
              Fru talman! I dag kommer regeringen att få sin vilja igenom.
              Beslut kommer att fattas om att ett antal tingsrätter i Sverige
              ska läggas ned, bland annat tingsrätterna i Ljungby och i Värnamo.
              Om detta beslut fattas kommer sedan sekelskiftet hälften av de
              småländska tingsrätterna att ha utraderats.
            </seg>
            <seg xml:id="i-0b678e498147d67b-0">
              Förslaget om den här nedläggningen har föregåtts av utredningar
              av Domstolsverket. Resultaten av de här utredningarna har varit
              ungefär lika oförutsägbara och fyllda av överraskningar som albanska
              val under Enver Hoxhas tid. Syftet har enbart varit att bekräfta
              och motivera den centraliseringspolitik inom svenskt rättsväsende
              som Domstolsverket och regeringen sedan lång tid bedriver.
            </seg>
            <seg xml:id="i-1ec8e23a77f2c8cf-0">
              Bristfälligt remissförfarande, agera mot vad regeringen i andra
              utredningar anser vara korrekt, som att se till lösningar som
              går över gränserna för traditionella geografiska indelningar och
              att ta regionalpolitiska hänsyn och dylikt, kännetecknar Domstolsverkets
              utredning av tingsrättsorganisationerna i Jönköpings och Kronobergs
              län. De har varit föremål för debatter i denna kammare.
            </seg>
            <seg xml:id="i-0e5fdf2b146b8247-0">
              De små tingsrätterna i västra Småland är väl fungerande tingsrätter.
              Mål avgörs inom föreskriven tid. Antalet inställda rättegångar
              är betydligt mindre än i många andra tingsrätter. Folk inställer
              sig på ett sätt som inte sker i större domstolar. Den påstådda
              sårbarhet som ska finnas hos de små tingsrätterna har man kunnat
              parera med hjälp av det samarbete som finns mellan tingsrätterna
              i Ljungby och Värnamo.
            </seg>
            <seg xml:id="i-cfcc456815404761-0">
              För människor på de orter som berörs av dagens beslut innebär
              nedläggningen av tingsrätterna att rättsväsendet tar ytterligare
              ett steg tillbaka och blir mer osynligt. För människor i mindre
              städer och på svensk landsbygd görs livet mer krångligt och lite
              svårare eftersom de andra uppgifter vid sidan av brottmål som
              en tingsrätt handlägger kommer längre bort. Möjligheterna att
              bedriva juridisk verksamhet detta har tagits upp tidigare på de
              berörda orterna minskar drastiskt, vilket innebär försämrad service
              på de områdena både för enskilda människor och för det näringsliv
              som finns på orten.
            </seg>
            <seg xml:id="i-de608d0cec674294-0">
              Jag konstaterar också med förvåning att regeringens båda stödpartier
              v och mp låter centraliseringsvågen fortsätta. Hittills, av vad
              jag har sett, har ingen från dessa partier, v och mp, anmält sig
              till debatten eller försökt att försvara inför sina väljare i
              Skåne, i Småland och på västkusten varför man låter detta fortgå.
            </seg>
            <seg xml:id="i-3f8f59fbafcfa727-0">
              Om man tror att människor ska kunna bo och leva där de vill i
              vårt land är det viktigt att grundläggande samhällsfunktioner
              inte enbart lokaliseras till residensstäderna om ens där. Ett
              alltmer frånvarande rättsväsende och orter som kommer att sakna
              alltfler viktiga samhällsfunktioner gör att bilden av ett Sverige
              som glider isär blir än mer tydlig. Det finns en gemensam borgerlig
              reservation som tar upp att innan reformarbetet fortsätter ska
              man göra halt, se över vad man har uppnått och se på sådana frågor
              som hur nedläggningar påverkar de regioner och orter som drabbas
              av dem. Man ska också se på andra saker som inte är tillräckligt
              belysta här. Man ska titta på tillgängligheten, och man ska se
              på konsekvenserna för de orter som har drabbats av nedläggningarna.
              Det är en bra väg, och det är viktigt att de tingsrätter som finns
              i Ljungby och Värnamo tillåts vara kvar. De är väl fungerande
              tingsrätter som betyder mycket för sin bygd. Jag yrkar därför
              bifall till motion Ju401.
            </seg>
          </u>
          <note type="speaker" xml:id="i-260e04804d58717f-0">
            Anf. 93 TOBIAS KRANTZ (fp):
          </note>
          <u who="tobias_krantz_56c063" xml:id="i-783ddeb385bef93a-4">
            <seg xml:id="i-6efbe2dc26c9b948-0">
              Fru talman! Det vi i dag bevittnar är ett politiskt ödesdrama
              som spelas upp inför våra ögon. Om det är en tragedi, fars eller
              komedi låter jag vara osagt. Förmodligen är det en blandning av
              allt. Det är ytterligare ett steg i den massiva tingsrättsslakt
              som den socialdemokratiska regeringen bedriver sedan ett antal
              år tillbaka. Regeringen ägnar sig i det tysta åt en gigantisk
              centralisering av det svenska domstolsväsendet.
            </seg>
            <seg xml:id="i-69e6080ec315bb36-0">
              En av de tingsrätter som nu drabbas av regeringens centraliseringsiver
              är Värnamo tingsrätt. Eksjö tingsrätt räddas kvar denna gång,
              men risken är att det bara är en tillfällig seger om Socialdemokraterna
              får fortsätta. Regeringens hantering av tingsrättsorganisationen
              är skandalös. Den är skandalös i två avseenden.
            </seg>
            <seg xml:id="i-f03628ec5582ce1a-0">
              För det första saknas ett fullgott beslutsunderlag. Besluten
              bygger mycket på spekulationer och antaganden. Fakta som inte
              stöder den inriktning som regeringen redan har bestämt sig för
              sållas bort.
            </seg>
            <seg xml:id="i-875456689d2d1a07-0">
              För det andra saknar processen all demokratisk förankring. I
              själva verket är processen riggad. Den är riggad för att hålla
              borta all form av folkligt inflytande och avskärma riksdagen från
              möjligheten att utöva makt.
            </seg>
            <seg xml:id="i-83277c3ec2099253-0">
              I sak finns det all anledning att motsätta sig regeringens planer.
            </seg>
            <seg xml:id="i-77ac18ac6122d6d7-0">
              För det första saknas seriösa konsekvensanalyser av de föreslagna
              nedläggningarna. Man har exempelvis inte tagit med följderna för
              övriga delar av samhället och bara diskuterat rättsväsendet. Effekterna
              av tidigare nedläggningar måste naturligtvis tas med i beräkningen.
              Möjliga samordningsvinster som kan finnas genom att tingsrätter
              samarbetar, exempelvis fallet Värnamo-Ljungby, tas inte med i
              beräkningarna.
            </seg>
            <seg xml:id="i-1cfe9ce562c74ee9-0">
              För det andra visar erfarenheterna att mindre domstolar ofta
              har kortare handläggningstider och klarar uppsatta mål minst lika
              bra, kanske till och med bättre, än större domstolar. De har ofta
              lägre sjukfrånvaro och minst lika lätt att rekrytera domare. Det
              mesta tyder på att rättssäkerheten är minst lika bra vid de mindre
              domstolarna som vid de större.
            </seg>
            <seg xml:id="i-d1df1911e2a722fa-0">
              För det tredje handlar det om människors förtroende för rättsstaten.
              Väldigt många människor i dag känner stor otrygghet. Den grova
              brottsligheten breder ut sig. Polisstationer läggs ned. Polisen
              har inte tillräckliga resurser. Många åklagare går på knäna. Att
              i den situationen lägga ned en tingsrätt i Jönköpings län riskerar
              att underminera människors tillit till rättsstaten. Det sker i
              en tid när inriktningen borde vara att rusta upp, inte rusta ned,
              den svenska rättsstaten.
            </seg>
            <seg xml:id="i-cc7641a32c280aa3-0">
              Fru talman! Det finns också starka skäl att bli oerhört upprörd
              över regeringens hantering av tingsrättsfrågan. Förberedelserna
              och genomförandet av besluten har i praktiken förbehållits en
              liten krets byråkrater och politiker i Domstolsverket och i Justitiedepartementets
              yttersta ledning. Regeringen lämnar inte någon proposition till
              riksdagen där vi riksdagsledamöter kan ta ställning till en helhet,
              hur vi vill att domstolsorganisationen ska se ut i landet. Regeringen
              bara meddelar att den så kallade reformeringen av tingsrättsväsendet
              fortskrider. Remisstiderna på Domstolsverkets förslag har varit
              ytterst korta. Många känner att de inte har fått komma till tals
              därför att ingen lyssnar till dem. Men regeringen bedriver också
              nedläggningen enligt en väldigt sinnrik plan. I stället för att
              presentera en helhet tar man län för län i syfte att inte något
              samlat motstånd mot denna tingsrättsslakt ska kunna resas. Insynen
              i processen är minimal. Besluten fattas i stängda sammanträdesrum.
              Det är fult, fräckt och bedrägligt. Det är en demokratisk skamfläck.
              Inte undra på att det skapas politikerförakt.
            </seg>
            <seg xml:id="i-5dd289bb2ef09675-0">
              Fru talman! Det är ännu en tid kvar tills avgörande stund faller
              i kammaren. Det finns fortfarande en chans för de socialdemokratiska
              riksdagsledamöterna som nu får sitt rättsväsende på hemmaplan
              nedmonterat att agera. Stöd den borgerliga reservationen. Den
              borgerliga reservationen innebär ett omedelbart stopp för nedläggningar
              och en ordentlig utvärdering och genomgång av hur tingsrättsorganisationen
              ska se ut i sin helhet.
            </seg>
            <seg xml:id="i-79360af71464b97a-0">
              Särskilt vänder jag mig till mina kolleger på Jönköpingsbänken.
              Tänker ni med berått mod delta i den småländska tingsrättsslakten?
              Jag tvivlar inte på att Carina Hägg genuint och uppriktigt vill
              värna Värnamo tingsrätt, men tänker du stå upp för den uppfattningen
              när avgörandet faller i kammaren eller tänker du vara med och
              slå in den sista spiken när Värnamo tingsrätt begravs?
            </seg>
          </u>
          <note type="speaker" xml:id="i-bafad85b7d95c208-0">
            Anf. 94 MARIA LARSSON (kd):
          </note>
          <u who="maria_larsson_f0b7f8" xml:id="i-f908ca03da243af8-0">
            <seg xml:id="i-3f02d4151462a8ff-0">
              Fru talman! Regeringens tingsrättsreform har hittills inneburit
              att antalet tingsrätter har minskat från 93 stycken år 2000 till
              76 stycken år 2002. Konsekvenserna av förändringen har ännu inte
              utvärderats. Ändå vet vi att antalet brott ökar. Ändå ska riksdagen
              i dag fatta beslut om att lägga ned ytterligare tingsrätter, trots
              att vi inte vet ett enda dugg om hur detta har påverkat rättssäkerheten
              och hur detta har påverkat ur regionalpolitisk synvinkel.
            </seg>
            <seg xml:id="i-0213feea6751a328-0">
              En av de tingsrätter som riskerar att läggas ned med dagens beslut
              är Värnamo tingsrätt. Att Eksjö tingsrätt får vara kvar gläder
              en smålänning, men jag är djupt bekymrad över det som håller på
              att hända i Sverige i dag. Att justitieminister Thomas Bodström
              inte har behagat ta sig till kammaren i dag är en skymf mot väljarna,
              det vill säga att vi inte får tillfälle att diskutera denna viktiga
              fråga med justitieministern.
            </seg>
            <seg xml:id="i-a1611fefce34690a-0">
              Det har sagts mycket om hur processen har gått till, Domstolsverkets
              roll, undermåliga beskrivningar av dagens verksamhet vid olika
              tingsrätter. Allt detta kan jag understryka och instämma i.
            </seg>
            <seg xml:id="i-74096b0f4c703154-0">
              Den stora skillnaden i dagens debatt går mellan de partier som
              tycker att vi först ska undersöka konsekvenserna och göra en utvärdering
              av den förändring som har skett den är av ett gigantiskt slag;
              det är en ren slakt som har inträffat och de partier som vill
              gå vidare med nya beslut. Där går den stora skiljelinjen. Det
              här kan vara ödeläggande för den fortsatta hanteringen av rättssäkerheten
              i Sverige.
            </seg>
            <seg xml:id="i-ffa451ca6217b1d1-0">
              Det är ju så, Norlander, att det här går inte att reparera. En
              nedlagd tingsrätt kommer inte att återuppstå. Det vore roligt
              om du kunde dementera det jag säger just nu, men jag kan väl inte
              hoppas på det.
            </seg>
            <seg xml:id="i-d291e9e2c56992ab-0">
              Peter Althin har på ett förtjänstfullt sätt talat om rättssäkerheten,
              och jag vill lägga till några regionalpolitiska aspekter just
              utifrån ett Värnamoperspektiv.
            </seg>
            <seg xml:id="i-328a96d76ce6eb45-0">
              Gnosjöregionen är en av landets mest expansiva regioner. I Värnamo
              tingsrätt har man i dag flera tvistemål som rör företag och näringsidkare
              än tingsrätter av motsvarande storlek. Vi vet också det har diskuterats
              här förut att tingsrätten är en viktig faktor för tillgången till
              bra advokater i bygden, jurister med hög kompetens inom immaterialrätt
              och avtalsskrivning. Det är stor risk att också den kompetensen
              försvinner från bygden, vilket är en viktig faktor för att tillväxtregionen
              Gnosjö inte kommer att fungera lika bra fortsättningsvis.
            </seg>
            <seg xml:id="i-b76d41883237c799-0">
              Socialdemokraterna har tillsammans med Vänsterpartiet och Miljöpartiet
              hävdat att en sammanslagning av tingsrätterna i länen skulle innebära
              en effektivisering och en kvalitetsförbättring. Det köper inte
              vi. Small is beautiful i Gnosjöregionen. Våra erfarenheter av
              småskalighet är att det alltid ger större engagemang och bättre
              effektivitet. Socialdemokraternas centraliseringsiver har nu nått
              tingsrätterna, och jag beklagar det som håller på att hända.
            </seg>
            <seg xml:id="i-ea574d18cd5f1738-0">
              Till sist några ord till Carina Hägg. Du har under lång tid agerat
              på ett självständigt sätt för tingsrättens bevarande, säger du.
              Jag tycker då inte att det är ett självständigt agerande att i
              detta läge avstå från att rösta. Om du inte gillar Bengt-Anders
              Johanssons motion har vi en fyrpartimotion att erbjuda från alliansens
              partier, nr 477. Välkommen att rösta på den! Eller varför inte
              rösta på din egen motion? Inte ens den har du yrkat bifall till.
              Det finns en stenhård partipiska, men med den självständighet
              som du har tycker jag att du inte ska bry dig om den. Det är att
              svika väljarna att avstå.
            </seg>
            <seg xml:id="i-fd7c4e2c87be5fae-0">
              Jag vill yrka bifall till motion 477.
            </seg>
          </u>
          <note type="speaker" xml:id="i-05065e498e3bd359-0">
            Anf. 95 INGEMAR VÄNERLÖV (kd):
          </note>
          <u who="ingemar_vanerlov_5debc7" xml:id="i-217ada7e959bd0d6-0">
            <seg xml:id="i-7fc0e9a2f262055b-0">
              Fru talman! Medborgarperspektivet med tyngdpunkt på lokalt förankrad
              domstol är en viktig aspekt för rättssamhället. Den håller på
              att gå förlorad genom regeringens förändringsarbete. Värdet av
              den lokala förankringen får inte underskattas. Hos den domare
              som tjänstgör i en liten domstol ökar med åren kunskapen om lokala
              särdrag i fråga om till exempel målstruktur och ortsförhållanden,
              vilket i sin tur befrämjar möjligheterna till en säker bedömning
              i sådana brottmål och tvistemål där dessa särdrag haft en betydelse
              i skeendet.
            </seg>
            <seg xml:id="i-6d7b401961da6c3c-0">
              Varken önskemål om att tillskapa en effektiv beredningsorganisation
              eller önskemål om långt driven specialisering framstår som några
              övertygande argument för att lägga ned mindre domstolar, till
              exempel Stenungsunds tingsrätt. Det framkommer av de utredningar
              om gjorda förändringar i tingsrättsorganisationen som regeringen
              låtit verkställa, RRV 2002:9 och SOU 2003:5. Det har heller aldrig
              kunnat påvisas att små domstolar har sämre kvalitet i dömandet
              än vad stora har. Däremot har det visat sig att domstolsförhandlingar
              ställs in i större utsträckning i stora domstolar än i små. Uppenbarligen
              finns det fördelar med att behålla de mindre tingsrätterna.
            </seg>
            <seg xml:id="i-926a87d10761bfde-0">
              Riksdagen har inte uttalat att Domstolsverket på något sätt står
              över domstolarna, utan fastmer är verkets uppgift att tillhandahålla
              kvalificerad service åt domstolarna i administrativa frågor, vilket
              framgår av betänkande 2000/01:JuU29. I denna servicefunktion finns
              stora brister. Bland annat har Domstolsverkets utbildningar kritiserats
              för att inte hålla måttet. Vidare har Domstolsverket trots upprepade
              påpekanden underlåtit att verka för att en väl fungerande organisation
              av vikarier för domarna kommit till stånd. Om så skett hade de
              mindre tingsrätterna haft en bättre ställning. För detta har dock
              Domstolsverket visat föga intresse.
            </seg>
            <seg xml:id="i-e70296d5bf2255b3-0">
              För fem år sedan fanns det 96 tingsrätter förutom hovrätter,
              länsrätter, kammarrätter och hyresnämnder. Ju fler domstolar,
              desto mer komplicerad uppgift för Domstolsverket att lämna den
              kvalificerade service som riksdagen påbjudit. Uppenbarligen är
              det därför intressant för Domstolsverket att reducera antalet
              tingsrätter, vilka nu är 68 till antalet.
            </seg>
            <seg xml:id="i-538851acd9baa6a3-0">
              1995 års domstolskommitté fick i uppdrag att i ett slag mycket
              kraftigt reducera antalet tingsrätter i landet. Lyssna nu, Göran
              Norlander! Mot detta uppstod en så kraftig opinion att regeringen
              fick dra tillbaka uppdraget. När man nu i stället tar region för
              region uppstår inte samma nationella vrede, varför den här strategin
              är mera framgångsrik.
            </seg>
            <seg xml:id="i-2f0a3a3a8064f004-0">
              Berörda tingsrätter och kommuner har inte mycket att säga till
              om. Domstolsverkets så kallade idéskisser är i praktiken förklädda
              påbud. Sedan ska vi inte tala om de underliga remissförfarandena.
              Det finns exempel på vad som hände när en utredares slutsatser
              inte passade Domstolsverket. När utredningsresultatet skulle ut
              på remiss skickade man samtidigt med ett följebrev där man klart
              deklarerade att man inte delade utredarens syn och i stället anförde
              hur man ville ha det. I det aktuella fallet blev resultatet det
              som Domstolsverket i förväg meddelat remissinstanserna att man
              ville se.
            </seg>
            <seg xml:id="i-b67d9324fbf89222-0">
              Det är bara i Sverige som man slår sönder domstolarnas lokala
              förankring. Så sker inte i våra grannländer eller i övriga Europa.
              Sverige företräder för närvarande en extremlinje när det gäller
              förändringen av sin underrätts- eller tingsrättsorganisation.
              Det finns ingen vetenskap eller sanning som anger lämplig storlek
              på en domstol. Att vi har den utveckling vi för närvarande har
              beror endast på att den politiska majoriteten bestämt sig för
              större men betydligt färre domstolar. Det finns inga belägg för
              att dömandeverksamheten därmed kommer att bli bättre.
            </seg>
            <seg xml:id="i-797af2cc70cccba0-0">
              Slutligen, fru talman: Att lägga ned mindre tingsrätter framstår
              som ett självändamål när det gäller att åstadkomma större domstolar
              men är inte motiverat på grund av konstaterade bristfälligheter.
            </seg>
          </u>
          <note xml:id="i-435bc229b483ea7d-0">
            Jag yrkar bifall till motion Ju5.
          </note>
          <note type="speaker" xml:id="i-eb2558e9cece8886-0">
            Anf. 96 OLLE SANDAHL (kd):
          </note>
          <u who="olle_sandahl_6ef018" xml:id="i-066abafc52617923-0">
            <seg xml:id="i-16588d61987daed0-0">
              Fru talman! En förändring av tingsrättsorganisationen är nödvändig.
              Ett förändrat samhälle kräver också en förändrad rättsorganisation.
              Det är inga problem och inga tveksamheter därvidlag. Problemet
              är inte ambitionen till förändring. Problemet är det sätt på vilket
              den nu ska genomföras.
            </seg>
            <seg xml:id="i-1eb24451dbf703b3-0">
              Sedan 1999 har antalet tingsrätter minskat från 93 till 72, det
              vill säga med 25 %. Vi har flera gånger under dagen här hört att
              det inte finns någon ordentlig, genomgripande utredning och kunskap
              om effekterna av den här insatsen. Vi har till och med hört en
              maritim term nämnas, nämligen att utredningen havererade.
            </seg>
            <seg xml:id="i-e59b528d981aca15-0">
              För mig, med min bakgrund inom vården, är detta fullständigt
              orimligt. Det är till och med så att man sannolikt skulle bli
              av med sin legitimation om man först meddelade behandling och
              därefter tog ställning till diagnos och status. Man måste naturligtvis
              ha en grund för sitt agerande i viktiga frågor. Man måste ha en
              kunskap om diagnos och status för att kunna göra en terapiplan
              annars ryker legitimationen. Vi kan hoppas att så blir fallet
              även i det här sammanhanget.
            </seg>
            <seg xml:id="i-5d0677053f6d4ed1-0">
              Vi var inne på väderleksrapporter och kapsejsade utredningar.
              Tanken kommer en i sinnet att en autopilot ställs in av en sjöfarare.
              Man prickar in sin way point , sin destination, ställer in autopiloten
              och lägger sig och vilar. Fartyget går, oberoende av väder och
              vind och förändrade omständigheter.
            </seg>
            <seg xml:id="i-9b8d55960f54740d-0">
              Man måste kunna ompröva. Man måste kunna se vad som händer.
            </seg>
            <seg xml:id="i-5934429042e64e25-0">
              Det vore alltså ansvarsfullt och rationellt att göra, som vi
              föreslår, ett uppehåll. Vi låter helt enkelt nedläggningsraseriet
              avstanna och gör en analys av effekterna i ett helhetsperspektiv.
              Vilka effekter har det här haft? Vi utvärderar beträffande rättssäkerhet,
              kvalitet, ekonomi, kompetensutveckling, sårbarhet, påverkan på
              lokalsamhället, rekrytering och så vidare.
            </seg>
            <seg xml:id="i-a7f0816795da1640-0">
              Den symboliska betydelsen av rättssamhällets närvaro ska inte
              underskattas. Den är själva kittet i rättssamhället och står för
              legitimiteten. Vi måste ha kvar detta. Argumenten för nedläggningen
              har varierat över tiden. Först talade man om de ekonomiska effekterna.
              När de inte gick att visa talade man mer om kvalitetseffekter.
              Då kan man notera till exempel Ljungby. Det är ett direkt motsatt
              exempel i förhållande till de anförda argumenten. Ljungby tingsrätt
              har, som ett exempel bland de mindre, visat sig synnerligen kompetent
              att sköta sitt uppdrag. Man dömer av målen snabbare. Man har färre
              överklaganden. Man har liten balans. Man ligger i topp när det
              gäller personalens trivsel. Kompetensutveckling är också i topp.
              Det finns ingenting som motiverar en akut nedläggning.
            </seg>
            <seg xml:id="i-7610a14ce49c2f07-0">
              Man bör beakta verkligheten. Det finns inga sakliga argument,
              utan nu är tiden kommen att göra en utvärdering, en analys. Sedan
              kan man fatta beslut om framtiden. Därför bör alltså förslaget,
              som ligger i budgetpropositionen, avslås. Och det görs ifall vi
              nu bifaller reservation 2. Därmed tillgodoser man samtidigt min
              motion Ju394 som innebär att Ljungby tingsrätt ska vara kvar i
              avvaktan på en utredning som jag är övertygad om kommer att bekräfta
              dess existensberättigande.
            </seg>
          </u>
          <note type="speaker" xml:id="i-1a5d865b300a0657-0">
            Anf. 97 SUSANNE EBERSTEIN (s):
          </note>
          <u who="susanne_eberstein_a842e4" xml:id="i-bb4ea217c918e455-0">
            <seg xml:id="i-231af37226d6f09b-0">
              Fru talman! Jag vill påminna församlingen om att det enligt lagen
              om tingsrätterna är regeringens sak att bestämma antalet, och
              vi har då fått in det i riksdagen. Och det här visar ju bara svårigheten
              att få in det i riksdagen, eftersom varje person här i salen bara
              talar om sin egen tingsrätt.
            </seg>
            <seg xml:id="i-4d03533cb9286ef8-0">
              Effektivitet, rättssäkerhet och osårbarhet genomsyrar vårt arbete
              för att förnya och förbättra arbetssättet i domstolarna. Det är
              märkligt att man från borgarnas sida tar i så just för den egna
              domstolen. Där är tydligen gränsen för borgarnas rättssäkerhet.
              Jag vill påminna om att Moderaterna hade förslag under en borgerlig
              regering om att mer än halvera tingsrätterna. Det klarade man
              inte då, men det var inriktningen. Därför förstår jag inte riktigt
              vad det är man så kapitalt har ändrat synpunkter på.
            </seg>
            <seg xml:id="i-63a5ddb1010dc993-0">
              Jag vill också påminna alla er som står här och låtsas att ni
              värnar om domstolsväsendets framtid att ni just nu är på väg att
              avslå en proposition, som skulle göra att 2 500 mycket besvärliga
              ärenden som rör mänskliga katastrofer överförs från Utlänningsnämnden,
              som läggs ned den 1 januari 2006, direkt till våra länsrätter.
              Det handlar om 2 500 ärenden som kommer att gå före all annan
              verksamhet som finns på domstolarna.
            </seg>
            <seg xml:id="i-53497cbc52fa8c07-0">
              Borgarna säger gemensamt nej till att effektivisera domstolsväsendet.
              Jag vill påminna om att det, när ni vägrar att godkänna propositionen
              om prövning av verkställighetshinder i utlänningsärenden, finns
              risk för att domstolsväsendet totalt kommer att haverera.
            </seg>
            <seg xml:id="i-f26944f1b6cf13b2-0">
              Frågan blir då vilken påverkan de här 2 500 extra asylärendena
              kommer att få på domstolsväsendet. Förutom att det kostar miljontals
              kronor vill jag framför allt påtala att antalet domare inte kommer
              att räcka till. Man har gjort beräkningen att 70 domare måste
              rekryteras i denna verksamhet på länsrätterna. Av dem finns då
              20 stycken i Utlänningsnämnden.
            </seg>
            <seg xml:id="i-94b1755df1240725-0">
              Jag vill understryka att rekrytering av domare är en grannlaga
              uppgift som kräver noggranna överväganden av de sökandes lämplighet.
              Att rekrytera ett så stort antal domare under en mycket begränsad
              tid kommer att tvinga fram ett avkall på kvalitetskraven. Här
              sviker ni domstolarna och domstolsväsendet. Här är det inte längre
              tal om rättssäkerhet. Här är det enbart det politiska spelet som
              gäller. Bevara oss från borgarnas sätt att bevaka domstolsväsendets
              framtid!
            </seg>
          </u>
          <note type="speaker" xml:id="i-d9506eac3a2e644f-0">
            Anf. 98 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-783ddeb385bef93a-5">
            <seg xml:id="i-4c66b8eca3535fac-0">
              Fru talman! Först vill jag för formens skull yrka bifall till
              motionen Ju474 Maria Larsson sade fel nummer så att det blir rätt
              i protokollet.
            </seg>
            <seg xml:id="i-1a7ac39f7320d099-0">
              Jag tycker att det var ett mycket spännande anförande av Susanne
              Eberstein. Jag tror att det som de allra flesta här har talat
              om faktiskt huvudsakligen handlar om hur processen när det gäller
              tingsrättsnedläggningar går till. Det som pågår är inget annat
              än en demokratisk skandal. Ni vet från Socialdemokraternas sida
              att det inte finns något massivt stöd för att lägga ned hälften,
              kanske två tredjedelar, av landets tingsrätter. Vad gör ni då?
              Jo, ni plockar län för län för län, för att något samlat motstånd
              inte ska kunna resas. Varför vågar ni inte möta riksdagen med
              ett samlat förslag om hur ni ser på tingsrättsorganisationen?
              Varför tar ni län för län? Vågar ni inte möta folkets valda ombud
              med ett förslag? Det undrar jag, om ni nu är så intresserade av
              att ta ansvar. Och vad säger ni till alla de människor runtom
              i landet som inte känner att de har fått komma till tals i processen?
              Många känner sig helt överkörda nu. Det handlar inte om att bevara
              vissa tingsrätter. Det handlar om ett politiskt, moraliskt förhållningssätt
              till medborgarna, Susanne Eberstein. Det handlar om att man spelar
              med öppna kort, att man inte fattar besluten i stängda sammanträdesrum,
              att man vågar möta medborgarna, vågar möta medborgarnas valda
              ombud med ett konkret förslag.
            </seg>
            <seg xml:id="i-925bc2ffe7835f8b-0">
              Vi säger så här: Stoppa tingsrättsnedläggningarna nu! Gör en
              rejäl utvärdering och fatta sedan besluten! Varför vågar ni inte
              släppa de här utredningarna till en parlamentarisk utredning?
              Varför ska detta göras upp i stängda sammanträdesrum, Susanne
              Eberstein?
            </seg>
          </u>
          <note type="speaker" xml:id="i-1dfe7292e5ae7cc9-0">
            Anf. 99 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-1">
            <seg xml:id="i-0d2b8fccba187daf-0">
              Fru talman! Det där är bara struntprat. Här är inga stängda sammanträdesrum.
              Tvärtom har det varit en enorm utredning och remissomgång. Att
              man sedan inte alltid lyder dem som man lyssnar på är väl alldeles
              självklart. Jag skulle tvärtom säga att det är skillnad län för
              län på domstolarna, eftersom vi har domkretsar. Därför är det,
              om man bor i Haparanda, helt ointressant vad som händer nere i
              Skåne du får ursäkta!
            </seg>
            <seg xml:id="i-31236348eb1c8e25-0">
              Sedan är det en enorm skillnad på tingsrätter i dag jämfört med
              hur det var tidigare. Jag satt själv ting 1974. Vi hade enormt
              mycket folk som varje dag kom till domstolarna. Det var bouppteckningar.
              Det var lagsökningar. Det var betalningsförelägganden. Alla de
              ärendena är nu flyttade från domstolarna.
            </seg>
            <seg xml:id="i-b928bee59b5eb7c4-0">
              I dag kan man gå till en liten tingsrätt, till exempel hemma
              i Örnsköldsvik, där jag var, och fråga: Hur ofta kommer en vanlig
              människa till domstolen? Då får man till svar att det aldrig sker,
              om det inte är brottmål, och då åker ju den människan faktiskt
              ofta polisbil.
            </seg>
            <seg xml:id="i-ff73fca8d1c1dd71-0">
              Domstolarna och tingsrätterna har alltså helt ändrat innehåll
              sedan den tiden när de placerades ut. Det vet man om man arbetar
              på en domstol. Därför är inte protesterna särskilt stora. Att
              alla människor protesterar mot detta stämmer inte. Vi får väldigt
              mycket brev från kommunalråd. Men de kommer väldigt sällan till
              tingsrätterna gudskelov, eftersom jag inte vill att de ska vara
              sådana som döms.
            </seg>
            <seg xml:id="i-c8e6546171e609eb-0">
              Fortfarande är det så att allvaret i framtiden för domstolsväsendet
              faktiskt inte ligger i antalet tingsrätter, utan det ligger i
              att domstolarna kommer att översvämmas av 2 500 ärenden som, från
              den 1 januari 2006, fullständigt kommer att krossa dem.
            </seg>
          </u>
          <note type="speaker" xml:id="i-020a9aef2dc4fd1b-0">
            Anf. 100 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-783ddeb385bef93a-6">
            <seg xml:id="i-4ab803ff0190cf22-0">
              Fru talman! Jag förstår att Susanne Eberstein glider från ämnet.
              Hon glider på den fråga som jag konkret ställde och som vi behandlar
              i debatten. Dessutom för Susanne Eberstein in en helt annan fråga
              som över huvud taget inte berörs i betänkandet. Det är betecknande
              när man inte har något riktigt bra svar i sakfrågan.
            </seg>
            <seg xml:id="i-0057df7925660f95-0">
              Jag vill återigen ställa frågan. Jag tycker att jag har rätt
              att få ett svar. Om nu Susanne Eberstein är så otroligt övertygad
              om att det som nu sker är rätt undrar jag varför regeringen inte
              lägger fram en konkret proposition med en helhetssyn på hur domstolsväsendet
              eller tingsrätterna ska se ut i landet? Varför detta successiva
              smygande runtom i landet med län efter län? Varför inte lägga
              en samlad proposition och ta debatten, om du nu tror så starkt
              på argumenten och på att vi ska halvera antalet tingsrätter eller
              minska dem med två tredjedelar runtom i landet? Varför inte ta
              den debatten?
            </seg>
            <seg xml:id="i-d8871dccf11c8bbe-0">
              Varför inte ta en öppen diskussion, dialog och debatt med Sveriges
              folkvalda ombud? Varför ska dessa beslut i praktiken avgöras av
              byråkrater i Domstolsverket och en liten krets på Justitiedepartementet?
            </seg>
          </u>
          <note type="speaker" xml:id="i-533edf40e28f3048-0">
            Anf. 101 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-2">
            <seg xml:id="i-0c6094a4c2b61425-0">
              Fru talman! Jag föreslår att Tobias Krantz ger sig ut i verkligheten
              i Sverige. Det här är inga smygnedläggningar. Det är tvärtom så
              att alla vi domare har fullmakt. Det innebär att man, när man
              lägger ned en tingsrätt, måste flytta människor från ett ställe
              till ett annat på ett mycket grannlaga och noggrant sätt. Det
              tar tid.
            </seg>
            <seg xml:id="i-2f4e428ace08ed33-0">
              Om vi ska ha en administrativ överbyggnad som skulle klara en
              total genomgång, nedläggning och flyttning av domstolar samtidigt
              skulle vi behöva tredubbla Domstolsverket. Det kan väl inte ens
              Tobias Krantz mena att vi ska.
            </seg>
            <seg xml:id="i-68fe97a66082c8ba-0">
              Här smygs inte. Personalen är, tvärtom, oerhört inblandad, men
              den blir inte alltid åtlydd. Det finns en tingsrätt som till och
              med har bett om att få bli nedlagd. Det har tagit väldigt lång
              tid.
            </seg>
            <seg xml:id="i-53d8c7fdb23a8994-0">
              Nu har jag svarat på den här frågan två gånger.
            </seg>
            <seg xml:id="i-6549384f0a08b1c5-0">
              Nu frågar jag Tobias Krantz: Vad gör ni inför att hela domstolsväsendet
              kommer att fullständigt krossas den 1 januari 2006? Det kanske
              bara är den egna tingsrätten som är angelägen.
            </seg>
          </u>
          <note type="speaker" xml:id="i-9a76b455329ac433-0">
            Anf. 102 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-0b9b832778462fde-3">
            <seg xml:id="i-c12775703059235f-0">
              Fru talman! Statsråden brukar ibland säga att arbetsfördelningen
              i Regeringskansliet är si och så och därför ankommer det på mig
              att svara.
            </seg>
            <seg xml:id="i-7ef60a0f2a6dcb5e-0">
              Arbetsfördelningen i den socialdemokratiska justitiegruppen tycks
              vara att Göran Norlander svarar på frågorna konstruktivt, lite
              lågmält, medan det nu finns behov av att höja rösten och i stort
              sett recensera dem som har recenserat regeringens politik.
            </seg>
            <seg xml:id="i-4a2abef2113a2193-0">
              Jag betackar mig för recensioner av typen: Borgarna har ett låtsasintresse.
              De ledamöter som har varit uppe har bara intresse för sin egen
              domstol.
            </seg>
            <seg xml:id="i-d374d6bb3a72d95c-0">
              Antingen tar Susanne Eberstein tillbaka detta och beklagar vad
              hon sade eller också får hon utveckla det. Jag betackar mig för
              den typen av beteckningar. Jag har engagerat mig under två perioder
              tidigare i justitieutskottet och haft långa och många diskussioner
              om reformering av tingsrättsväsendet alltsedan Domstolsutredningen
              1995. Den gick i kvav bland annat av det skälet att det fanns
              ett klart direktiv om besparingar på 200 miljoner. Med den kreativitet
              som Susanne själv uppenbarligen tycker att hon besitter kanske
              hon kunde fundera över om det kanske hade varit lite lättare att
              komma överens om man inte hade haft besparingsbetinget på 200
              miljoner.
            </seg>
            <seg xml:id="i-afef128a7689bc8d-0">
              Susanne Eberstein säger att borgarna, som hon uttrycker det,
              det vill säga de borgerliga partierna, var inne på tankar om förändring
              av tingsrätterna. Det låter alltid bättre i en mötesaktivitet
              att kalla dem för borgarna. Det är helt riktigt. Men vi drog slutsatser
              av den verklighet som vi var ute och vandrade i. Det var ingen
              lämplig väg. Jag vet att Susanne Eberstein med flera är ute och
              rör sig i verkligheten, men ni har uppenbarligen inte tagit intryck
              av den.
            </seg>
            <seg xml:id="i-8acaa346edd3a8e6-0">
              Jag är mycket angelägen att Susanne Eberstein tar tillbaka påståendet
              att jag inte har något intresse för något annat än min egen tingsrätt
              och att det bara är allmän populism.
            </seg>
          </u>
          <note type="speaker" xml:id="i-19b77df132c184cd-0">
            Anf. 103 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-3">
            <seg xml:id="i-059ace24e12feda4-0">
              Fru talman! Effektivitet, rättssäkerhet och osårbarhet ska genomsyra
              våra tingsrätter. Jag tycker att Anders G Högmark i så fall gör
              samma fel som han anser att jag har gjort, nämligen recenserar.
              I den här talarstolen får man väl ha åsikter. Eller är det bara
              ni som får ha det?
            </seg>
            <seg xml:id="i-e5d2dd80722350fe-0">
              Jag frågar igen: Hur är det med domstolsväsendets krackelering
              den 1 januari 2006? Anders G Högmark kanske inte är medveten om
              att det kommer att ske. Utlänningsnämndens nedläggande, utan att
              man över huvud taget förändrar lagreglerna kring Utlänningsnämnden,
              kommer att krossa domstolarna den 1 januari 2006. Hur vore det
              att svara på det?
            </seg>
          </u>
          <note type="speaker" xml:id="i-0551b95466f03db3-0">
            Anf. 104 ANDERS G HÖGMARK (m) replik:
          </note>
          <u who="anders_g_hogmark_c7178e" xml:id="i-0b9b832778462fde-4">
            <seg xml:id="i-428fd3adb2700068-0">
              Fru talman! Jeppe Johnsson kommer att gå in på det.
            </seg>
            <seg xml:id="i-bd2bb55ef6ca2e7d-0">
              Jag sitter i Domstolsverkets styrelse sedan ett antal år tillbaka.
              Jag är väl medveten om problemen. Jag betackar mig återigen för
              inställningen att det bara är Susanne Eberstein som förstår någonting.
              Ingen annan begriper någonting. Den skolmästarinnetypen av inställning
              betackar jag mig för.
            </seg>
            <seg xml:id="i-26013d7fd6e3c185-0">
              Jag vill ha besked. Är det populism när jag diskuterar och anser
              att man ska ha en helhetssyn?
            </seg>
            <seg xml:id="i-215ac77b288db67c-0">
              Jag ska ställa en annan fråga. Göran Norlander medgav att regeringen
              hade misskött frågan om nämndemännen och inte gjort något. Delar
              Susanne Eberstein uppfattningen att ersättningen till nämndemännen
              i dag är anmärkningsvärt låg med tanke på den viktiga position
              nämndemännen har? Kan Susanne Eberstein, som vet nästan allt,
              bättre veta om regeringen mycket snart kommer att lägga förslag?
            </seg>
            <seg xml:id="i-cd78de0f3b6d3326-0">
              Självfallet, fru talman, ska vi ha olika uppfattningar. Vi både
              ska ha och får ha det. Men man kan bemöta varandra på ett sådant
              sätt att det inte alltid är bara en som besitter sakkunskapen.
              Susanne Eberstein må förlåta mig, men jag tycker att inläggen
              från hennes sida i början det var det som drog i gång debatten
              igen präglades av att vi alla är populister och bara värnar om
              vårt eget och inte vet någonting.
            </seg>
            <seg xml:id="i-399734473aff9493-0">
              Jeppe Johnsson kommer att beskriva att Moderaterna säkert har
              pengar till den reformering, förändring och utveckling av domstolsväsendet
              som krävs när asylprocessen får en annan hantering.
            </seg>
          </u>
          <note type="speaker" xml:id="i-35d3de5599eb3c2e-0">
            Anf. 105 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-4">
            <seg xml:id="i-19275d226bc4010a-0">
              Fru talman! Jag förlåter gärna Anders G Högmark.
            </seg>
            <seg xml:id="i-0728d1a629ccda72-0">
              Jag tycker att det är synd när människor här i salen talar enbart
              för sin egen tingsrätt. Jag tycker att det är populistiskt att
              man är beredd att lägga ned tingsrätter över hela landet, men
              den egna tingsrätten måste till varje pris bevaras.
            </seg>
            <seg xml:id="i-351dcf54535e3769-0">
              Det är inte särskilt trovärdigt när man gör på det sättet här
              i kammaren
            </seg>
            <seg xml:id="i-5a05f53127c24fdb-0">
              Det har saknats pengar för att ge nämndemännen högre ersättning.
              Å andra sidan tycker jag att det allra viktigaste är att vi får
              in yngre människor bland nämndemännen. De får faktiskt förlorad
              arbetsförtjänst. När jag träffar nämndemännen visar det sig att
              det är våra pensionärer som är mest ledsna över att de inte får
              mer pengar. Jag vet inte om det är just den gruppen nämndemän
              som är allra viktigast.
            </seg>
            <seg xml:id="i-7e57381e85cfb751-0">
              Det pågår ett försök att skaka fram pengar även till detta. Vi
              har gjort enorma satsningar på polisen och vi har gjort enorma
              satsningar inom kriminalvården och rättsväsendet. Då får naturligtvis
              några tillfälligt stryka på foten. Det har skett med nämndemännen.
            </seg>
            <seg xml:id="i-4c1cbeccbfabf355-0">
              Det kommer ett förslag fram emot sommaren. Vi hoppas att vi på
              något sätt kan göra en förändring så att vi får fram pengar.
            </seg>
            <seg xml:id="i-c516eb443a26c48f-0">
              Jag kan till exempel själv tänka mig att man har två nämndemän
              i stället för tre. Det tycker jag vore en bra lösning. Då skulle
              pengarna räcka till att höja nämndemännens arvoden.
            </seg>
          </u>
          <note type="speaker" xml:id="i-1b8382dfcf1b6fde-0">
            Anf. 106 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-1a19d9328aa5771b-2">
            <seg xml:id="i-44c8e975beb5294c-0">
              Fru talman! Jag förstår över huvud taget inte kopplingen till
              Utlänningsnämnden. Jag har inte tidigare hört att det skulle vara
              ett skäl till att lägga ned tingsrätter runtom i landet. Jag förstår
              ju att Susanne Eberstein har uppfattningen att det är ett skäl.
            </seg>
            <seg xml:id="i-48b27b286f62c741-0">
              Det är nytt. Det fick vi i sista stund här i debatten.
            </seg>
            <seg xml:id="i-a5d46527ec809ef2-0">
              Susanne Eberstein sade tidigare, liksom justitieministern, att
              det är sårbarheten i våra mindre och medelstora domstolar som
              man vill komma åt. Den som nu arbetar i domstolar och har erfarenhet
              kan väl ge oss exempel på detta. Vilka domstolar är det som är
              sårbara? Vilka är det som ställer in förhandlingar?
            </seg>
            <seg xml:id="i-d4d1e1e6f3f9009a-0">
              Jo, det är Helsingfors, Göteborg och Malmö i allt väsentligt,
              och inte de små tingsrätterna.
            </seg>
            <seg xml:id="i-bb86dd04628ef12d-0">
              Ett av kraven när man lägger ihop tingsrätter har varit att man
              skulle ha en bibehållen tillgänglighet. Det kravet har man dragit
              ytterligare ett varv. Jag tror att Susanne Eberstein vet att Domstolsverket
              i en av de senaste utredningarna, som finns med som underlag,
              självt säger att det är fråga om försämrad tillgänglighet. Är
              det acceptabelt? Är det inte längre bibehållen tillgänglighet
              som gäller för sammanläggningen av tingsrätter?
            </seg>
          </u>
          <note type="speaker" xml:id="i-f7cea7f29af5614c-0">
            Anf. 107 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-5">
            <seg xml:id="i-aebcca8fcab9adcb-0">
              Fru talman! Utlänningsnämnden och att man inte medverkar till
              att man inte ska få göra hur många nya ansökningar som helst använde
              jag som exempel på att ni i verkligheten inte värnar om domstolsväsendet
              eftersom vi vet vad som kommer att hända om det inte ordnas upp
              och om ni nu säger nej till en proposition. I justitieutskottet
              säger borgarna till och med nej till att över huvud taget påpeka
              att detta är ett bekymmer när socialförsäkringsutskottet drar
              frågan. Man tycker inte att det finns anledning att bry sig om
              det.
            </seg>
            <seg xml:id="i-a8e6835605494d14-0">
              När det gäller sårbarheten har jag på de små tingsrätterna framför
              allt mött advokater som är arga. De är ledsna. De vill fortsätta
              att ha nära till sitt arbete. Jag möter sällan att allmänheten
              tycker att tillgängligheten är något att bry sig om. Jag har över
              huvud taget inte mött en enda vanlig människa som pratar om tingsrätterna.
              De bryr sig inte ett skvatt.
            </seg>
            <seg xml:id="i-6120943088964e6b-0">
              Jag tycker att det är intressant med tillgänglighetsfrågan. Jag
              kommer från Norrland. Om man fortsätter upp till Norrbotten och
              jämför tillgängligheten där med nuvarande tingsrätter, utan att
              det har lagts ned några tingsrätter, med tillgängligheten i Skåne
              kan man faktiskt fundera över ordet tillgänglighet.
            </seg>
          </u>
          <note type="speaker" xml:id="i-ad203aa213c858d4-0">
            Anf. 108 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-1a19d9328aa5771b-3">
            <seg xml:id="i-a55e5a22e0121916-0">
              Fru talman! Det är alldeles uppenbart så att om man arbetar som
              advokat i svenska domstolar ser man en helt annan verklighet än
              vad Susanne Eberstein har gjort under sitt domstolsarbete.
            </seg>
            <seg xml:id="i-7217ceb2a0a780da-0">
              Om man bor i Västervik och får bekymmer med fukt och mögel i
              en fastighet och behöver åka till Kalmar tingsrätt, talar man
              om tillgänglighet och tycker att man får ge sig i väg ganska långt.
              Detsamma gäller från Strömstad till Uddevalla och så vidare. Det
              finns alltså många människor, vilka inte minst vi advokater möter,
              som måste till domstolarna och som får acceptera de förhållandevis
              långa avstånd som det kommer att bli i fortsättningen. Inte heller
              blir det bättre av att vi får inställda förhandlingar så att man
              får åka tillbaka.
            </seg>
            <seg xml:id="i-13a071f0b567d558-0">
              Sedan är jag medveten om att det är skillnad på södra Sverige
              och norra Sverige när det gäller avstånd.
            </seg>
          </u>
          <note type="speaker" xml:id="i-2a864f6f4daf836b-0">
            Anf. 109 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-6">
            <seg xml:id="i-224ae8744f85b412-0">
              Fru talman! Det är intressant att ledamoten är medveten om det.
              Tillgänglighet är ju som sagt ett oerhört relativt begrepp i vårt
              stora land. Det är klart att det kan vara besvärligt för den som
              är van att bo precis i kvarteret bredvid att förflytta sig lite
              längre. Å andra sidan kom ju placeringen av tingsrätterna till
              när väldigt få människor hade bil och möjlighet att på ett lätt
              sätt ta sig både hit och dit. Verkligheten har alltså förändrats
              enormt sedan den tid då tingsrätterna placerades ut.
            </seg>
          </u>
          <note type="speaker" xml:id="i-835ce383123e42d1-0">
            Anf. 110 JEPPE JOHNSSON (m) replik:
          </note>
          <u who="jeppe_johnsson_2a00a4" xml:id="i-8e4bdbc7bdc1a3e6-3">
            <seg xml:id="i-077f8873cb435bd2-0">
              Fru talman! Jag blev också lite konfunderad av detta med Utlänningsnämnden.
              Förmodligen menar Susanne Eberstein att domstolarna inte ska få
              några mer pengar, men de ska klara denna uppgift också. Så trodde
              jag inte att Susanne Eberstein var beredd att behandla domstolarna,
              även om det förvisso har funnits ett sparbeting som domstolarna
              har fått dras med år efter år.
            </seg>
            <seg xml:id="i-b650c8e8d12749ed-0">
              Det var också en annan sak som jag inte kan låta bli att kommentera.
              Enligt Susanne Eberstein har det inte så stor betydelse hur långt
              bort domstolarna ligger. Inga vanliga människor kommer ju dit,
              och de som kommer dit gör det i polisbil och är åtalade. Om det
              vore så väl, höll jag på att säga. Då skulle vi ju inte ha så
              många inställda rättegångar. Dock får en del av de åtalade faktiskt
              infinna sig själva. Tyvärr gör de ofta inte det, och det kostar
              mycket pengar.
            </seg>
            <seg xml:id="i-4e11b5c177593ed1-0">
              Jag gissar dock att Susanne Eberstein också har sett målsägare,
              brottsoffer, vittnen och nämndemän. Jag tog tidigare upp detta
              med Göran Norlander. I alla fall nere i mina hemtrakter kan man
              få åka tio mil för att vittna och lägga en hel dag i domstol.
              Om man har gjort det en gång har jag en känsla av att man kanske
              nästa gång inte ställer upp som vittne. Ser inte Susanne Eberstein
              en fara med att den vanliga människan inte vill vittna? Detta
              är ju förenat med en massa andra svårigheter, och blir det dessutom
              praktiska och ekonomiska svårigheter är det en risk för rättsväsendet.
              Ser Susanne Eberstein denna fara?
            </seg>
          </u>
          <note type="speaker" xml:id="i-0692964e42b19c79-0">
            Anf. 111 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-7">
            <seg xml:id="i-c4548d0aa4940bd5-0">
              Fru talman! Det är mycket viktigt att vi på alla sätt värnar
              vittnen och målsägande. Det kanske allra viktigaste sättet att
              göra detta är att de får ett gott och bra bemötande när de är
              i domstolen. Jag tror inte att tågresan eller bussresan dit är
              det svåra. Jag tror inte heller att vittnena mest bryr sig om
              det. Jag tror att de mer bryr sig om ifall de blir hotade utanför
              eller om de bemöts med ringaktning av exempelvis advokater, vilket
              vi intressant nog faktiskt har en del exempel på.
            </seg>
            <seg xml:id="i-7513e01af3e20200-0">
              Nej, Jeppe Johnsson, pengarna är inte problemet. Om Jeppe Johnsson
              hade koncentrerat sig på mitt anförande hade han hört mig säga
              att visserligen handlar det här om pengar, men det handlar framför
              allt om det vi brukar kalla för humanresurser, det vill säga domarna.
              Vi måste rekrytera 50 nya domare. Innan de på ett väldigt fint
              och bra sätt är rekryterade kommer det faktiskt att ta ett antal
              år, om vi nu inte ska ha något slags plastdomare. Det är väl detta
              som är vårt bekymmer att man kommer att lamslå domstolsväsendet.
            </seg>
            <seg xml:id="i-e333e97140cef381-0">
              Det här handlar inte om pengar; det handlar om ett reellt problem
              för vårt domstolsväsende. Allt kan inte köpas för pengar.
            </seg>
          </u>
          <note type="speaker" xml:id="i-cf1e0acb71a872c1-0">
            Anf. 112 JEPPE JOHNSSON (m) replik:
          </note>
          <u who="jeppe_johnsson_2a00a4" xml:id="i-8e4bdbc7bdc1a3e6-4">
            <seg xml:id="i-dcab8bb3a46acd3a-0">
              Fru talman! Nej, jag tror inte att allt kan köpas för pengar.
            </seg>
            <seg xml:id="i-9213aae7ce51fb82-0">
              Ordet plastdomare var alldeles nytt för mig. Jag vet inte om
              de är mer hållbara än vanliga domare av kött och blod. Många har
              ju lämnat domarkåren och gått över till andra verksamheter, inte
              minst därför att arbetet har blivit svårt med ständiga nedläggningar
              och påhopp. Från den ena dagen till den andra vet inte folket
              i ett län: Är det vår tur nästa gång? Därför ställer jag frågan
              till vice ordföranden i utskottet.
            </seg>
            <seg xml:id="i-ff728a96884c6d07-0">
              Göran Norlander konstaterade tidigare att Anders Erikssons utredning
              sade att det var för kort tid att komma med någonting. Det enda
              som man egentligen var säker på var att vi inte skulle ha kansliorter.
              Anser då inte Susanne Eberstein att det hade varit rimligt att
              göra halt efter denna utredning för att denna organisation skulle
              få testas några år?
            </seg>
            <seg xml:id="i-5e7ef79810c18b27-0">
              När det gäller nämndemän, är det Susanne Ebersteins uppriktiga
              mening att det räcker med en 50-procentig höjning av betalningen
              går man från tre nämndemän till två blir det alltså 150 kr mer
              i ersättning och att det då bara är förlorad arbetsförtjänst som
              gäller? Jag vet av egen erfarenhet att i alla fall Hovrätten över
              Skåne och Blekinge i stort sett har slutat kalla nämndemän från
              Blekinge och de yttre delarna av Skåne. Det är Malmö med omnejd
              som gäller. Vill Susanne Eberstein att rättsväsendet ska fungera
              så att vi tar nämndemän bara runt tingsrätten eller hovrätten,
              eller ska vi ta ur det breda folkdjupet?
            </seg>
          </u>
          <note type="speaker" xml:id="i-e55b9ffaa423dfbb-0">
            Anf. 113 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-8">
            <seg xml:id="i-340c45dbb7fe2b1e-0">
              Fru talman! Plastdomare är någonting som borgarna är på väg att
              tvinga fram. På något sätt känns det som den lösning man själv
              tror på när man gör så här för att proppa igen domstolsväsendet.
            </seg>
            <seg xml:id="i-1d47ecc8c53e0bb3-0">
              Ledamöterna för borgarna i justitieutskottet vägrar att till
              socialförsäkringsutskottet påtala problemet med det beslut som
              man vägrar att ta i socialförsäkringsutskottet. Ingen av dem som
              nu har varit uppe och pratat med mig har sagt ett enda ord om
              detta.
            </seg>
            <seg xml:id="i-26a5f5daf71daba0-0">
              Jag tycker att ni gömmer er bakom folket, som så till den milda
              grad skulle kritisera den här förändringen. Vi har inte fått några
              brev från vanliga människor, utan det är advokater och kommunalråd
              som protesterar.
            </seg>
            <seg xml:id="i-0110e39f3ca78500-0">
              Inställda rättegångar är icke ett problem i Norrbotten. Det är
              ett storstadsproblem, och där har man ju inte så vidare långt
              till domstolen. Detta tror jag faktiskt att Jeppe Johnsson vet.
              Antalet inställda rättegångar vid Helsingforss tingsrätt är procentuellt
              enormt mycket större än på landet, även om man har 20, 15 eller
              2 mil till domstolen.
            </seg>
            <seg xml:id="i-0894fdb88a199fc5-0">
              Jag är den första att säga att vi behöver höja nämndemännens
              arvoden. Det gäller dock att få fram pengarna. Det tycker jag
              är ett ganska riktigt sätt. Först ser man till att få de här pengarna
              och gör en förändring. Jag tycker självklart också att nämndemännen
              ska tas från flera håll, men jag vet inte om gränsen för det folkliga
              inflytandet i domstolarna ligger just vid tre nämndemän. Jag undrar
              om den inte lika gärna kan ligga vid två.
            </seg>
          </u>
          <note type="speaker" xml:id="i-4cee4782946ba08c-0">
            Anf. 114 JOHAN PEHRSON (fp):
          </note>
          <u who="johan_pehrson_abbeca" xml:id="i-affb541562ff2537-0">
            <seg xml:id="i-160897628c2801c4-0">
              Fru talman! Jag vet inte riktigt vilken bog man ska lägga detta
              på. Jag tycker dock att det är tråkigt att höra att Susanne Eberstein
              har ett sådant extremt högt tonläge. Det är så onödigt. Vi har
              ju olika roller. Vi är 349 som är invalda i Sveriges riksdag riktigt
              alla är inte närvarande, kan vi se, men ett antal och har ansvar
              för rättsväsendet och våra domstolar, hur vi ska ha det med lagstiftning
              och bestämmelser för hur domstolarna ska fungera, om det ska vara
              långt eller kort till dem och så vidare.
            </seg>
            <seg xml:id="i-df061e98ebe2e32b-0">
              Det är alldeles självklart att Susanne Eberstein har rollen att
              älska allting som regeringen föreslår. Det är ju du som har valt
              den regeringen, som förhandlar med den regeringen och som lägger
              fram de här förslagen.
            </seg>
            <seg xml:id="i-c9d58991f8258f11-0">
              Du säger att du sällan möter allmänheten, och jag kan konstatera
              att det måste vara så. Människor är oroade. Jag var häromveckan
              i Skaraborg och träffade människor där. De känner att nu finns
              det en utredning, nu ska man lägga ned domstolar och nu kommer
              det sannolikt att bli en nedläggning. Vi pratar om en bygd där
              det inte finns några tydliga befolkningscentrum utan där det är
              ganska utspritt. Det är också domstolar som fungerar mycket bra.
            </seg>
            <seg xml:id="i-b1774544e0633cca-0">
              Orsaken till allt detta, kära Susanne Eberstein och andra socialdemokratiska
              företrädare i denna kammare som bär ansvar mot medborgarna, är
              faktiskt att ni ska spara pengar. Generaldirektören var ju i utskottet
              jag hoppas att ni var närvarande, för ni var ju det rent fysiskt
              och berättade att det handlar om att spara över 100 miljoner.
              Det handlar om att spara pengar. Sparar man pengar på detta sätt
              innebär det en försämring. Man får längre till domstolen. Det
              blir svårare att upprätthålla det rättsliga nätverket i en bygd.
            </seg>
            <seg xml:id="i-5fd2d4de4fe482ad-0">
              Det här gäller inte bara domstolarna. Samma sak gäller polisen.
              Man tvingas nu också stänga polisstationer som pärlband över hela
              Sverige därför att det ska sparas pengar.
            </seg>
            <seg xml:id="i-61f1c5ef07be9f35-0">
              Då, fru talman, blir jag otroligt upprymd, för det känns som
              en komisk spelfilm, när jag hör om enorma satsningar på rättsväsendet,
              domstolarna, poliserna. Enligt Rikspolisstyrelsens egen ekonomiavdelning
              finns det resurser fastlagda fram till 2007 till en tredjedel
              av det som vi har lovats från riksdagen, som Socialdemokraterna
              har lovat. Kan man inte lyssna på detta? Det innebär att man måste
              sparka civilanställda. Man måste lägga ned lokaler. Detsamma gäller
              domstolarna. Det är ju därför vi lägger ned domstolar. Vi lägger
              ned dem för att vi inte vill satsa pengar på rättsväsendet. Socialdemokraterna
              tycker inte att det är viktigt nog.
            </seg>
            <seg xml:id="i-f5ed9194fae0b848-0">
              Att man ökar numerärt med 100 miljoner, 50 miljoner och 80 miljoner
              då och då som dimper ned som matsändningar till ett svältfött
              rättsväsende är väl inte några satsningar? Det är att kompensera
              efteråt för löne- och prisutveckling. Det vet alla utom möjligtvis
              socialdemokratiska ledamöter i riksdagen. Men man försöker spela
              upp det här, för man är så medieanpassad. Man springer runt och
              gör allting för massmedierna och försöker dölja hur det ser ut.
              Vi måste här tala om hur det ser ut i verkligheten.
            </seg>
            <seg xml:id="i-7c33a2aa9bfac150-0">
              Sedan, fru talman, är det den soppa som Susanne Eberstein, Miljöpartiet
              och Vänsterpartiet har kokat ihop när det gäller Utlänningsnämnden.
              För det första är det intressant att höra en ledande företrädare
              för Socialdemokraterna i Sveriges riksdag gå emot regeringen så
              tydligt. Regeringen har ju i flera år sagt att man vill lägga
              ned Utlänningsnämnden. Det verkar Susanne Eberstein tycka är ett
              stort problem nu när det ska genomföras. Reglerna för när, var
              och hur Utlänningsnämnden ska läggas ned finns det tre partier
              som har gjort upp om. Det finns tre partier som är ansvariga.
              Det är Socialdemokraterna, Miljöpartiet och Vänsterpartiet. Detta
              har ni gjort upp om i en budgetuppgörelse. Jag kan hämta tonvis
              med tidningsartiklar om detta. Det är så det går till. Och så
              säger ni att vi i utskottet nu ska bry oss om överklagandereglerna
              i den gamla domstolen. Det är inte vårt område. Låt oss hålla
              oss till vårt område!
            </seg>
          </u>
          <note type="speaker" xml:id="i-3b153050ac9c1838-0">
            Anf. 115 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-02c29c745c47b165-0">
            <seg xml:id="i-9d24100f046f8f8e-0">
              Fru talman! Det här har ju blivit en lång och utdragen debatt.
              Jag hade inte tänkt gå upp i den till att börja med, men när jag
              hör argumentationen från en del håll, framför allt Johan Pehrson,
              måste jag gå lite grann i svaromål. Det är sant att vi har varit
              med väldigt länge. I många år har vi haft en översyn av tingsrätternas
              organisation. Vi har också sett att det har funnits problem inom
              en del tingsrätter. De är numera åtgärdade. Det har varit ensamma
              lagmän på ett och annat ställe. Det har varit mycket inställda
              rättegångar. Det är inte lyckligt.
            </seg>
            <seg xml:id="i-3879e9c1e97bcc6d-0">
              Det kan finnas ett betydligt bättre sätt att möta de krav på
              Domstolsverket och på tingsrätterna som kommer från allmänheten,
              nämligen att man klarar av att genomföra rättegångarna och få
              domar fällda. Det kan man få genom en effektivisering. Denna effektivisering
              består i det här fallet av en del former av sammanslagningar.
            </seg>
            <seg xml:id="i-b8a457ea323f2569-0">
              Vilka är det som klagar mest över att vi gör den här förändringen?
              Jag har inte fått några synpunkter från allmänheten. Jag har i
              högsta grad fått det från advokatkåren. De tyckte att det skulle
              bli besvärligt att behöva åka så långt, varpå jag replikerade
              att deras ersättning för tidsspillan när de sitter i bilen mer
              än väl bör kompensera dem på det området, så jag tycker inte att
              de ska klaga.
            </seg>
            <seg xml:id="i-926f31aacd9a4d7f-0">
              Allmänheten är ytterst sällan i tingsrätterna, och den lilla
              tingsrätten i den stad som jag kommer ifrån hade tidigare att
              ta hand om flera uppgifter än bara rena domstolsförfaranden, nämligen
              inskrivningsfrågor och bouppteckningar. Detta har ju överförts
              till andra myndigheter, och därför har också arbetsbelastningen
              blivit annorlunda för den tingsrätten. Det gör att jag ser att
              det finns ett värde i att man effektiviserar, i att det kommer
              fler lagmän samman på ett och samma ställe. Man kan gå in och
              ersätta varandra om det är sjukfrånvaro eller om det finns risk
              för uppskjuten rättegång. Om till exempel en domare är sjuk finns
              det någon som kan gå in och ersätta honom. Det tycker jag känns
              bättre.
            </seg>
            <seg xml:id="i-3d85feaae612aaf0-0">
              Dessutom menar vi att det är ett värde i att det finns fler lagmän
              på en tingsrätt så att de kan samordna i flera frågor och att
              de på det sättet kan berika och kvalitetshöja domstolarnas beslut.
            </seg>
          </u>
          <note type="speaker" xml:id="i-816301e1d13606ec-0">
            Anf. 116 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-affb541562ff2537-1">
            <seg xml:id="i-df5689dbeff67200-0">
              Fru talman! Vi kan här tydligt se hur maktkoalitionen ser ut
              i Sveriges riksdag. Det är socialdemokrater som balanserar på
              Vänsterpartiet och Miljöpartiet. Vi kan se hur det leder till
              att domstolarna ska centraliseras. Står det i Miljöpartiets partiprogram,
              Leif Björnlod? Jag är mycket förvånad. Du håller också på att
              göra saker med våra hyres- och arrendenämnder som är helt förskräckliga.
              De läggs också ned i denna centraliseringsiver. Jag vill bara
              säga en sak, Leif Björnlod: Att lägga ned en tingsrätt är väl
              inte så konstigt. Jag kommer från Örebro län, och lyssna nu noga.
              Jag tycker att det är helt okej att lägga ned Lindesbergs tingsrätt.
              Jag hoppas att både Susanne Eberstein och Leif Björnlod antecknar.
              Det är okej att lägga ned den, för en domare är för lite. Men
              varför säger man att fem domare inte fungerar? Vad finns det för
              vetenskapliga bevis för det? Ingenting.
            </seg>
            <seg xml:id="i-5519b5747c66c760-0">
              Det handlar om att lägga ned och centralisera liksom på andra
              områden. Ni är i alla fall konsekventa. Samma sak gäller polisen.
              Vad ska man ha en polisstation till? Det är bara att lägga ned
              den. Man kan sitta i bilen. Vi behöver inga polisstationer på
              orten. Vi behöver inte ha några lokalt förankrade poliser längre.
              Vi behöver inte ha polischefer, och det behövs inga lokala domstolar.
            </seg>
            <seg xml:id="i-48f1cb65eb1feeec-0">
              Men det är en urholkning, Leif Björnlod. Jag kan inte förstå
              hur du kan ställa upp på detta i ett parti som tror på att vi
              som människor ska ha nära till samhällelig service. Jag förstår
              inte heller detta som också har dykt i debatten med Utlänningsnämnden,
              att du nu på något sätt är på väg att stödja regeringen och hur
              ni förhandlar fram någonting som leder till dessa konvulsioner
              med Socialdemokraterna. Kan ni inte sköta styret av Sverige så
              att det fungerar? Det blir ju skandalscener här i riksdagen till
              slut när ingen vet vem som ska stödja vad. Och att vi i utskottet
              ska skriva yttranden och lösa allting som ni har förhandlat om?
              Det är ju jättejobbigt!
            </seg>
          </u>
          <note type="speaker" xml:id="i-63c812ac758e8d0e-0">
            Anf. 117 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-02c29c745c47b165-1">
            <seg xml:id="i-8a84ee3055b60a66-0">
              Fru talman! Ja, det är lite skandal. Men jag tycker att skandalen
              mest är att Johan Pehrson kanske inte är tillräckligt uppdaterad.
            </seg>
            <seg xml:id="i-3ff6f2150dcf0145-0">
              Lindesberg var en av de domstolar som jag pratade om här uppe
              i talarstolen och som jag syftade på. Jag tror att det är bra.
              Det här är ett beslut som är fattat för mycket länge sedan, att
              man skulle göra en översyn av tingsrätterna. Det har Miljöpartiet
              varit med på.
            </seg>
            <seg xml:id="i-3c82d71605ee8200-0">
              Sedan finns det andra saker som tydligen inte Johan Pehrson är
              uppdaterad på. Det är till exempel restiden. När vi placerade
              ut tingsrätter på de här ställena tog resan väldigt lång tid.
              I dag har vi lagt ned en tingsrätt i Arvika. Vi hade tidigare
              en och en halv till två timmars restid till Karlstad. Nu har vi
              knappt 40 minuter, för bilar går fortare. Transporter går fortare.
              Det handlar om den tiden. För vår del måste jag säga att det kan
              ta längre tid att ta sig fram till en tingsrätt i Helsingfors
              än vad det gör för oss i Värmland i det avseendet. Vi har dessutom
              löst det genom att ha en del tingsställen där det av geografiska
              skäl är befogat.
            </seg>
            <seg xml:id="i-e521286c61182b9a-0">
              Miljöpartiet har, kan jag nämna till Johan Pehrson, varit med
              och kämpat för en nedläggning av Utlänningsnämnden, och det står
              vi fast vid. Vi kommer alltså inte att vara med på något yttrande
              från justitieutskottet.
            </seg>
          </u>
          <note type="speaker" xml:id="i-5ac49058a13c51ad-0">
            Anf. 118 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-affb541562ff2537-2">
            <seg xml:id="i-15146646515df135-0">
              Fru talman! Det är ju intressant, Leif Björnlod, för det här
              sade du inte häromdagen. Det var väl närmare bestämt inte mer
              än ungefär 24 timmar sedan ungefär som du satt vid bordet i justitieutskottets
              sammanträdessal och sade något annat. Men det ändrar sig fort
              i och för sig i rätt riktning. Du har också insett problemet med
              att vi i justitieutskottet ska ha synpunkter på socialförsäkringsutskottets
              hantering av nuvarande Utlänningsnämnden. Det är ju inte vår uppgift.
              Då kanske vi ska börja skriva till utrikesutskottet lite när vi
              känner för det och så.
            </seg>
            <seg xml:id="i-605f7c1aeee54e08-0">
              Detta är ju ett sätt, och jag är glad att du har insett det,
              Leif Björnlod, att hjälpa Socialdemokraterna att skyla över sitt
              misslyckande när de har suttit i överenskommelser och sagt att
              den 1 januari 2006 ska vi lägga ned Utlänningsnämnden. Man vill
              skyla över det. Man inser att det är ett problem. Man försöker
              styra med Miljöpartiet och Vänsterpartiet, men ni är ju inte med
              hela vägen, gissar jag, för annars skulle ni lösa det här. Nu
              ska inte du vara med på yttrandet. Förbättra ert samarbete så
              att vi får ett regeringsalternativ, de som jobbar i regeringen
              och stöder regeringen, så att vi får något att opponera på och
              så att vi får beslut i Sverige!
            </seg>
            <seg xml:id="i-7232c4b6aa48a7e7-0">
              Sedan sägs det ofta att allmänheten inte hör av sig. Nej, det
              är väl klart att allmänheten inte hör av sig till Miljöpartiet,
              till Vänsterpartiet eller till Socialdemokraterna när det gäller
              domstolarna därför att ni lyssnar ju inte. Man kan se hur ni i
              åratal har lagt ned och lagt ned.
            </seg>
            <seg xml:id="i-8bd91e69be2fe3a9-0">
              Och nu hör man Leif Björnlod tala nästan förälskat om bilismen.
              Det känns nästan humoristiskt. Jag har nämligen hört att ni vill
              ha färre bilar på våra vägar. Men vi ska kanske ha tåg från Lindesberg,
              från Frövi och så vidare till Örebro för att man ska ta sig dit.
              Men ni är ju emot bilismen. Detta blir därför väldigt inkonsekvent.
            </seg>
            <seg xml:id="i-7fc2d35b28be2818-0">
              Jag hoppas att Miljöpartiet tar ansvar som den maktkoalitionspartner
              man är för att styra det här landet. Ni kan inte hålla på och
              förhandla på hösten om en budgetuppgörelse, och sedan måste regeringen
              komma springande, och då är ni inte med. Ni måste stå fast. Men
              det visar sig att det är en väldigt svag regering som vi har,
              och jag beklagar det. Det svenska folket, svenskt rättsväsende
              och vårt samhälle förlorar nämligen på det.
            </seg>
          </u>
          <note type="speaker" xml:id="i-ba2962cae674a169-0">
            Anf. 119 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-02c29c745c47b165-2">
            <seg xml:id="i-e35d6adbd720adbe-0">
              Fru talman! Allmänheten hör av sig till mig, Johan Pehrson. Eftersom
              jag dessutom har varit nämndeman har jag haft god kontakt med
              allmänheten i våra tingsrätter, speciellt i vår lokala tingsrätt.
              Och jag måste säga att det är ytterst få gånger som vi får tillbaka
              samma personer, utom en och annan som kommer desto oftare. Men
              i de flesta fall har allmänheten, utöver det fasta klientelet
              så att säga, väldigt få ärenden i tingsrätterna numera. Allmänheten
              har ingen anledning att reagera på detta.
            </seg>
            <seg xml:id="i-f9ec8358ba39f2bf-0">
              Angående bilismen tycker jag att Johan Pehrson ska försöka få
              in i sitt huvud att det inte handlar om bilar jag har ingenting
              emot bilar utan det handlar om det bränsle som används i bilarna.
              Det är det som är miljöförstörande, och det är det som handlar
              om en ändlig resurs som vi förbrukar. Därför säger jag: Gärna
              bilar och andra fordon, men det ska vara bra och miljövänliga
              fordon.
            </seg>
            <seg xml:id="i-3a0f4bed3f3615ea-0">
              När det gäller yttrandet ska jag säga att Johan Pehrson minns
              lika väl som jag att jag i justitieutskottet sade att vi skulle
              komma med ett särskilt yttrande angående detta eventuella yttrande.
              Det har jag nu lämnat till justitieutskottets kansli, så det är
              helt klart. Jag har helt enkelt bara fått den tiden att överlägga
              med mina partikamrater om de frågor som kom lite överraskande
              för mig. Det är sant.
            </seg>
          </u>
          <note type="speaker" xml:id="i-f7c1a88e5e0ae21e-0">
            Anf. 120 JOHAN LINANDER (c) replik:
          </note>
          <u who="johan_linander_ed0b28" xml:id="i-c3ee926abcf97daf-4">
            <seg xml:id="i-e47a9abe17b81cff-0">
              Fru talman! Det mesta har nu debatterats, och jag ska inte säga
              så mycket om det. Framför allt tänker jag inte säga något om Utlänningsnämnden
              som tas upp i ett helt annat ärende som vi kommer att debattera
              senare. Men jag blir lite förvånad när Leif Björnlod står och
              säger att han inte har fått några skrivelser eller brev från några
              privatpersoner. Nej, men privatpersoner kanske organiserar sig
              på olika sätt.
            </seg>
            <seg xml:id="i-654d5dabe41ffe82-0">
              När vi kommer till våra sammanträden i justitieutskottet har
              det nästan varje vecka legat brev på våra platser från olika personer
              som har varit upprörda över förslagen till tingsrättsnedläggningar.
              Jag har till exempel fått brev från Värnamos socialdemokratiska
              förening. Jag skulle tro att åtminstone Socialdemokraterna tycker
              att det är vanliga människor, och det tycker jag också. Det har
              även kommit brev från Värnamos företagarförening, från Värnamos
              näringsliv och så klart från en enig kommunstyrelse i Värnamo,
              som väl också företräder människor. Jag nämner bara de brev som
              handlar om Värnamo för att visa att jag inte talar bara om min
              egen tingsrätt i Trelleborg i södra Skåne där jag bor. Men jag
              tänkte att jag skulle tala om någon annan tingsrätt. Jag tycker
              därför att Leif Björnlod ska ta tillbaka det han sade om att han
              inte har fått några brev eller skrivelser från vanliga människor.
            </seg>
          </u>
          <note type="speaker" xml:id="i-41e76aecb0c2eaa0-0">
            Anf. 121 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-02c29c745c47b165-3">
            <seg xml:id="i-4e01e124ce25b007-0">
              Fru talman! Det är alldeles riktigt, Johan Linander, att jag
              har tagit del av delar av de skrivelser som har kommit till justitieutskottet.
              Men jag svarade på frågan utifrån Johan Pehrsons framställan att
              det handlade om det som var riktat personligen till mig. Och jag
              har inte sett någon större opinion eller folkstorm som har brytt
              sig om nedläggningen av Arvika tingsrätt, snarare tvärtom. Jag
              har fått hejarop från alla andra utom advokaterna. Och den allmänhet
              som har hejat på mig har kanske gjort det därför att man möjligen
              inte gillar advokater.
            </seg>
          </u>
          <note type="speaker" xml:id="i-6cf094679d5d5d04-0">
            Anf. 122 JOHAN LINANDER (c) replik:
          </note>
          <u who="johan_linander_ed0b28" xml:id="i-c3ee926abcf97daf-5">
            <seg xml:id="i-dff30721032ef521-0">
              Fru talman! Jag tänkte säga något om arvikabor, men jag avstår
              från det. Jag inser att vi inte kommer att komma längre i den
              här debatten därför att Socialdemokraterna, Vänsterpartiet och
              Miljöpartiet har bestämt sig för att vi ska ha ett centraliserat
              tingsrättsväsende i Sverige. Och det genomför man nu trots att
              man vet att man inte klarar av att ta ett helhetsbeslut. Därför
              gör man på detta sätt, och vi kommer inte längre.
            </seg>
          </u>
          <note type="speaker" xml:id="i-c5949d71b7276c7c-0">
            Anf. 123 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-02c29c745c47b165-4">
            <seg xml:id="i-2daa70ddda9ad068-0">
              Fru talman! Vi ska ha ett effektivt tingsrättssystem och en effektiv
              tingsrättsorganisation i Sverige som klarar av att beta av de
              alltför långa väntetider som finns när det gäller rättegångarna.
              Och jag tror att detta är ett steg för att nå en större effektivitet.
            </seg>
          </u>
          <note type="speaker" xml:id="i-c63ca636fb46db41-0">
            Anf. 124 SUSANNE EBERSTEIN (s):
          </note>
          <u who="susanne_eberstein_a842e4" xml:id="i-bb4ea217c918e455-9">
            <seg xml:id="i-c01af0d56491b4f1-0">
              Fru talman! Jag undrar, på en skala från ett till fem, vem som
              har det högsta tonläget när Johan Pehrson beskyller Socialdemokraterna,
              Vänsterpartiet och Miljöpartiet för att aldrig lyssna på allmänheten.
              Det kändes som ett väldigt höjt tonläge.
            </seg>
            <seg xml:id="i-7c959a539d17ee6a-0">
              I det län som Johan Pehrson kommer från bad personalen i en av
              domstolarna att den domstolen skulle läggas ned. Det gjorde man
              väldigt länge, och man kan undra varför.
            </seg>
            <seg xml:id="i-e040ecddb006d3f2-0">
              Nej, jag talar inte om frågan om nedläggning av Utlänningsnämnden,
              utan jag talar om den möjlighet som finns just nu att anta den
              proposition som skulle stoppa en ärendehantering som är helt främmande
              för domstolsväsendet, det vill säga att man kan göra nya ansökningar
              hur många gånger som helst. Det är detta som jag talar om. Det
              kommer att innebära att antalet ärenden redan när man startar
              på länsrätterna med dessa ärenden kommer att vara över 2 500.
              Det är det som jag talar om, jag talar inte om Utlänningsnämndens
              vara eller inte vara. Då tycker jag att det är väldigt naturligt
              att justitieutskottet agerar gemensamt, precis som borgarna faktiskt
              var beredda att göra när det gällde trängselavgifterna, och det
              är intressant. Det var en fråga som hade med oss att göra när
              det väl brann till därför att den skulle in i domstolsväsendet.
              Och då var borgarna minsann beredda att säga att allt kommer att
              krossas av detta. Detta är i princip samma fråga, det vill säga
              att man får hantera en sak som egentligen inte hör hemma i domstolsväsendet
              och att man därför måste ändra reglerna. Och nu finns det en möjlighet
              att ändra reglerna genom att inte tillåta att man ansöker hur
              många som helst i samma ärende. Det är alltså en helt främmande
              fågel i vårt domstolsväsende.
            </seg>
            <seg xml:id="i-9299ba60c0831ada-0">
              Av Johan Pehrsons anförande fick jag ett intryck av att det egentligen
              var för att straffa oss som man säger nej till den propositionen.
              Då undrar jag verkligen hur det kommer att gå för den allians
              som tror att den ska överta makten. Bevare oss väl.
            </seg>
          </u>
          <note type="speaker" xml:id="i-a60f307ccb8f0d37-0">
            Anf. 125 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-affb541562ff2537-3">
            <seg xml:id="i-0b1da6cbea3d4f87-0">
              Fru talman! Nej, jag och Folkpartiet liberalerna har ingen ambition
              att på något sätt straffa Socialdemokraterna. Senast som vi hade
              en debatt, Susanne Eberstein, stod jag här och förklarade svetten
              rann på mig varför jag stöder regeringen när det gäller viktiga
              rättsakter inom Europeiska unionen och varför jag tycker att det
              är viktigt att Sverige inte ska bli lidande av att det finns en
              regering som inte har något naturligt stöd i riksdagen, utan som
              får hoppa lite som man är tvungen att göra när man är en tydlig
              minoritetsregering utan några fasta förbindelser, även om det
              diskuteras om de ska bli fastare och det kommer olika bud varje
              dag i massmedierna. De enda som möjligen kan straffa er är väljarna
              genom att om knappt två år säga att detta inte är acceptabelt
              och att vi inte kan fortsätta i fyra år till med en sådan politik
              som urholkar rättsväsendet.
            </seg>
            <seg xml:id="i-ea47cd9fda6723be-0">
              Jag vill nu ta tillfället i akt och be Susanne Eberstein svara
              på vilka enorma satsningar det är ni talar om. Ni kommer ju med
              hjälppaket till ett svältfött rättsväsende som i praktiken är
              en kompensation för löne- och prisökningar. Jag hoppas nämligen
              att du tycker att polisen och domarna ska få löneökningar. Ni
              kommer med 80 miljoner här och 100 miljoner där och kallar det
              för satsningar. Rikspolisstyrelsen, som brukar vara en auktoritet
              för allt annat när regeringen talar, har sagt att det räcker till
              bara en tredjedel av satsningarna.
            </seg>
            <seg xml:id="i-2f39af4505941d98-0">
              Slutligen något om Utlänningsnämnden. Utskottet ska väl yttra
              sig om det finns en proposition på bordet? Det kanske finns en
              proposition någon gång i vår, om det blir några sådana fortsatta
              förhandlingar med Miljöpartiet och Vänsterpartiet. Men det verkar
              inte gå så bra just nu eftersom ni nu tycker olika här i talarstolen.
              Vänsterpartiet tycker ju ingenting, för jag har inte hört något
              därifrån. Någon gång måste man ta ansvar för det som man lägger
              fram och för det man säger och inte hoppas att vi ska rädda ett
              annat utskott för att ni sitter med foten duktigt i klaveret.
            </seg>
          </u>
          <note type="speaker" xml:id="i-5319295fd8da1522-0">
            Anf. 126 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-10">
            <seg xml:id="i-604e5c5766e04226-0">
              Fru talman! Jag förstår inte att man måste svettas när man står
              här i talarstolen. Är det kamraterna i alliansen som är så besvärliga
              för det var väl inte jag som gjorde att Johan Pehrson svettades?
            </seg>
            <seg xml:id="i-2c0129b14234aae5-0">
              Miljarder kronor har tillförts kriminalvården och polisen de
              senaste åren. 4 000 nya poliser kommer att utbildas under mandatperioden,
              och allihop kommer att få anställning, Jag lovar, Johan Pehrson,
              att det kommer att bli på det sättet.
            </seg>
          </u>
          <note type="speaker" xml:id="i-0e7af527625e1e8f-0">
            Anf. 127 JOHAN PEHRSON (fp) replik:
          </note>
          <u who="johan_pehrson_abbeca" xml:id="i-affb541562ff2537-4">
            <seg xml:id="i-91df921bac6ca9ab-0">
              Fru talman! Eftersom det inte är så konstigt i den här debatten
              att vi hamnar helt vid sidan av ämnet måste jag också säga följande.
              Ja, 4 000 nya poliser utbildas. År 2002 var det 29 poliser netto,
              och år 2003 var det 113 poliser netto. Vi måste tala om nettosiffror,
              Susanne Eberstein! Vi kan ju inte lura människor. Det kan väl
              inte vara avsikten.
            </seg>
            <seg xml:id="i-fd820ae9703503d8-0">
              För att kunna anställa dessa poliser har man satsat 100 miljoner
              till nästa år. Jag träffar folk på våra polismyndigheter och bland
              allmänheten det vill jag understryka. Man kan ju åka runt och
              lyssna och få reda på hur det ser ut. De måste se till att de
              har färre civilanställda. De måste stänga lokala polisstationer,
              för allt det här kostar pengar. Alternativet är att vintertid
              strunta i dubbdäck för att spara pengar. Allt detta är dåligt.
              Men det finns inte pengar till satsningarna. Det säger Rikspolisstyrelsen.
              Men regeringen lyssnar inte, och det må vara hänt det är ju vi
              vana vid. Men att ledamöter utvalda av svenska folket i fria och
              allmänna val inte lyssnar på verklighetsbeskrivningarna är, tycker
              jag, mycket mycket märkligt.
            </seg>
            <seg xml:id="i-6af087ac09de643a-0">
              Jag vill i denna min sista replik lägga till ett enda faktum
              när det gäller Utlänningsnämnden. Vi i Folkpartiet satt beredda
              att åter sträcka ut en hand för Sveriges bästa för att komma till
              rätta med det elände som dagens asylprocess är. Vi sade: Gör upp
              med oss om vi säger avskaffa ny ansökan, lägg ned Utlänningsnämnden
              och flytta över det hela till en vettig processordning, och gör
              det samtidigt! Det var flera som var inblandade i de samtalen
              partier som är vana vid att, och som vill, ta ansvar för det här
              landet. Men man fick en fet dörr i ansiktet. Sedan gjorde ni upp
              med Miljöpartiet och Vänsterpartiet i budgetförhandlingarna. Detta
              kan inte vara okänt för Susanne Eberstein.
            </seg>
            <seg xml:id="i-beaad6fddff0a839-0">
              Nu står du här och har inte Vänsterpartiet och Miljöpartiet med
              dig på hur det här praktiskt ska gå till. Detta är trist, men
              vi kan inte hela tiden vara städgumma. Jag försöker rädda Sverige
              så gott det går under den här mandatperioden.
            </seg>
            <seg xml:id="i-b7aa8e3d108c0ea8-0">
              Slutligen: Det är inte så att jag känner väldiga svettningar
              när jag träffar Susanne Eberstein. Möjligtvis känner jag en och
              annan kall vindpust.
            </seg>
          </u>
          <note type="speaker" xml:id="i-dea0cc6463e84c21-0">
            Anf. 128 SUSANNE EBERSTEIN (s) replik:
          </note>
          <u who="susanne_eberstein_a842e4" xml:id="i-bb4ea217c918e455-11">
            <seg xml:id="i-12347be99964fa8e-0">
              Fru talman! Till och med polisfacket säger att nu är det inte
              pengarna som saknas, utan nu måste man ändra arbetssätt man måste
              leverera. Jag vet inte om Johan Pehrson hört dem säga det, men
              det är faktiskt så att nu säger till och med facket inom polisen
              att det inte är pengarna som saknas utan att det handlar om lite
              effektivitet och helt enkelt lite jävlar anamma om fru talmannen
              ursäktar det uttrycket.
            </seg>
            <seg xml:id="i-648c846f5a8db0b0-0">
              Vi som finns i Västernorrland och polisstyrelsen, som jag gör
              eftersom jag är ordförande där, har nu rett upp efter gamla synder
              och har det jättebra. Det fungerar faktiskt ute i polisverksamheten,
              så varsågod och kom ut i verkligheten!
            </seg>
            <seg xml:id="i-671963d4c38e15b1-0">
              Jag vidhåller att det uppenbarligen är för att straffa oss som
              man inte vill göra ett yttrande där vi liksom lyfter en varningens
              flagga när det gäller vad som kommer att hända med domstolarna
              när det blir på det här sättet.
            </seg>
          </u>
          <note xml:id="i-b0d41a309c8aa591-5">
            Överläggningen var härmed avslutad.
          </note>
          <note xml:id="i-ddbd78a8d029dcbb-0">
            10 § Vissa ändringar i alkohollagen
          </note>
          <note xml:id="i-33ca18787fb6fe67-7">
            Föredrogs
          </note>
          <note type="speaker" xml:id="i-23c24497ebe4dd91-0">
            Anf. 129 CRISTINA HUSMARK PEHRSSON (m):
          </note>
          <u who="christina_husmark_pehrsson_19b216" xml:id="i-1998b00507200895-0">
            <seg xml:id="i-0e3feeebcc9b6bbb-0">
              Fru talman! Alkoholkonsumtionens fördelning är mycket skev. Den
              tiondel av konsumenterna som dricker mest svarar för ungefär hälften
              av den totala alkoholkonsumtionen. Man kan därför ifrågasätta
              rimligheten i att begränsa informationen för normalkonsumenter
              i stället för att göra riktade insatser för att påverka den tiondel
              som konsumerar för mycket alkohol.
            </seg>
            <seg xml:id="i-412626a63563663d-0">
              I Alkoholinförselutredningen konstateras att alkoholkonsumtionen
              i vinländer som Italien, Spanien, Portugal och Frankrike minskar.
              Där har konsumtionen minskat alltsedan år 1965 från 20 liter ren
              alkohol per person och år till ungefär 12 liter år 2000. Samtidigt
              har alkoholkonsumtionen i Sverige ökat från 6 liter per person
              och år till drygt 10 liter under samma period. Minskningen i de
              här vinländerna kan knappast bero på förbud mot reklam, höga alkoholskatter
              eller minskad tillgänglighet.
            </seg>
            <seg xml:id="i-9871387d11327dc3-0">
              Fru talman! Om alkoholskadorna ska begränsas är det hög tid att
              lyfta blicken och titta på andra faktorer i samhället än spaltmeter
              och antalet procent. Framför allt är det viktigt med ökad kunskap
              om hur alkoholanvändningen bland ungdomar ska minskas. Vi är djupt
              oroade över den ökade alkoholkonsumtionen hos ungdomar.
            </seg>
            <seg xml:id="i-49c3a2eaaf0872d9-0">
              Med dagens alkoholpolitik ökar införseln ständigt, vilket gör
              att det i dag är lätt för ungdomar att få tag på alkohol.
            </seg>
            <seg xml:id="i-89ed375ea768d546-0">
              Vidare gör öppna gränser mot omvärlden det svårt, eller omöjligt,
              att använda traditionella alkoholpolitiska instrument som beskattning,
              reklam eller försäljningsrestriktioner.
            </seg>
            <seg xml:id="i-bb95af2d685a9ed6-0">
              I Skåne är i dag hälften av all alkoholkonsumtion oregistrerad
              sprit antingen illegalt införd sprit eller smuggelsprit eller
              också sprit införd i stora mängder köpt i Danmark och Tyskland.
              Men nu är detta inte bara en fråga för Skåne. I dag kan vi läsa
              på TT hur Systembolagets försäljningssiffror rasar, mycket bland
              annat i Norrland och Dalarna. Där sker de stora minskningarna
              i försäljningen hos Systembolaget. Vi vet att det i dag bunkras
              upp utomlands, till exempel i Danmark; det har vi nyligen hört
              talas om. Sedan förs mycket stora mängder uppåt i landet.
            </seg>
            <seg xml:id="i-84fc7e6ed3da866a-0">
              När införselkvantiteterna från EU-länderna stiger måste det väl
              vara viktigt att anpassa alkoholskatterna till omvärlden. Harmoniseras
              inte alkoholskatterna kommer ännu större mängder alkohol att konsumeras
              och tas in från andra länder till Sverige.
            </seg>
            <seg xml:id="i-0df22d4885a5aae5-0">
              Socialdemokraterna i Malmö har i dagarna skickat ett brev till
              Socialdepartementet där de säger: Vi kräver att skattesänkning
              på alla alkoholdrycker genomförs skyndsamt. Bland annat skriver
              två socialdemokratiska riksdagsledamöter detta.
            </seg>
            <seg xml:id="i-2f7c2763a350ea5f-0">
              Kommunstyrelsen i Malmö skriver att de vill se över detta med
              sänkta priser och fler butiker samt upphävandet av det svenska
              alkoholmonopolet. De vet vad som händer och sker men kan inget
              göra.
            </seg>
            <seg xml:id="i-8c00381c1fb0b219-0">
              Anitra Steen på Systembolaget sade i lördagsintervjun i P 1 i
              lördags med tanke på Pär Nuders beslutsångest i frågan om alkoholskatter:
            </seg>
            <seg xml:id="i-2f27974377050a51-0">
              Pär Nuders uttalande illustrerar det svåra i att inse att alkoholskatten
              som alkoholpolitiskt verktyg kanske har spelat ut sin roll. Det
              kanske tar tid för den insikten att sjunka in. Detta säger alltså
              Anitra Steen som nu klart ser hur Systembolagsmonopolet havererar,
              precis som alkoholpolitiken.
            </seg>
            <seg xml:id="i-8de3353ea160a8dd-0">
              Nuvarande alkoholpolitik har inte visat sig vara verkningsfull
              mot alkoholrelaterade problem i samhället. Höga skatter och reklamförbud
              hindrar inte den som köper svart. Vi kan konstatera att reklamförbudet
              hittills inte har bidragit till en minskad alkoholkonsumtion inom
              landets gränser.
            </seg>
            <seg xml:id="i-5200f5efe23dd45c-0">
              Fru talman! Regeringens nuvarande politik präglas av dubbelmoral.
              Skenheligheten segrar när det parti som slår vakt om höga skatter
              och förbud mot reklam vill att staten ska profitera på alkoholkonsumtion
              i andra länder.
            </seg>
            <seg xml:id="i-411e43885d1df706-0">
              Statliga Vin &amp; Sprit med Absolut Vodka som flaggskepp är den
              svenska stoltheten, med reklam i alla former på alla platser i
              hela världen, utom i Sverige. Hur kan man låtsas vara de främsta
              förkämparna mot alkohol när man samtidigt försöker bli världsbäst
              i spritförsäljning? Det skulle jag vilja ha synpunkter på i dag
              från Socialdemokraterna. Hur kan ni säga att ni är alkoholpolitiska
              företrädare såtillvida att ni vill minska reklamen och ändå inte
              vill sänka skatterna samtidigt som ni ser hur alkoholkonsumtionen
              stiger i det här landet? Samtidigt ökar ni Sveriges försäljning
              av sprit i hela världen med mest reklam i världen.
            </seg>
            <seg xml:id="i-f4fe5f7ccd15376f-0">
              Fru talman! Regeringens lagförslag förefaller dåligt genomarbetat.
              Lagtexten kommer enligt vår bedömning att bli svår att tillämpa
              i praktiken. Lagrådet har till exempel pekat på många oklarheter
              när det gäller förbud mot marknadsföring. Också i andra avseenden
              förefaller lagförslagets formuleringar vaga.
            </seg>
            <seg xml:id="i-c516b6dadb48255d-0">
              Det råder också osäkerhet om huruvida regeringens lagförslag
              är överensstämmande med EG-rätten. Lagrådet tar inte ställning
              i denna fråga, utan konstaterar bara att i de fall som EG-rätten
              och alkohollagen inte går att förena så gäller EG-rätten.
            </seg>
            <seg xml:id="i-0fa0b3df939db351-0">
              Fru talman! Moderaterna ifrågasätter behovet av omfattande och
              detaljerad lagstiftning när det gäller marknadsföring av alkoholdrycker.
              Frivillighet i kombination med upplysning och information borde
              i det första läget prövas. Först om detta inte verkar visa sig
              vara verkningsfullt ter sig en lagstiftning som det naturliga
              alternativet. Osäkerheten om EG-rättens förenlighet med svensk
              alkohollagstiftning utgör ytterligare ett skäl att i första hand
              prova en självreglering.
            </seg>
            <seg xml:id="i-69eaa780f6f93e16-0">
              Vår alkoholpolitik utgår från respekten för den enskilde individens
              förmåga att ta ansvar för sitt eget liv. Det offentligas uppgift
              är att skapa förutsättningar för enskilt ansvarstagande samt att
              bistå och värna de medborgare som saknar förutsättningar för att
              själva ta ansvar. En ny alkoholpolitik kräver därför en kombination
              av många åtgärder. Illegal alkoholhantering och införande av smuggelsprit
              ska bekämpas genom att tull och polis ges ökade resurser. Den
              alkoholinformation som riktas till ungdomar måste intensifieras.
              ANT-undervisningen bör förstärkas.
            </seg>
            <seg xml:id="i-f57b8b255b4a1e22-0">
              Fru talman! De tekniska bristerna i regeringens förslag utgör
              också ett skäl för oss att avslå propositionen.
            </seg>
            <seg xml:id="i-dd70382e2fab9061-0">
              Slutligen yrkar jag bifall till den moderata reservationen nr
              1, som alltså betyder att vi avslår propositionen.
            </seg>
          </u>
          <note type="speaker" xml:id="i-0d401b0b24bb8e88-0">
            Anf. 130 ERIK ULLENHAG (fp):
          </note>
          <u who="erik_ullenhag_f3fec1" next="cont" xml:id="i-f68eca8c8b2ae80b-0"/>
          <note xml:id="i-f3dbf8d678de73e1-0">
            Fru talman! Låt mig inledningsvis yrka bifall till reservation
            nr 2.
          </note>
          <u who="erik_ullenhag_f3fec1" prev="cont" xml:id="i-eedb2eb29260079f-0">
            <seg xml:id="i-86bec13fab65e740-0">
              Innan Sverige blev medlem i den europeiska unionen fick dåvarande
              folkpartiledaren, precis som många andra som ville ha ett EU-medlemskap,
              frågan: Vad ser du som den största nackdelen med ett EU-medlemskap?
              Det Bengt Westerberg och många andra folkpartister då svarade
              var: Vi ser en fara i att vi kommer att kunna få problem med vår
              alkoholpolitik och med ökade alkoholskador i Sverige.
            </seg>
            <seg xml:id="i-c5b7619b0c84c2b1-0">
              Ibland, fru talman, är det tråkigt att behöva säga att man har
              fått rätt. Delvis på grund av EU-medlemskapet, delvis på grund
              av förändringar i vår omvärld dricker vi alltmer alkohol i Sverige.
              Alkohol kan vara, och är, för många människor något positivt.
              Men det vi ser just nu alltfler unga som dricker allt tidigare
              och alltfler människor som dricker i sådan mängd att ett missbruk
              uppstår skadar och begränsar den enskilde individens frihet. Det
              handlar om dem som drabbas av våldet i alkoholens spår. Det handlar
              om dem som fastnar i ett evigt missbruk och som inte klarar att
              sköta sitt arbete. De får hela sin vardag raserad. Det är det
              som är resultatet av den ökade alkoholkonsumtionen.
            </seg>
            <seg xml:id="i-481e69d4857cb798-0">
              Bakgrunden till dagens proposition är i huvudsak den så kallade
              Gourmetdomen, som innebär att alkoholreklam måste tillåtas i Sverige
              enligt EG-rätten. Vi ställer oss från Folkpartiets sida bakom
              de begränsningar som man har försökt föreslå i propositionen.
              Utskottsmajoriteten vill ha dem för att begränsa alkoholreklamen
              och de skador som kan komma. De som motsätter sig det här och
              säger att vi gärna kan ha alkoholreklam och gärna fritt säger
              ungefär så här: Vi ska i stället ägna oss åt opinionsbildning
              och information för att se till att människor dricker mindre.
              Men reklam syftar ju till att människor ska handla en vara. Reklam
              i sig är attitydförändrande.
            </seg>
            <seg xml:id="i-ca8ad9edd167004d-0">
              För det allra mesta är det inget problem. Häromdagen när jag
              slog på TV:n såg jag att man vill att vi ska köpa Soda Stream
              i julklapp och dricka mer läsk, vilket ju i och för sig kan vara
              ett problem. Soda Stream var stort för 20 år sedan och nu har
              den kommit tillbaka, sannolikt för att de som var barn då har
              fått egna barn. Man försöker driva det här vidare. Tanken är ju
              alldeles uppenbart att man ska gå och handla en Soda Stream till
              jul och ge bort den till någon eller ha den själv. Det är klart
              att alkoholreklam syftar till att man ska gå och handla vin- eller
              spritflaskan. Det ligger i sakens natur.
            </seg>
            <seg xml:id="i-f5a8ed27d4061259-0">
              Reklam är dessutom för det mesta oerhört effektiv. I de allra
              flesta fall är det problemfritt. Men om det gäller en vara som
              vi ser ett värde i att begränsa användandet och i synnerhet missbruket
              av är det en annan sak. Det finns därför anledning att begränsa
              alkoholreklamen. Vi ställer oss alltså, fru talman, bakom de förändringar
              som föreslås från utskottsmajoritetens sida.
            </seg>
            <seg xml:id="i-da92a2dd2aa28992-0">
              Däremot tycker vi att utskottsmajoriteten och Socialdemokraterna
              är väl defensiva. Det den så kallade Gourmetdomen sade som vi
              läser den är att i en tidning som Gourmet, som handlar om mat
              och dryck, måste man tillåta alkoholreklam. Man kan försöka vara
              lite offensiv från svensk sida och säga: Okej, vi försöker göra
              så lite uselt som möjligt av Gourmetdomen. Därför har Folkpartiet
              föreslagit att vi tillåter alkoholreklam, men enbart i tidskrifter
              som handlar om mat och dryck. I Expressen, Aftonbladet eller någon
              annanstans ska vi av folkhälsoskäl inte ha det. Utskottsmajoriteten
              avfärdar detta med att säga att det blir gränsdragningsproblem.
              Jag tror inte att gränsdragningsproblemen är så stora, och jag
              tycker att vi borde ha kunnat ta ett steg till.
            </seg>
            <seg xml:id="i-e24b3831c097977c-0">
              En huvudfråga finns i den andra reservation som Folkpartiet står
              bakom: Ska vi försöka ändra EG- och EU-regelverket för att se
              till att vi nationellt har möjlighet att förbjuda alkoholreklam
              eller inte? Vi är några partier som står bakom en reservation
              där just detta sägs. Utskottsmajoriteten säger i stället att man
              vill eftersträva gemensamma regler på EU-området för att få gemensamma
              alkoholskatter och en del annat. Jag tänker mig att det är det
              som man vill ha.
            </seg>
            <seg xml:id="i-70def1f9054a1814-0">
              Problemet, fru talman, är att verkligheten är sådan att alkoholsituationen
              är oerhört olika i olika europeiska länder. För mig som är varm
              EU-anhängare fungerar EU-samarbetet så att man i vissa frågor
              kan komma ganska långt och nå gemensamma regler. Men i andra frågor
              får vi se till att de enskilda länderna har möjlighet att gå före
              eller lösa saker på sitt sätt om skillnaderna är för stora.
            </seg>
            <seg xml:id="i-c368f522ab80a79f-0">
              Därför vore det inte orimligt att denna riksdag gav regeringen
              i uppdrag att vara lite offensiv på alkoholområdet. Skicka ned
              minister efter minister på ministerrådsmöten och driv på! Ibland
              kan man det, men ibland verkar det ganska svårt. Driv på, och
              säg: Sverige vill, precis som andra länder som kanske har samma
              alkoholpolitik, ha möjlighet att förbjuda alkoholreklam av folkhälsoskäl.
              Om vi lyckas nå det steget så är det betydligt lättare att ta
              nästa steg och få gemensamma regler på EU-nivå, där vi gemensamt
              kan möta alkoholreklam och gemensamt få fram alkoholpolitiska
              instrument.
            </seg>
            <seg xml:id="i-6db99d32d16e33a4-0">
              Det ser ju bra ut i utskottsmajoriteten; vi ska syfta till gemensamma
              regler. Men i verkligheten blir det väldigt defensivt. I verkligheten
              är det sannolikt så att de gemensamma reglerna i första hand kommer
              att riskera att leda till att vi får fler Gourmetdomar fler domar
              som gör att vi tappar alkoholpolitiska instrument i Sverige.
            </seg>
            <seg xml:id="i-34737957525009ec-0">
              Då kan man i stället säga: Okej, låt oss ha nationella särregler
              av hälsoskäl. Det märkliga i Europa är att vi kan göra ganska
              mycket mot rökning och en del mot narkotika. Men just när det
              gäller alkohol, som är ett av våra riktigt stora folkhälsoproblem,
              har vi hittills inte fått med oss de andra EU-länderna. Jag tror
              att det skulle kunna gå med en regering som var drivande och som
              skulle våga åka ned till Bryssel och säga: Låt oss själva ha undantag
              och förbjuda alkoholreklam! Dagens regering är alltför passiv
              och följer alltför mycket John i EU-samarbetet. Den för inte upp
              de svenska frågorna, och det drabbar folkhälsan och ökar alkoholskadorna
              i Sverige.
            </seg>
          </u>
          <note type="speaker" xml:id="i-4a7dbaf624e195ff-0">
            Anf. 131 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-48065917ae3a0c4e-0">
            <seg xml:id="i-7b47031b143918f0-0">
              Fru talman! Åhörare och kolleger i socialutskottet med flera!
              Kristdemokraterna välkomnar socialutskottets betänkande om vissa
              ändringar i alkohollagen för att ytterligare begränsa alkoholreklamen.
              Helst hade vi velat behålla vårt gamla svenska hela marknadsföringsförbud
              när det gällde alkohol som vi hade tidigare, men som vi nu inte
              längre har av väl kända skäl. Det har ju beslutats om en 15-procentsgräns.
              Men vi ser det ändå som en framgång att man i det här betänkandet
              föreslår ytterligare försnävningar av möjligheterna att göra reklam
              för alkohol.
            </seg>
            <seg xml:id="i-8585ddde04e94927-0">
              I den motion av Kristdemokraterna som behandlas i det här betänkandet
              krävde vi att ytterligare försnävningar skulle presenteras riksdagen.
              Ett sådant förslag har vi nu på bordet, och det är bra.
            </seg>
            <seg xml:id="i-0499d34f1b1d48aa-0">
              Varför försöka begränsa eller helst stoppa reklam för alkohol?
              Den säljer ju sig själv utan reklam, som det ser ut i dag. Men
              vi vet från alla möjliga sammanhang att reklam har effekt. Skulle
              vi inte ha haft förbud mot alkoholreklam i Sverige är det sannolikt
              att alkoholkonsumtionsökningen skulle ha varit ännu större.
            </seg>
            <seg xml:id="i-6762e3a9d83c5a0c-0">
              Det är mycket viktigt att påverka attityderna till alkohol. Det
              är kanske det viktigaste när nu pris- och tillgänglighetsinstrumenten
              är så försvagade. Det gäller attityder som: Man kan ha kul eller
              till och med kuligare utan alkohol, att man givetvis ska låta
              bli alkohol i trafiken, under graviditeten, i jobbet, i sporten
              eller vid det stora mötet med kvinnan med stort K.
            </seg>
            <seg xml:id="i-c73e7d66c60e11b3-0">
              Reklam för alkohol avser att påverka attityderna åt det motsatta
              hållet, att alkohol naturligt hör ihop med ett antal situationer
              och skeden i livet, att trendsätta en positiv livsstil där alkoholen
              naturligt är med. Den som investerar i denna reklam förväntar
              sig pengar tillbaka i form av högre alkoholkonsumtion.
            </seg>
            <seg xml:id="i-067fb771e0d951d7-0">
              Jag ser detta mycket som en kamp om opinionen. Vi kan inte i
              stort och smått bedriva en politik som står i fullständig strid
              med vad folkopinionen säger. Vi kan notera att det finns en stigande
              opinion i Sverige som är positiv, en stigande opinion som med
              förtvivlan ser hur alkoholen tar ett allt större grepp om vår
              ungdom som får allt större skador. Den opinionen vill jag naturligtvis
              stödja. Vi ska inte ge alkoholen ett större spelutrymme än den
              ska ha.
            </seg>
            <seg xml:id="i-6108e86efdce99a3-0">
              Därför är det rätt att försöka gå längre, att nyttja alla möjligheter
              att minimera utrymmet för alkoholreklamen. I reservation 2 av
              Folkpartiet, Centerpartiet och Kristdemokraterna föreslår vi att
              reklam ska vara tillåten endast i så kallade periodiska skrifter
              som handlar om mat och dryck.
            </seg>
            <seg xml:id="i-348a220ce14068db-0">
              Jag noterar också att igen väljer vänsterkartellen att inte ta
              strid om EU:s alkoholpolitik. Har regeringen sagt något gäller
              det att inte vara för högljudd. Vi har sett det i fråga om införselkvoterna,
              och vi ser det nu när det gäller alkoholreklamen.
            </seg>
            <seg xml:id="i-1cf05aac87654580-0">
              I reservation 3 av Folkpartiet, Centern och Kristdemokraterna,
              som jag yrkar bifall till, begär vi att man ska verka för att
              medlemsstaterna ska ges möjlighet att nationellt fastställa vilka
              begränsningar avseende reklam som ska gälla för alkoholprodukter.
              Det handlar alltså om ett åternationaliserande av villkoren för
              alkoholreklam.
            </seg>
            <seg xml:id="i-4528b1fd6a859541-0">
              Vänsterkartellen för ett resonemang i betänkandet om att man
              i stället gemensamt i EU ska komma överens om att alkoholreklam
              ska regleras. Det är inte fel att komma överens tillsammans, men
              varför inte gå oppositionens förslag till mötes och verka för
              ett åternationaliserande på detta område, helt enkelt för ett
              större egetbestämmande i respektive land? Det är en fråga som
              rimligen borde få ett svar i dagens debatt.
            </seg>
          </u>
          <note type="speaker" xml:id="i-68f56b8d9835089d-0">
            Anf. 132 KENNETH JOHANSSON (c):
          </note>
          <u who="kenneth_johansson_7d251e" xml:id="i-7abe89b6b3e93b09-0">
            <seg xml:id="i-4ab40b77cf88ca10-0">
              Fru talman! Trenden mot en ökad alkoholkonsumtion har vi levt
              med under en lång period. Åtgärderna för att bryta den trenden
              har varit, och är, helt otillräckliga. Sveriges traditionella
              alkoholpolitik är under hård press. Centerpartiet vänder sig starkt
              emot uppfattningar att den traditionella alkoholpolitiken med
              höga priser och försäljningsmonopol ska skrotas bara för att den
              inte räcker ända fram. Däremot behöver alkoholpolitiken breddas.
              Det behövs nya instrument, och framför allt så behövs människors
              engagemang.
            </seg>
            <seg xml:id="i-b8836ee962afe941-0">
              För det första krävs det en mobilisering av medborgarnas engagemang
              för varandra och sig själva.
            </seg>
            <seg xml:id="i-6b4e00d5b746767d-0">
              För det andra ska vi slå vakt om den traditionella alkoholpolitiken
              med en restriktiv alkoholpolitisk syn där vi behåller de nationella
              instrumenten.
            </seg>
            <seg xml:id="i-53c340b45c42f9e6-0">
              För det tredje bör vi verka för ett aktivare och offensivare
              arbete i EU med höjda minimiskatter, begränsningar i de orimliga
              införselreglerna med mera.
            </seg>
            <seg xml:id="i-c75418a03901c833-0">
              Alkoholen är ett stort folkhälsohot och ska betraktas och hanteras
              därefter. Begränsningar av marknadsföringen av alkoholdrycker
              är naturligtvis ett viktigt alkoholpolitiskt instrument, vilket
              också utskottet tydligt framhåller.
            </seg>
            <seg xml:id="i-c67fc782c6fa42e2-0">
              De försök som nu görs för att begränsa alkoholreklamen, efter
              domen i det så kallade Gourmetmålet, är åtminstone något. Effektiviteten
              kan diskuteras, men de föreslagna åtgärderna i propositionen har
              Centerpartiets stöd.
            </seg>
            <seg xml:id="i-966ea59f31ce05d8-0">
              Vi vill dock på några punkter gå längre. Jag och Centerpartiet
              ställer oss bakom Folkpartiets förslag i reservation nr 2, om
              att man ska tillåta reklam endast i periodiska skrifter om mat
              och dryck, det vill säga i tidningar som Gourmet. Det går att
              göra invändningar, men man kan också visa att vi markerar att
              detta är ett område där vi tar de steg som vi anser oss behöva
              ta och att vi tar diskussionerna i de situationer där det kan
              uppstå behov av det.
            </seg>
            <seg xml:id="i-981a4d257b555a9d-0">
              Fru talman! Egentligen vore det enda rimliga att förbjuda all
              alkoholreklam. För dagen kan vi, menar jag, jobba på två fronter.
              För det första kan vi arbeta internationellt genom nordiskt och
              annat samarbete för att bilda allianser inom EU. För det andra:
              För att Sverige ska kunna fatta egna beslut kan tobaksreklam förbjudas
              av folkhälsoskäl. Även alkoholreklam borde kunna förbjudas av
              folkhälsoskäl.
            </seg>
            <seg xml:id="i-6da040b7a1bc630f-0">
              Centerpartiet anser, och det har vi föreslagit i en motion vilket
              framgår av reservation nr 3 att regeringen inom EU bör verka för
              att medlemsstaterna ges möjligheter att nationellt fastställa
              vilka begränsningar för marknadsföring av alkoholprodukter som
              ska gälla. Som jag sade: Medlemsländerna har i dag rätt att förbjuda
              tobaksreklam av folkhälsoskäl. Det vore rimligt med motsvarande
              möjligheter avseende alkoholreklam.
            </seg>
            <seg xml:id="i-9ed89ac67a3475cb-0">
              Utskottsmajoriteten visar förståelse för Centerpartiets förslag
              och krav, men man orkar inte mer. Begränsningar av marknadsföring
              av alkohol ska ske genom gemensamhetsstrategiarbetet på alkoholområdet,
              skriver man. Jag menar att det ena på något sätt inte behöver
              utesluta det andra. Majoritetslinjen innebär att det inte kommer
              att hända särskilt mycket. Risken är att det blir mycket prat,
              men lite verkstad.
            </seg>
            <seg xml:id="i-b02c3560b1dfd87f-0">
              Jag är mycket förvånad över att Vänsterpartiet och Miljöpartiet
              backar upp den socialdemokratiska linjen. Jag hade förväntat mig
              stöd i ett tufft och offensivt arbete i EU, samtidigt som vi ökar
              riksdagens befogenheter. Det är vad Centerpartiet förordar.
            </seg>
            <seg xml:id="i-8f5dbb17e734332e-0">
              Fru talman! Centerpartiet står alltså bakom reservation nr 2,
              men för egen del nöjer jag mig med att yrka bifall till reservation
              nr 3.
            </seg>
          </u>
          <note type="speaker" xml:id="i-09cd806b9006da24-0">
            Anf. 133 MARTIN NILSSON (s):
          </note>
          <u who="martin_nilsson_d22d46" xml:id="i-00d9f3be89d344d9-0">
            <seg xml:id="i-ff7e1b5636d83395-0">
              Fru talman! Det vore fel att medge att det inte finns problem
              när det gäller alkoholpolitiken. Jag tycker att Erik Ullenhag
              har beskrivit en del av dem. Vi ser en ökad konsumtion relaterad
              dels till en del omvärldsförändringar, dels till det som följer
              av medlemskap i Europeiska unionen, öppnare gränser, och så vidare.
            </seg>
            <seg xml:id="i-79b62dffc308bbc4-0">
              Det är en tid av nya utmaningar för alkoholpolitiken. Vi behöver
              möta dem delvis med nya verktyg men också med fasta värderingar
              och mål.
            </seg>
            <seg xml:id="i-bd7bfe9035c678cc-0">
              Vi ska stå fast vid målsättningen att ha en alkoholpolitik som
              innebär att somliga av oss, en majoritet av oss, får ålägga oss
              vissa restriktioner av omsorg om och solidaritet med andra grupper.
            </seg>
            <seg xml:id="i-6b143918d9067668-0">
              Det kommer förstås alltid i sådana här diskussioner finnas de
              som tycker att det här inte är något stort problem. Man väljer,
              som det har visat sig i den här debatten, att främst företräda
              producentintressen eller företräda den egna friheten att oavsett
              konsekvenser för andra fritt få konsumera alkohol. Men det är,
              och det ska visa sig i den här debatten, tycker jag, ett extremt
              tydligt fall där det handlar om vilka värderingar vi vill se styra
              alkoholpolitiken.
            </seg>
            <seg xml:id="i-8df86d84f8c27d8b-0">
              Jag tycker faktiskt att det är glädjande att när vi utsätts för
              det tryck som finns utifrån och för omvärldsförändringar visar
              det sig med det här förslaget att en klar, tydlig riksdagsmajoritet
              är beredd att möta nya omvärldsfaktorer med nya verktyg och att
              det finns en bred enighet kring dem.
            </seg>
            <seg xml:id="i-8133d6b38f3e0a6b-0">
              Utskottet ställer sig i dag bakom regeringens förslag att förbudet
              mot att i marknadsföring av alkoholdrycker till konsumenter skildra
              barn och ungdomar förtydligas, att det uttryckligen anges att
              förbudet avser barn och ungdomar som inte fyllt 25 år.
            </seg>
            <seg xml:id="i-570526c3a894c526-0">
              Utskottet ställer sig också bakom att det i lagtexten i större
              utsträckning än vad som är fallet i dag klargörs vad som anses
              måttfullt vid marknadsföring av alkoholdrycker som innehåller
              högst 15 volymprocent alkohol.
            </seg>
            <seg xml:id="i-aac152b624635faa-0">
              Vidare ställer sig utskottet bakom införandet av ett begränsat
              förbud mot användning av vissa kännetecken i kommersiella annonser
              till konsumenter vid marknadsföring av alkoholhaltiga drycker,
              för att därigenom minska möjligheterna att göra indirekt reklam.
              Utskottet ställer sig också bakom att det införs krav på texter
              som informerar om alkoholens skadeverkningar vid marknadsföring.
            </seg>
            <seg xml:id="i-30c40b67473d46d1-0">
              Det är starka verktyg för att möta det som är ett starkt producentintresse
              som strävar efter allt större marknader. Detta är inte vilken
              bransch som helst. Detta är inte vilken vara som helst. Den har
              starka sociala konsekvenser. Det är väl dokumenterat. Det är inte
              utan anledning som annonsörerna faktiskt gör reklam. Det är kamp
              om marknadsandelar, men det är också kamp för att öka den totala
              efterfrågan på alkohol.
            </seg>
            <seg xml:id="i-cd1f2348206c488f-0">
              Det är också så att reklamen tydligt får konsekvenser för just
              de grupper som politiken säger sig vilja värna om. Det är tydligt
              att mycket av reklamen riktas just mot ungdomar. Det är väl dokumenterat.
              Det är väl dokumenterat att det är högriskgruppen och storkonsumenterna
              som genom reklam får stimulans att påbörja eller öka sin konsumtion.
              Då är ju valet så tydligt. Det handlar om restriktioner för några
              av oss och solidaritet med de utsatta grupperna.
            </seg>
            <seg xml:id="i-927e4de8aea81fd4-0">
              Låt mig säga att jag tycker att det är skönt att det finns något
              område kvar där Moderaterna vågar visa sitt sanna jag. Man försöker
              ju skapa en bild av sig själv som ett parti som tar social hänsyn.
              Men här gäller fortfarande marknadsliberalism och oförbehållsamt
              producentintresse. Alkoholpolitiken blir bara en fråga om tillräcklig
              information.
            </seg>
            <seg xml:id="i-567bba5d92d7c92b-0">
              Cristina Husmark Pehrsson valde att debattera nästan allting
              utom just reklamförbudet på alkoholpolitikens område. Jag tycker
              att det är rätt bra, för den försiktiga linje som präglar Moderaterna
              på så många andra områden i dag hade ju kunnat innebära att man
              här bara hade pratat om tekniska invändningar. Nu visar man tydligheten
              i alkoholpolitiken. Man visar att det finns ett tydligt vägval
              mellan dem som tycker att politiken ska ha ett socialt ansvarstagande
              som mål och riktlinje eller dem som tycker att detta är en individualistisk
              fråga som marknaden ska avgöra.
            </seg>
            <seg xml:id="i-2e46afef81f74005-0">
              Man visar här att nejet inte bara är en teknisk fråga. Det är
              nej till alkoholskatter som begränsar efterfrågan, det är nej
              till försäljningsmonopol som begränsar tillgänglighet och det
              är som en konsekvens av detta också nej till åtgärder som begränsar
              producenternas rätt att marknadsföra sina produkter.
            </seg>
            <seg xml:id="i-2d5a968ebef9c867-0">
              Jag tycker att det som kanske är något av det mest tydliga och
              cyniska är när man i sin reservation säger att vi i stället för
              de här åtgärderna ska inrikta oss på attitydpåverkan, information
              till ungdomar i tidiga år och inte minst till föräldrar. Men samtidigt
              vill man frigöra ekonomiska resurser som är mångdubbelt större
              än de som finns på den offentliga sidan till den informationen
              för att påverka just dessa grupper, för att just skapa en annan
              bild av alkoholen. Och i sitt eget budgetalternativ har man inte
              en enda extrakrona till denna verksamhet. Det är moderat politik
              när den kanske är som mest tydlig.
            </seg>
            <seg xml:id="i-570f83295f61b5fa-0">
              Men jag tycker att det är glädjande att det finns en tydlig majoritet
              för en socialt ansvarstagande alkoholpolitik. Det tycker jag är
              bra.
            </seg>
            <seg xml:id="i-5cbbb74a3ee8f0eb-0">
              Det finns vissa partier väl företrädda här Folkpartiet, Centern
              och Kristdemokraterna som föreslår andra åtgärder som i grund
              och botten grundar sig på den socialt medvetna politiken men som
              vill gå något längre. Vi har från majoritetens sida valt att avslå
              dem, därför att vi tror inte riktigt på förslagen. En begränsning
              av reklamen till vissa tidskrifter innebär uppenbara svårigheter
              med avgränsningar och gör kanske också att man kommer att få mycket
              mer av rättslig prövning av reglerna än om man har en tydlig linje
              där inte varje fall behöver prövas i domstol.
            </seg>
            <seg xml:id="i-e143510db619b140-0">
              Vidare säger man att det är defensivt att inte vilja eftersträva
              nationella regler när det gäller alkoholreklam. Man säger att
              det är omöjligt att uppnå gemensamhetsstrategier. Jag tror att
              det är precis tvärtom. Det vi gör i dag visar faktiskt att det
              finns ett visst nationellt utrymme att göra saker. Men de beslut
              som har fattats och de stämningslägen som finns i flera av EU-medlemsstaterna
              visar att det också är möjligt att göra saker på gemensamhetsnivå.
            </seg>
            <seg xml:id="i-bc858fbbe448f942-0">
              Varför ska vi i den värld vi lever i, med allt det gränsöverskridande
              tryck som finns inom exempelvis marknadsföring och reklam, nöja
              oss med att försöka skapa nationella regler när vi kan sätta upp
              en annan dagordning? Det kan inte uppfattas som något försök att
              begränsa och skapa handelshinder eller vad det nu månde vara,
              utan det visar tydligt att vi är beredda att jobba med hälsofrågan
              på övernationell nivå.
            </seg>
          </u>
          <note xml:id="i-364680565207ea63-0">
            Mot bakgrund av detta, fru talman, skulle jag vilja yrka bifall
            till utskottets förslag och avslag på samtliga reservationer.
          </note>
          <note type="speaker" xml:id="i-a39001261dd666bd-0">
            Anf. 134 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-7abe89b6b3e93b09-1">
            <seg xml:id="i-bf8e8a9772270bfb-0">
              Fru talman! Jag är förvånad över att Martin Nilsson inte kan
              se två sidor på myntet. Det är ett viktigt arbete som Sverige
              har framför sig i gemenskapshetsstrategiarbetet. Vi från Centerpartiet
              säger inte på något sätt att det är omöjligt. Vi säger att det
              är både nödvändigt och möjligt, men Martin Nilsson borde ha insikten
              att det kommer att ta tid. Den tiden har inte vi när vi ser hur
              situationen är med en ökande alkoholkonsumtion, ökade skadeverkningar.
              Då måste man jobba på flera fronter. Det är vår uppfattning.
            </seg>
            <seg xml:id="i-b458acb98e531a01-0">
              Det ena utesluter enligt vår uppfattning inte alls det andra.
              Det första är att arbeta så fort det går i gemenskapshetsstrategisammanhang.
              Det andra är att se till att vi kan på verka så mycket som möjligt
              på nationell nivå. Då förvånar det mig att majoriteten inte kan
              ställa upp på att Sverige aktivt och offensivt ska driva linjen
              att vi själva fullt ut ska kunna på verka när det gäller frågan
              om alkoholreklam, med hänvisning till tobaksreklam. Jag kommer
              väl ihåg de samtal vi förde när Gourmetbeslutet kom. Vi var med
              rätta gemensamt upprörda över att vi inte får besluta om det själva.
              Då förvånar det mig att vi inte kan få en uppslutning kring reservation
              3. Det skulle kosta väldigt lite av generositet att tillmötesgå
              den linjen.
            </seg>
            <seg xml:id="i-ca2a681b87289d2d-0">
              Min fråga är: Vad är det för skillnad mellan alkoholreklam och
              tobaksreklam? Varför duger det inte att jobba på dubbla fronter?
            </seg>
          </u>
          <note type="speaker" xml:id="i-1633ec4406967798-0">
            Anf. 135 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-1">
            <seg xml:id="i-c309e07f1ab72d9f-0">
              Herr talman! Vi delar i mångt och mycket synen att det är viktigt
              att försöka begränsa alkoholreklam. Där finns ingen skiljelinje
              mellan oss. Vi hade gärna sett att det hade funnits möjlighet
              att nationellt göra det. Nu finns inte den möjligheten rakt av.
              Det vi gör i dag visar att det finns ett betydande utrymme att
              införa en reglering av alkoholreklamen, men det finns inte riktigt
              så långtgående möjligheter som vi hade velat.
            </seg>
            <seg xml:id="i-23e7f3ccbc723ba9-0">
              Då måste vi fundera på vilken den bästa strategin är. Vad skulle
              vi kunna göra för att få det utrymme vi skulle vilja ha? Då inställer
              sig frågan, som också Kenneth Johansson ställer sig: Finns det
              något slags motsättning mellan att driva att nationalstaterna
              var för sig ska få ha en särreglering och att vi ska jobba i enlighet
              med gemensamhetsstrategin? Jag tycker att det inte borde vara
              så.
            </seg>
            <seg xml:id="i-958aa0a7abbe3ebd-0">
              Nu är det kanske inte mig Kenneth Johansson behöver övertyga.
              Det kanske är andra länder som har vissa invändningar mot detta
              och som kanske ser försöken att göra sådana nationella regler
              som ett sätt att begränsa den inre marknaden. Jag gillar inte
              det synsättet. Jag tycker inte att det är det ideala sättet att
              betrakta alkohol. Vi driver stenhårt att alkohol är en folkhälsofråga.
              Det är ingen vara vilken som helst. Därom är de flesta partier
              här överens.
            </seg>
            <seg xml:id="i-12d40309c255e139-0">
              Vi behöver inte övertyga oss själva, utan det är andra länder.
              Då är det glädjande att se att det finns många andra länder som
              faktiskt är med på detta tåg men som för bara något år sedan tyckte
              ungefär som Moderaterna gör i denna kammare, att det där får marknaden
              lösa. Nu är de med på att införa en lagstiftning för en reglering
              av detta.
            </seg>
            <seg xml:id="i-482c3b39e8c98d59-0">
              För att undvika att få en diskussion om att det här är ett försök
              att skydda marknaden, störa den inre marknaden eller något sådant
              är det viktigt att vi faktiskt har ett folkhälsoperspektiv och
              försöker jobba med det gemensamt. Jag tycker också att det är
              bra med det vi gör i dag när vi förbjuder indirekt reklam. Vi
              visar att det här inte är ett sätt att försöka stödja svensk ölproduktion
              på franska vinproducenters bekostnad. Det måste också vara linjen
              när vi jobbar internationellt att hitta en modell där vi kan vara
              överens och där vi gemensamt driver gemensamma regler.
            </seg>
          </u>
          <note type="speaker" xml:id="i-ebecaef9903b3908-0">
            Anf. 136 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-7abe89b6b3e93b09-2">
            <seg xml:id="i-045ac14574b0bf63-0">
              Herr talman! Martin Nilsson säger att han gärna hade sett att
              besluten kan tas nationellt. Där är vi överens. För det andra
              säger Martin Nilsson att det inte finns några motsättningar. Där
              är vi också överens. Men sedan drar Martin Nilsson och majoriteten
              en slutsats som är en logisk kullerbytta och där i alla fall inte
              jag hänger med. Om man har den uppfattning som vi är överens om
              de två första delarna borde slutsatsen vara att jobba på två fronter.
              För mig är det ganska självklart att använda ett brett batteri
              av åtgärder, jobba internationellt med också för att lösa frågor
              nationellt. Det gör vi inom miljöpolitiken och inom andra områden.
              Det handlar om att ta för sig lite grann i ett internationellt
              sammanhang, inte bara bocka och buga och läsa kommatecken utan
              ta för sig och vara offensivare. Jag tror att det faktiskt skulle
              både leda till respekt och ha en pådrivande verkan i det internationella
              arbetet.
            </seg>
            <seg xml:id="i-1cd2c777c6b21086-0">
              Men om det nu är så att vi inte får ett stöd för att Sverige
              ska driva att vi själva får besluta i alkoholfrågan, är min fråga
              hur Martin Nilsson bedömer den andra linjen, att i gemenskapshetsstrategiarbetet
              komma fram. Hur många år kommer det att ta för att vi ska komma
              dit som jag hoppas vi är överens om att få bort så mycket av den
              eländiga alkoholreklamen som det går?
            </seg>
          </u>
          <note type="speaker" xml:id="i-4b047637698ca36f-0">
            Anf. 137 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-2">
            <seg xml:id="i-73393e140a54f8bf-0">
              Herr talman! På en sådan fråga kan man förstås aldrig ge ett
              svar, eftersom det står utanför ens egen makt. Det gäller också
              om man skulle ha en nationell reglering av frågan.
            </seg>
            <seg xml:id="i-c0819599e6693050-0">
              Det finns två skäl. Det är att försöka undvika att denna fråga
              uppfattas som en begränsning av den inre marknaden och i stället
              visa på att det faktiskt är folkhälsoskäl som styr. Det andra
              är förstås effektivitetsskäl. Mediekonsumtion blir mer och mer
              gränsöverskridande. Därav följer också att det också blir viktigare
              att ha gemensamma regler på området.
            </seg>
            <seg xml:id="i-416d4dbaff32af13-0">
              Skulle man åstadkomma ett läge där det går att få nationella
              regler utan att det för den skull uppfattas som en begränsning
              och det finns ett brett stöd för det, kommer jag inte att motsätta
              mig det. Men det vi nu diskuterar är: Vad är förstahandsstrategin?
              Jag och vi socialdemokrater tycker att förstahandsstrategin måste
              vara att jobba med gemensamma regler.
            </seg>
            <seg xml:id="i-44842db28e385091-0">
              Jag vill lite vända mig mot den beskrivning som Kenneth Johansson
              med flera ger i den här debatten, att regeringen skulle vara passiv
              i den här frågan. Jag tror att det är precis tvärtom. Det räcker
              med att se på det nordiska initiativet. Det räcker med att se
              på frågans dignitet i samband med EU-ordförandeskapet. Vi har
              lyft denna fråga. Vi jobbar intensivt med denna fråga. Det finns
              ett långsiktigt opinionsarbete, men det vinner man inte över en
              natt. Nu ska vi jobba så mycket som möjligt med de restriktioner
              och möjligheter som vi har att jobba med nationellt. Sedan ska
              vi också långsiktigt ta hem de vinster som det medför. Jag tycker
              att man ser, när man tittar på den franska debatten om alkoholreklam,
              att det sker förändringar av opinion och värderingar. Det är inte
              längre en isolerad svensk företeelse. Fler och fler ser sambandet
              mellan alkoholreklam, totalkonsumtion och de skador som finns
              i samhället. Det kommer vi att ha nytta av. Jag tror att vi kommer
              att se tydliga resultat inom en inte alltför avlägsen framtid.
            </seg>
          </u>
          <note type="speaker" xml:id="i-99e046177a3d2e8a-0">
            Anf. 138 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_19b216" xml:id="i-1998b00507200895-1">
            <seg xml:id="i-33d20f7c4fcfabce-0">
              Herr talman! Martin har tydligen inte läst Moderaternas budget.
              Då kan jag i alla fall lugna dig med att vi har 40 miljoner kronor
              mer än regeringen, för vi vill inte satsa pengarna på centrala
              informationskampanjer här i Helsingfors. Vi vill lägga våra pengar
              på lokala, regionala satsningar för information. Vi vill satsa
              dem på skolhälsovården, på mödravårdscentraler och vårdcentraler.
              Det är där vi kan informera och det är där vi kan fånga upp dem
              som är i riskzonen.
            </seg>
            <seg xml:id="i-9ce5e282a1a62f71-0">
              Vi ser nämligen problem i den här frågan. Vi har också hela tiden
              sagt att reklamen inte ska vända sig till ungdomar. Martin Nilsson
              säger att vi inte visar omtanke, solidaritet utan är cyniska.
              Jag undrar vad han i så fall säger till Anitra Steen som säger
              att dagens alkoholpolitik inte längre är aktuell, att dagens alkoholpolitik
              som verktyg har spelat ut sin roll. Det sade hon i P1 i lördags.
              Vad säger Martin Nilsson till kommunstyrelsen i Malmö som i ett
              yttrande till Socialdepartementet, med tanke på den nationella
              handlingsplanen, säger att sänkta priser och fler butiker kanske
              i form av systemhörnor i livsmedelsaffärerna skulle vara ett alternativ?
              Problemet är att de ser att man för in otroligt mycket sprit över
              gränserna därför att det är billigare utomlands. Man köper tre
              och betalar för två. Lastbilarna stannar inte vid bron och inväntar
              en eventuell diskussion om vad som händer ute i Europa, om vi
              ska hitta på några nya införselregler. De stannar inte där. Vi
              är oroade över alkoholkonsumtionen hos ungdomar. Vad gör Martin
              Nilsson åt detta i väntan på att eventuellt förändra införselreglerna?
            </seg>
          </u>
          <note type="speaker" xml:id="i-7ce38935e8a313a6-0">
            Anf. 139 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-3">
            <seg xml:id="i-573c1efed60f9fd5-0">
              Herr talman! Jag ska försöka svara på frågorna. Låt mig först
              säga att den moderata satsningen är att flytta 40 miljoner kronor
              från ett konto i statens budget till ett annat konto i statens
              budget. De som tror att det är ett effektivt verktyg mot åtskilliga
              hundratals miljoner kronor i reklamkostnader för alkohol tror
              fel. Det är bara att konstatera det. Jag är helt övertygad om
              att Cristina Husmark Pehrsson också vet det.
            </seg>
            <seg xml:id="i-d8e806c399ae35f1-0">
              Jag har aldrig sett att Anitra Steen motsätter sig ett förbud
              mot alkoholreklam. Jag vet att det finns en diskussion, och jag
              tycker att den diskussionen är bra, om hur vi ska möta de höjda
              införselkvoterna. Jag tycker att det finns anledning att återkomma
              till det, och det signalerar också regeringen i sin proposition.
            </seg>
            <seg xml:id="i-50ea3a371e3f8e03-0">
              Men jag måste få ställa en fråga. Cristina Husmark Pehrsson säger
              i sitt inledningsanförande att vi ska ta speciell hänsyn till
              storkonsumenter och högriskgrupper och att vi ska satsa på ungdomar.
              Om det nu är så, och det finns ju så tydligt belagt i forskning
              efter forskning, att ungdomar är de som är mest påverkbara när
              det gäller alkoholreklam, om det finns så tydligt belagt att producenterna
              också riktar sin reklam just till de här grupperna och om det
              finns så tydligt belagt att högkonsumenter och missbrukare löper
              större risk för återfall och ökande konsumtion vid stimulering
              i form av till exempel reklam, varför påverkar inte det moderat
              politik?
            </seg>
            <seg xml:id="i-f635eede767234b0-0">
              Ni säger att detta är riskgrupper, att ni ser dem och att ni
              vill göra något åt det. Till det avsätter ni 40 miljoner kronor
              som ni flyttar från ett annat konto, men ni vill inte göra någonting
              åt alkoholreklamen. Cristina Husmark Pehrsson får ursäkta, men
              jag tycker att det är tomma ord på gränsen till cynism.
            </seg>
          </u>
          <note type="speaker" xml:id="i-ca5bd85f0e178544-0">
            Anf. 140 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_19b216" xml:id="i-1998b00507200895-2">
            <seg xml:id="i-ffb44847586d59a2-0">
              Herr talman! Jag skulle vilja ställa en fråga tillbaka. Annonsen
              ska få vara 2 100 spaltmillimeter, Martin Nilsson. Kommer då 1
              500 spaltmillimeter att innebära en ännu mindre alkoholkonsumtion?
            </seg>
            <seg xml:id="i-c1d53e4bf0292f2c-0">
              Vi har hela tiden sagt att reklam inte får vända sig till ungdomar.
              Det har vi sagt tidigare, och det säger vi nu. Vi vill göra ett
              frivilligt försök först, sedan kan lagstiftningen komma om inte
              detta åtlyds.
            </seg>
            <seg xml:id="i-2343880cd6ec584a-0">
              När det gäller reklamen påstår jag att Socialdemokraterna och
              regeringen hycklar. Det är dubbelmoral när man satsar på ett statligt
              monopol som Vin &amp; Sprit. Staten är ägare till detta bolag som
              annonserar i utlandet. Det är dubbelmoral och svek. Under 2003
              sålde man 19,7 miljoner lådor Bacardi, 18,7 miljoner lådor Smirnoff,
              8,1 miljoner lådor Absolut och 7,1 miljoner lådor Johnnie Walker.
              Detta säljer ni utomlands med en förödande, dödande reklam för
              att Vin &amp; Sprit ska hysta in en massa pengar som ni ska använda
              till att subventionera annan verksamhet i staten.
            </seg>
            <seg xml:id="i-93212ebea1857412-0">
              Kommer Martin Nilsson att nu lägga fram ett förslag om att försälja
              statens Vin &amp; Sprit eller förbjuda att Vin &amp; Sprit har någon reklam
              utomlands? Ni kan ju inte fortsätta att ha en förödande reklam
              utomlands för att få folk att dricka sprit samtidigt som ni förbjuder
              detta här hemma i Sverige.
            </seg>
          </u>
          <note type="speaker" xml:id="i-1535b3bd3ee2c3b5-0">
            Anf. 141 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-4">
            <seg xml:id="i-80a7b2aa52cd151a-0">
              Herr talman! Om det hade varit så att Vin &amp; Sprit som ett privat
              företag hade gjort mindre reklam eller mindre aggressiv reklam
              och om det hade varit så att avsaknaden av Vin &amp; Sprits reklam
              hade inneburit att andra aktörer inte hade tagit över det utrymmet
              hade jag tyckt det. Jag tycker att Vin &amp; Sprit ska verka enligt
              våra regler här. Jag är beredd att verka för hårdare regler i
              andra länder och i EU-sammanhang. Men det är klart att Vin &amp; Sprit
              som företag har att verka enligt respektive lands regler. Därtill
              kan man ju lägga att Vin &amp; Sprit har hårdare etiska regler när
              det gäller marknadsföring än nästan något annat företag i alkoholbranschen.
            </seg>
            <seg xml:id="i-5c0c287b3494c1fb-0">
              Men det är inte riktigt det den här debatten handlar om. Jag
              måste ändå säga det. Den här debatten handlar om regeringens förslag
              huruvida riksdagen ska besluta om att införa ett lagstiftat förbud
              mot alkoholreklam i periodiska skrifter. Detta säger Moderaterna
              och Cristina Husmark Pehrsson nej till.
            </seg>
            <seg xml:id="i-eefe781d593b31c4-0">
              Sedan säger man att vi kan göra en frivillig överenskommelse.
              Det skulle bli en frivillig överenskommelse som inte har någon
              sanktionsmöjlighet, som inte ger någon möjlighet att komma till
              rätta med dem som träder över den. Ni säger att ni är emot reklam
              till ungdomar. Och storkonsumenterna då? När vi säger att vi ska
              bry oss om dem som är särskilt utsatta, de som är på gränsen till
              missbruk och de som är i missbruk är tystnaden total. Då har ni
              inget svar. Ni pratar om en frivillig överenskommelse där ni vill
              stoppa reklam riktad mot ungdomar, men verkligheten är ju den
              att ni vill ha väldigt mycket lösare regler när det gäller alkoholreklam.
              Det leder till ökat missbruk. Därigenom skiljer sig inte er politik
              på detta område från någon annan del av alkoholpolitiken, och
              det gör politiken så tydlig.
            </seg>
          </u>
          <note type="speaker" xml:id="i-e832117c432b0272-0">
            Anf. 142 ERIK ULLENHAG (fp) replik:
          </note>
          <u who="erik_ullenhag_f3fec1" xml:id="i-f865240bc45a1940-0">
            <seg xml:id="i-49e7837f6f609f41-0">
              Herr talman! Ibland i politiken brukar man tala om regnbågskoalitioner
              av olika partier som bildar majoritet eller regering. I EU-frågan
              är Socialdemokraterna ett regnbågsparti i sig. Det finns de som
              gillar EU-samarbetet. De är några stycken. Det finns de som gillar
              EU-samarbetet lite grann men säger nej till euron. Sedan finns
              det här gänget som vill lämna EU helt och hållet. Det är ganska
              kul att följa detta som opposition, men när man ser det praktiska
              resultatet av detta med en regering som är förlamad av att man
              har alldeles för många olika åsikter inom partiet blir man mer
              bekymrad.
            </seg>
            <seg xml:id="i-39314ee6054dd0e0-0">
              Faktum är att den socialdemokratiska regeringen är alldeles handlingsförlamad
              på EU-nivå när det gäller att driva ståndpunkter som är viktiga
              för människor och som handlar om viktiga svenska intressen. Här
              är det tydligt.
            </seg>
            <seg xml:id="i-a90c388959303c59-0">
              Martin Nilsson och jag är överens om att vi inte ska ha alkoholreklam.
              Det skulle vi vilja förbjuda. Sedan har det kommit en EG-dom som
              säger att den inre marknaden gör att vi inte får förbjuda den,
              den så kallade Gourmetdomen. Då är frågan: Vad gör vi nu?
            </seg>
            <seg xml:id="i-f946d21a8fb6a46b-0">
              Folkpartiet, Centerpartiet och Kristdemokraterna föreslår att
              vi försöker övertyga de andra länderna om att det ska vara tillåtet
              att förbjuda alkoholreklam om man gör det av folkhälsoskäl. Då
              säger Martin Nilsson här i talarstolen att han tycker att det
              verkar bra, men han tror inte att det går. Han vill ta ett steg
              direkt från att det är förbjudet att förbjuda alkoholreklam till
              att övertyga de andra 24 medlemsstaterna om att det ska vara förbjudet
              med alkoholreklam över huvud taget. Då hoppar man över steget
              där man nationellt kunde försöka göra någonting.
            </seg>
            <seg xml:id="i-5177a602e0f90eb4-0">
              Sedan säger Martin Nilsson så här: Om det går att få nationella
              regler kommer jag inte motsätta mig det.
            </seg>
            <seg xml:id="i-cef4776c466ec081-0">
              Ni kan väl i alla fall försöka pröva detta. Ni har en väldig
              massa ministrar. Ni byter ut dem var och varannan dag. Skicka
              ned någon av dem till Bryssel! Stöd vår reservation! Säg från
              riksdagen i dag att de ska åka ned till Bryssel och försöka ge
              oss detta verktyg för att kunna förbjuda alkoholreklamen och därmed
              begränsa alkoholskadorna!
            </seg>
          </u>
          <note type="speaker" xml:id="i-f16acd7d299cc7c7-0">
            Anf. 143 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-5">
            <seg xml:id="i-6570256994756953-0">
              Herr talman! Jag vet inte hur stora stenar som Erik Ullenhag
              skulle behöva kasta i sitt glashus. Regnbågskoalition sade han.
              Jag vet inte. Jag noterar med intresse att den så kallade alliansen,
              trots att de uppenbarligen har olika uppfattning när det gäller
              alkoholpolitiken, inte begär repliker på varandra för att diskutera
              den. Jag noterar att Erik Ullenhag inte med säkerhet kommer att
              kunna säga att den linje han företräder blir den som en eventuell,
              Gud förbjude, borgerlig regeringen skulle föra i denna fråga.
              Du har en och annan hemläxa att prata med Cristina Husmark Pehrsson
              om när det gäller alkoholpolitik.
            </seg>
            <seg xml:id="i-53db84e90e54baa5-0">
              Sedan är då frågan om man ska jobba för nationella regler eller
              för gemensamhetsregler. Jag har tidigare i mitt inlägg försökt
              peka på att det finns vissa fördelar, effektivitetsskäl, med att
              ha en gemensamhetsrättslig lagstiftning på området. Jag tror inte
              att den gemensamhetsrättsliga lagstiftningen kommer att vara så
              långtgående som vi önskar i Sverige. I det avseendet har Erik
              Ullenhag helt rätt. Det kommer inte att bli så att det vi vill
              kommer vara exakt den lagstiftning som finns. Men jag tror att
              det finns möjlighet att göra stora framsteg kombinerat med det
              vi är på väg att göra i dag. Det skulle ge ett betydande utrymme
              att ha en nationell lagstiftning.
            </seg>
            <seg xml:id="i-6cd69d980ceb95a2-0">
              Jag vet inte om jag har lyckats, men jag har försökt uttrycka
              att det som jag är lite rädd för är att vår diskussion om alkoholreklam
              kommer att uppfattas som ett sätt att begränsa den inre marknaden
              och som att vi försöker gynna inhemska producenter i stället för
              att göra det som vi faktiskt vill, det vill säga ta hänsyn till
              folkhälsan. Jag tycker därför att förstahandslinjen bör vara en
              gemensamhetsstrategi. Finns det sedan något annat utrymme är det
              bra, och då kan vi jobba enligt det, men det känns som att denna
              strategi är den mest framkomliga.
            </seg>
          </u>
          <note type="speaker" xml:id="i-a9b7c6e46ae16536-0">
            Anf. 144 ERIK ULLENHAG (fp) replik:
          </note>
          <u who="erik_ullenhag_f3fec1" xml:id="i-f865240bc45a1940-1">
            <seg xml:id="i-b7e5c962d2640854-0">
              Herr talman! Martin Nilsson kan lämna Moderaterna och vad som
              sker i den borgerliga regeringen till alliansen. Jag kan konstatera
              att det var på den tiden då Folkpartiet styrde Socialdepartementet
              som det på allvar med Moderaterna i regeringen fanns ett socialt
              patos för riktigt utsatta grupper. Detta har sedan försämrats
              när Socialdemokraterna har återkommit i regeringsställning vad
              gäller lagen om stöd och service till funktionshindrade och så
              vidare.
            </seg>
            <seg xml:id="i-f63c7c0747639398-0">
              Problemet, Martin Nilsson, är att ni sitter i regeringsställning.
              Det är alltid bekvämt att säga att det riskerar att bli värre
              eller att skylla på oppositionen. Ni sitter i regeringen, du är
              folkvald och har möjlighet att styra. Du kan säga till socialdemokratiska
              ministrar vad de ska göra i Bryssel. Men det visas en oerhörd
              passivitet.
            </seg>
            <seg xml:id="i-ecd3f6a51f26f611-0">
              Jag skulle ju likt Martin Nilsson hoppas på att det vore realistiskt
              att svenska företrädare åkte till Bryssel och övertygade 24 medlemsstater
              om att vi ska förbjuda alkoholreklam. Tyvärr, Martin Nilsson,
              tror jag inte att det är realistiskt i dag, men du kan gärna ge
              mig ett besked om när det blir leverans på det förhandlingsmandatet.
            </seg>
            <seg xml:id="i-3bd68a80d89d3a40-0">
              Om det är så att du delar min skepsis mot att vi kommer att övertyga
              24 andra medlemsstater, vore det rimligt att skicka förhandlingsmandat
              med ministrarna att för det första försöka få gemensamma regler
              om förbud mot alkoholreklam och för det andra, om det inte går,
              i alla fall se till att EG-regelverket tillåter att en enskild
              medlemsstat får förbjuda alkoholreklam.
            </seg>
            <seg xml:id="i-5e07e942ed665d4f-0">
              Den här häpnadsväckande handlingsförlamningen kommer återigen
              fram när Martin Nilsson säger: Om ett sådant förhandlingsläge
              öppnar sig, motsätter jag mig inte det. Ja, men det är ju ett
              samarbete mellan ett antal länder som sitter där och som ska förhandla.
              För att förhandlingsläget ska öppna sig måste någon öppna upp
              det. Då måste den svenska representanten, ministern eller ett
              antal tjänstemän åka ned dit och säga: Vi har ett förslag. Vad
              säger ni om det?
            </seg>
            <seg xml:id="i-594a55f6061b6c57-0">
              Det är inte så att de länder som tycker att alkoholreklam ska
              vara fri kommer att föreslå det åt Martin Nilsson eller hans parti.
              Nej, det känns lite grann som det ibland gör i den här kammaren,
              att Martin Nilsson representerar utskottet för att leverera det
              som regeringen har bestämt men inte riktigt tror på det själv.
              Jag tror att också du, Martin Nilsson, skulle tycka att det vore
              bra ifall vi i Sverige hade möjlighet att ensidigt förbjuda alkoholreklam.
            </seg>
          </u>
          <note type="speaker" xml:id="i-a5fa626eaa7ac133-0">
            Anf. 145 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-6">
            <seg xml:id="i-4ad61a084998e37a-0">
              Herr talman! Att jag ska överlämna vad som sker i en borgerlig
              regering till alliansen må väl vara hänt. Det är kanske så att
              väljarna ställer större krav på besked om vilken sorts alkoholpolitik
              som den så kallade alliansen skulle bedriva. Men jag lämnar det
              därhän. Man får redovisa det för väljarna. Vad en gemensam sådan
              strategi och politik innebär är kanske ett lämpligt tema för nästa
              alkoholpolitiska debatt i denna kammare, så att vi vet vad som
              gäller på det området.
            </seg>
            <seg xml:id="i-0586e898af974a54-0">
              Om det läget uppkommer, säger Erik Ullenhag. Ja, i den bemärkelsen
              att det läget uppkommer att det är möjligt att göra. Jag sade
              tidigare, och jag tror att det är uppenbart för alla och envar
              som har följt den publika debatten om alkoholpolitik och EU, att
              den svenska regeringen faktiskt driver denna fråga. Vi försöker
              bygga allianser, och vi driver frågan tillsammans med andra. Om
              vi låter det vara hänt om detta är nationell reglering eller en
              gemensamhetsrättslig reglering tror jag att vi vill det som står
              till buds. Men det som vi ändå uttrycker i utskottsbetänkandet
              är att vi tror att det är lättare och effektivare att faktiskt
              nå gemensamhetsrättsliga framsteg, kanske inte så långt som Erik
              Ullenhag eller jag skulle önska, men det ger ändå en möjlighet
              därför att det inte väcker debatten om alkoholpolitik som protektionism,
              som försök att begränsa den inre marknaden, utan framställer alkoholen
              som det som den faktiskt är, en folkhälsopolitisk uppgift.
            </seg>
            <seg xml:id="i-7d52841dc5bc400f-0">
              Det är möjligt att man kan nå några små framsteg med nationella
              regleringar, men vi får inte bortse från att vi har ett gemensamt
              intresse av att driva alkoholpolitiken som en folkhälsofråga även
              på EU-nivå. Vi påverkas ju varje dag av den i form av alkoholskatter,
              införselregler och så vidare. Det måste alltså vara huvudspåret
              i EU-frågan att faktiskt nå fram på gemensamhetsrättsliga vägar.
            </seg>
          </u>
          <note type="speaker" xml:id="i-fcabfb9276fd49b0-0">
            Anf. 146 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-48065917ae3a0c4e-1">
            <seg xml:id="i-33ddaef1711c4e0b-0">
              Herr talman! Också jag vill återkomma till frågan vad vi kan
              göra i EU. Flera av partierna är ju eniga om en restriktiv alkoholpolitik,
              bland annat Kristdemokraterna och Socialdemokraterna. Vi kan glädja
              oss åt att vi i betänkandet har formulerat ett antal begränsande
              förslag, som gör att vi skulle kunna tala om att vi fortfarande
              försöker att vidmakthålla en nationell politik angående alkoholreklam.
              Teoretiskt finns risken att man även mot detta skulle kunna ha
              invändningar om att det i någon mån skulle vara begränsande för
              den inre marknaden och skulle väcka anstöt och kanske i värsta
              fall föranleda någon reprimand från EG-domstolen vad vet jag?
            </seg>
            <seg xml:id="i-0dd15c6301de95ec-0">
              Men varför inte försöka gå fram med alla möjliga olika grepp,
              inte minst mot talet om att vi skulle vilja begränsa så att vi
              får ett nationellt bestämmande över alkoholreklamen? Det faktiska
              läget i betänkandet är att Socialdemokraterna har avvisat den
              strategin. Ni har sagt nej till reservationen om detta. Ni talar
              enbart om att man ska medverka i det så kallade gemenskapsarbetet
              för att komma fram till gemensamma överenskommelser om alkoholreklamen.
            </seg>
            <seg xml:id="i-7c3959628558f320-0">
              Och visst är det angeläget, inte minst med tanke på nya medier
              som inte hindras av några nationsgränser. Argumenten för att ytterligare
              begränsa och få ett nationellt självbestämmande över det här finns
              ju. Snus får inte saluföras. Vad är det för en fri marknad? Vi
              har också en nationell rådighet över tobaksreklamen.
            </seg>
            <seg xml:id="i-92b4b5775d66f6cf-0">
              EU lägger alltså inte en viss mall över alla länder att följas
              av alla länder utan det har faktiskt dykt upp krav som biträtts
              och som innebär att man kan göra på lite olika sätt. Man behandlar
              snuset i en ordning, och vi behandlar tobaksreklamen i en annan
              ordning. Det förekommer avvikelser länderna emellan, och varför
              skulle det inte också kunna vara en flora av olika insatser i
              olika länder vad gäller alkoholreklamen?
            </seg>
          </u>
          <note type="speaker" xml:id="i-86ba75b61e6850e9-0">
            Anf. 147 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-7">
            <seg xml:id="i-f05c3287dbcb878d-0">
              Herr talman! Nu låter det som att vi är mer oeniga än vad vi
              är. Vi har det gemensamt att vi alla vill begränsa alkoholreklamen
              genom lagstiftning. Sedan kan vi diskutera vilka medel vi använder
              för att nå dit. Men eftersom frågan nu återkommer i olika former
              från Kenneth Johansson, Erik Ullenhag och Ulrik Lindgren måste
              jag ställa en fråga till Ulrik Lindgren. Om man nu sätter ihop
              den här mixen och vet hur diskussionen i Europa har gått i drogfrågor
              kontra vår svenska linje och sätter ihop den diskussion som Ulrik
              Lindgrens parti står för, att man ska ensidigt begränsa införselreglerna
              och därtill ska jobba för nationellt reglerade alkoholreklambestämmelser,
              ser inte också Ulrik Lindgren någonstans en fara för att vi får
              en debatt om att andra länder, rätt eller fel, misstänkliggör
              detta som någon form av nationell protektionism eller någon vilja
              att begränsa den inre marknaden, trots att det faktiskt handlar
              om en folkhälsodebatt?
            </seg>
            <seg xml:id="i-70ea1d8c9f9787b1-0">
              Jag skulle inte ha något emot en möjlighet till nationellt reglerade
              alkoholreklambestämmelser, men jag måste säga att om jag ska ta
              fajten vill jag göra det tydligt att den faktiskt handlar om folkhälsoskäl.
              Om det då finns andra som skulle misstänkliggöra eller missta
              sig på våra syften, tycker jag faktiskt att det finns ett och
              annat skäl att försöka använda den strategi som gör att det blir
              uppenbart att det inte handlar om något försök att begränsa den
              inre marknaden utan om att sätta upp gemensamma folkhälsomål.
              Vi har ett gemensamt ansvar för social hälsa i Europa, och vi
              kan faktiskt göra vissa framsteg på det området, men jag tror
              som sagt inte att skillnaden är så stor som den framstår här just
              nu.
            </seg>
          </u>
          <note type="speaker" xml:id="i-117e603df37e75f3-0">
            Anf. 148 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-48065917ae3a0c4e-2">
            <seg xml:id="i-06a75bf3d3adf6c1-0">
              Herr talman! Gåtan varför det är så omöjligt att här gå med på
              den reservation som vi nu flera gånger i olika inlägg har hållit
              fram förblir olöst. Vi har fått behålla Systembolaget, och av
              allt att döma kommer vi att få behålla vår särordning med ett
              monopol på det området. Vi får också ha särregler för reklamen.
              Vi har alla en tro på att det här betänkandets förslag kommer
              att hålla även inför övriga EU-medlemsländer. Vi tror väl också
              att det här kommer att hålla i EG-domstolen. Annars skulle vi
              inte gå till beslut i dag. Varför inte då pröva maximalt också
              i övrigt våra möjligheter, exempelvis ett åternationaliserande
              av bestämmandet om alkoholreklamen?
            </seg>
            <seg xml:id="i-ebf43076a35172d7-0">
              Det blir ännu gåtfullare när Martin Nilsson också klart uttalar
              att han egentligen inte har något emot ett nationellt bestämmande
              om alkoholreklamen och likväl förblir i ett nej till denna reservation.
              Han har inte heller i övrigt redovisat argument som pekar på att
              just den punkten skulle vara så väldigt störande för den inre
              marknaden att vi inte skulle kunna få igenom den i EU-sammanhang.
              Det finns en rad punkter här som också i så fall skulle kunna
              ifrågasättas: De går inte ihop med EG-rätt och så vidare, så därför
              kan vi inte ta dem.
            </seg>
            <seg xml:id="i-89bce1081f2358f4-0">
              I övriga förslag i det här betänkandet tycker Martin Nilsson
              att vi så att säga ska köra. Vi ska stå på oss, vi ska kämpa på,
              vi är eniga, och det är så fint. Ja, visst är vi eniga i långa
              stycken. Varför skulle vi inte också då kunna ta detta steg med
              ett åternationaliserande av alkoholreklamen? Gåtan förblir olöst
              av Martin Nilsson, herr talman.
            </seg>
          </u>
          <note type="speaker" xml:id="i-8856e66ef79d6a93-0">
            Anf. 149 MARTIN NILSSON (s) replik:
          </note>
          <u who="martin_nilsson_d22d46" xml:id="i-00d9f3be89d344d9-8">
            <seg xml:id="i-6cd6c779a4a0cce9-0">
              Herr talman! Jag får väl be Ulrik Lindgren och kammaren om ursäkt
              om det är så att jag i denna mån på sju repliker och ett huvudanförande
              inte har förmått tydliggöra min åsikt. Jag hoppas att den som
              läser detta får en något tydligare bild av den.
            </seg>
            <seg xml:id="i-3d1a42c7f2a6e811-0">
              Jag tycker att det var synd att Ulrik Lindgren inte tog chansen
              att svara på frågan om han inte ser en risk i den debatt som faktiskt
              finns i Europa när det gäller drogfrågor, och då specifikt alkoholfrågor,
              att detta kan komma att uppfattas som någonting annat än vad det
              är. Vårt gemensamma, primära mål borde vara att få upp folkhälsofrågorna
              i EU och att visa att alkohol inte är en handelsvara vilken som
              helst utan faktiskt en folkhälsofråga. Därom tror jag att vi är
              överens, och då blir ju debatten aningen animerad och kanske större
              än vad den skulle behöva vara.
            </seg>
            <seg xml:id="i-04e5ad8a227efa3f-0">
              Jag tror att den stora konflikten i svensk alkoholpolitik kanske
              inte går mellan den nuvarande regeringen och delar av riksdagen
              utan på andra ledder. Där är diskussionen tydligare. Jag tror
              att vi gemensamt har ett intresse av att faktiskt värna folkhälsoperspektivet
              i alkoholpolitiken. Där finns det en bred majoritet, och det tycker
              jag är bra.
            </seg>
            <seg xml:id="i-36450fef5f93c07d-0">
              Anf. 150 GUNILLA WAHLÉN (v):
            </seg>
            <seg xml:id="i-4c595041a4d748b2-0">
              Herr talman! Vi är många som varit nöjda och stolta över svensk
              alkoholpolitik. Vi har varit stolta över att vi, trots motbokens
              avskaffande, haft en relativt låg och acceptabel alkoholkonsumtion
              i landet. Men vi har nog slagit oss till ro alltför mycket, för
              vi har inte lyckats få fram skälen till och syftet med höga skatter
              och reglerad tillgänglighet. Folkhälsa och barns rättighet att
              växa upp i en bra miljö är starka och viktiga argument som fortfarande
              inte är självklara för flera föräldrar, ungdomar, alkoholproducenter
              och försäljare.
            </seg>
            <seg xml:id="i-5c39956e00ac5680-0">
              I dag finns ingen fungerande alkoholpolitik i Sverige. Det är
              ett slags gycklarnas marknad. Somliga vill sänka skatten rejält
              andra bara lite. Många vill behålla Systembolaget, andra vill
              att alkohol ska säljas nästan överallt, och några få vill inte
              ha några regler alls.
            </seg>
            <seg xml:id="i-b67b8d11c5118181-0">
              Vart är svensk alkoholpolitik på väg? Ska vi stå kvar vid våra
              folkhälsoargument och även fortsättningsvis avvisa försäljnings-
              och vinstargumenten, eller ska svensk alkoholpolitik reduceras
              till strängare lagar och vårdprogram?
            </seg>
            <seg xml:id="i-eabfdc3a86c939b0-0">
              Herr talman! Vad har vi för redskap kvar som gör att barn och
              unga kan växa upp i bra miljöer, att festivaler och idrottsevenemang
              inte urartar i kaos och slagsmål och att inte unga flickor och
              pojkar utsätts för våld och kriminalitet? Jo, ett redskap är marknadsföring
              och reklam. Vi menar att alkohol inte ska betraktas som vilken
              vara som helst. Liksom för tobak, läkemedel och narkotika är en
              särlagstiftning nödvändig. Vi behöver klara och tydliga regler
              och förbud mot marknadsföring och reklam om alkohol som riktar
              sig till unga under 25 år.
            </seg>
            <seg xml:id="i-b4cc60a0426aa940-0">
              Herr talman! Moderaterna anser, till skillnad från bland annat
              Vänsterpartiet, att frivillighet och upplysning är en bättre metod
              för att få unga att avstå från att dricka stora mängder alkohol.
              Jag skulle i det här sammanhanget vilja citera ett litet stycke
              ur en tidskrift, Social Qrage, där ett par psykoterapeuter träffar
              unga och på ytan väl fungerande ungdomar som studerar eller går
              till sina jobb och sköter sina arbeten väl. Där står det att unga
              vuxna super kopiöst. Man säger så här: För många av dem är krogen
              som ett vardagsrum. Man går dit för att slippa vara ensam och
              i umgänget ingår att dricka alkohol. Kopiösa mängder alkohol.
              Det kan handla om 1015 öl per kväll, fyrafem gånger i veckan.
            </seg>
            <seg xml:id="i-933cf1d499902bd1-0">
              Svenskarna dricker mer än på länge. Konsumtionen har ökat med
              mer än 25 % sedan 1998, vilket betyder att varje vuxen person
              numera dricker motsvarande drygt tio liter ren sprit om året.
              Den ökningen gäller alla grupper, inte minst dem som befinner
              sig i gränslandet mellan ungdom och etablerat vuxenliv.
            </seg>
            <seg xml:id="i-961f09649004114c-0">
              Var finns ansvarstagandet? Hur fungerar frivilligt ansvar? Hur
              har krogarna tagit till sig upplysningen när de kan sälja öl till
              en person som redan druckit tio öl?
            </seg>
            <seg xml:id="i-d4d762a6a19bcbd2-0">
              I artikeln står också om att attityder till alkohol har förändrats
              dramatiskt de senaste åren. En ny bild av öl-, vin- och spritdrickande
              har lanserats i reklam, filmer, mode, tidningar och inte minst
              av Systembolaget. Reklam påverkar oss alla självklart. Varorna
              presenteras och exponeras med ord och bilder som gör att jag blir
              intresserad av att välja ett visst märke framför ett annat.
            </seg>
            <seg xml:id="i-7675a4f43e3fe91c-0">
              Vi riksdagspolitiker har ett ansvar att genom vår alkoholpolitik
              klart visa vad vi menar med en folkhälsoinriktad restriktiv alkoholpolitik.
            </seg>
            <seg xml:id="i-5ccfde0c05f096ad-0">
              Herr talman! Vänsterpartiet yrkar i detta betänkande bifall till
              att marknadsföring inte ska göras till ungdomar under 25 år, att
              det ska finnas texter om alkoholens skadeverkningar vid marknadsföring
              i tidskrifter och att en dryck i marknadsföringen inte ska kunna
              förväxlas med en dryck som innehåller högre alkoholhalt.
            </seg>
            <seg xml:id="i-a95e61a7d9c68460-0">
              Svensk alkoholpolitik måste bli mer sammanhållen och inte vara
              det nät med stora hål och lappningar som vi har i dag. Sverige
              måste intensifiera och samordna alkoholpolitiken för att nå våra
              folkhälsomål och få den trovärdig på gemenskapsnivå. Det fungerar
              ju på tobaksområdet, så det borde även kunna fungera för drycker
              som innehåller alkohol om man bara vill.
            </seg>
          </u>
          <note type="speaker" xml:id="i-0e2b9e97e21d98b8-0">
            Anf. 151 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_19b216" xml:id="i-1998b00507200895-3">
            <seg xml:id="i-3d0f145c6e2a057e-0">
              Herr talman! Jag kan bara instämma med Gunilla Wahlén som sade
              att det är gycklarnas marknad. De som i så fall är ansvariga för
              gycklarnas marknad är ju bland annat ni, tillsammans med socialdemokrater
              och miljöpartister. Det är inte Moderaterna eller andra borgerliga.
              Jag kan bara konstatera i fråga om gycklarnas marknad att Gunilla
              Wahlén ställer frågor om vart vi är på väg, om det behövs strängare
              lagar och så vidare som om hon skulle ställa dem till någon ansvarig,
              men själv är Gunilla Wahlén ju ansvarig för den förda politiken.
            </seg>
            <seg xml:id="i-fe555b58f4432bef-0">
              Dessutom pratar Gunilla Wahlén om marknadsföring, reklam och
              förbud. Då skulle jag vilja fråga: Vad säger då Vänsterpartiet
              och Gunilla Wahlén om den marknadsföring som statliga Vin &amp; Sprit
              håller på med ute i världen? Är det överensstämmande med vänsterpartistisk
              politik att man gör en förkrossande reklam ute i världen och dessutom
              vinner stora priser för detta och att man saluför ordentligt?
              Hur kan man å ena sidan förbjuda reklam i Sverige men å andra
              sidan säga ja till Vin &amp; Sprits förödande reklam ute i världen?
              Känner inte Vänsterpartiet något ansvar för alkoholkonsumtionen
              ute i världen?
            </seg>
            <seg xml:id="i-0a118f890fec5d81-0">
              Anf. 152 GUNILLA WAHLÉN (v) replik:
            </seg>
            <seg xml:id="i-e64f7231e73ba24f-0">
              Herr talman! Om det vore så enkelt att det bara var ett parti
              i ett land som kunde bestämma över alkoholkonsumtionen i Sverige
              och i världen skulle vi kanske inte ha någon gycklarnas marknad
              i Sverige. Men det är ju inte bara vi politiker, inte bara regeringen,
              inte bara EU och inte bara de olika borgerliga partierna som tycker
              olika i den här frågan.
            </seg>
            <seg xml:id="i-0d8d1de90d71be74-0">
              Det som hänt är att vi gått från en sammanhållen restriktiv alkoholpolitik,
              som lett till en mycket låg alkoholkonsumtion i Sverige, till
              en blandning av olika länders politik och regler. Detta gäller
              bland annat och inte minst Sverige beträffande inträdet i EU.
              Där finns regler som påverkar vår lagstiftning och förhindrar
              oss att ha en sammanhållen lagstiftning.
            </seg>
            <seg xml:id="i-5d8ce2bf99e529bb-0">
              Jag menar att det inte enbart är Sveriges regering eller Vänsterpartiet
              eller Miljöpartiet som ansvarar för den konsumtionsökning som
              sker i Sverige i dag. Det ansvaret delas av många aktörer, och
              vi i Sveriges riksdag kan dra vårt strå till stacken för att få
              en mer sammanhållen politik utifrån det läge vi i dag befinner
              oss i.
            </seg>
            <seg xml:id="i-26fdf70b23cc28c8-0">
              Självklart tycker inte Vänsterpartiet och inte heller många andra
              partier i riksdagen att alkohol är en vara vilken som helst. Däremot
              finns det andra länder och andra regeringar som tycker det. Jag
              tycker inte att man ska marknadsföra och göra reklam vare sig
              för alkohol, narkotika, tobak eller för andra sådana varor. De
              ska särbehandlas.
            </seg>
          </u>
          <note type="speaker" xml:id="i-6643f8c04ca42778-0">
            Anf. 153 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_19b216" xml:id="i-1998b00507200895-4">
            <seg xml:id="i-61a42b0f1c73297f-0">
              Herr talman! Gunilla Wahlén nämnde inte med ett endaste ord det
              statliga monopolet Vin &amp; Sprit. Då kan jag väl konstatera att
              eftersom man ska förbjuda Vin &amp; Sprit kommer Gunilla Wahlén och
              Vänsterpartiet att här och nu säga till det statliga monopolet
              Vin &amp; Sprit: Sluta göra reklam för er. Från och med i morgon tycker
              vi att ni ska sluta göra reklam. Är det så jag ska uppfatta Gunilla
              Wahlén?
            </seg>
            <seg xml:id="i-b8e2dbcd2bb4dfd1-0">
              Jag skulle också vilja säga att jag förstår att Gunilla Wahlén
              vill rädda Systembolaget. Hur ska ni göra det? Nu kommer larmrapporter
              om att försäljningen återigen minskat med 16,1 %. Mest backar
              Dalarna, Värmland och Norrbotten, förutom Skåne där endast ungefär
              30 % av konsumtionen säljs via Systembolaget. Hur ska ni göra?
              Vad är Vänsterpartiets recept för att rädda Systembolaget från
              konkurs?
            </seg>
            <seg xml:id="i-025c2dfb994deb5c-0">
              Anf. 154 GUNILLA WAHLÉN (v) replik:
            </seg>
            <seg xml:id="i-b3b7f0d2aa5108d0-0">
              Herr talman! Det har i Sverige varit ett övergripande instrument
              att ha ett statligt Systembolag som av folkhälsoskäl ska reglera
              tillgängligheten i landet och jag hoppas att det förblir så. Det
              är målsättningen.
            </seg>
            <seg xml:id="i-dfb7729962357e42-0">
              Om man som jag har ett folkhälsoperspektiv på frågan handlar
              det om att behålla Systembolaget och försöka ändra inom andra
              områden, till exempel när det gäller införselkvoter och en mängd
              andra regler. Om vi tar bort Systembolagsmonopolet tar vi ju bort
              ytterligare ett verktyg för att få en ansvarsfull alkoholpolitik
              i Sverige. Det är det instrument vi har för en reglerad försäljning
              och kontroll av vem som köper alkohol, på ett helt annat sätt
              än vad man skulle ha ute i butikerna.
            </seg>
          </u>
          <note type="speaker" xml:id="i-d94d9d9c18fd3a5f-0">
            Anf. 155 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-7abe89b6b3e93b09-3">
            <seg xml:id="i-a9e23c52922c7e62-0">
              Herr talman! Vad jag kunde höra avstod Gunilla Wahlén från att
              kommentera och ha någon uppfattning om det som hittills varit
              det stora diskussionsämnet i debatten. Det handlar om huruvida
              man ska jobba på flera fronter, att jobba i gemenskapsstrategiarbetet
              och därutöver jobba för att Sverige i EU ges tillåtelse att fatta
              egna beslut när det gäller alkoholreklam. Detta har utförligt
              utvecklats i reservation 3.
            </seg>
            <seg xml:id="i-aa13058c7fc7bb0f-0">
              Så för tids vinnande och för protokollets skull tycker jag att
              det är på sin plats att få ett svar på frågan varför Vänsterpartiet
              har en sådan övertro på att det är i EU som man löser alla problem
              och så totalt sågar nationalstatens betydelse i detta sammanhang.
            </seg>
            <seg xml:id="i-a4eed79a8821e811-0">
              Anf. 156 GUNILLA WAHLÉN (v) replik:
            </seg>
            <seg xml:id="i-84093afaa8959d05-0">
              Herr talman! Det är viktigt och bra att vi fått detta betänkande
              där vi gör vad vi kan för att reglera reklamen för alkohol i Sverige.
              Det är viktigt att det kommer fram så fort som möjligt, för det
              var ju det vi ville.
            </seg>
            <seg xml:id="i-206880b694f4455e-0">
              Vi tycker att det också är viktigt att diskutera frågan när vi
              nu är med i EU. Som alla i kammaren vet tillhör jag ett parti
              som tycker att vi själva helt och hållet borde få bestämma över
              vår alkoholpolitik, vår skattepolitik, vår folkhälsopolitik och
              vår sjukvårdspolitik. Men nu är läget inte sådant att vi får göra
              det.
            </seg>
            <seg xml:id="i-058eae40ed6d0803-0">
              När det gäller alkoholreklamen är tidskrifter och tidningar helt
              och hållet gränsöverskridande. Därför är det värdefullt att få
              samma eller liknande regler i alla länder. Och jag tycker att
              vi ska stå fast vid och verkligen driva frågan att det är av folkhälsoskäl
              som vi gör det här.
            </seg>
            <seg xml:id="i-bd9cec2788d860cd-0">
              Inom tobaksområdet har vi lyckats. Där har varken näringslivsskäl
              eller andra skäl medfört att det skulle vara fritt fram för tobaksreklamen.
              Om vi ska driva frågan om alkoholreklam med trovärdigheten i behåll
              måste vi diskutera folkhälsoskälen och få dem att bli överordnade
              näringslivsskälen, skatteskälen och sysselsättningsskälen.
            </seg>
          </u>
          <note type="speaker" xml:id="i-2824296a201934c2-0">
            Anf. 157 KENNETH JOHANSSON (c) replik:
          </note>
          <u who="kenneth_johansson_7d251e" xml:id="i-7abe89b6b3e93b09-4">
            <seg xml:id="i-fc45cfc938adef3b-0">
              Herr talman! Jag ska försöka begränsa frågan ännu mer. Varför
              behöver det ena utesluta det andra? Varför kan man inte jobba
              på två olika fronter för att på bredast möjliga sätt attackera
              den alkoholkonsumtion som håller på att växa oss över huvudet?
            </seg>
            <seg xml:id="i-1f80c2a66fdf0634-0">
              Anf. 158 GUNILLA WAHLÉN (v) replik:
            </seg>
            <seg xml:id="i-b872b57d8c40c5c0-0">
              Herr talman! Ett skäl är att EU ser sig självt som en marknad
              som ska skapa tillväxt och ha en mängd uppdrag som de tycker är
              överordnade alla andra uppdrag just för att EU ska fungera som
              en handelsmarknad. Där är näringslivsfrågorna och företagens möjligheter
              att expandera väldigt viktiga. Alkoholen som näring är stor i
              många länder i EU, till exempel i Frankrike, där vinproduktionen
              är en jordbruksnäring.
            </seg>
            <seg xml:id="i-b2b72ebc7f66cf1d-0">
              Så är det inte i Sverige. Här driver vi folkhälsoskälen för att
              få bättre regler. Om vi ska ha kvar vår trovärdighet att det handlar
              om folkhälsoskäl och inte näringslivsskäl är det viktigt att hela
              tiden diskutera folkhälsan för att inte hamna i en debatt om att
              vi vill gynna en viss vara och missgynna en annan med tanke på
              de regler som finns.
            </seg>
            <seg xml:id="i-5dc71ec770cf372d-0">
              Jag tycker att det är viktigt att lyfta fram folkhälsoskälen.
              Det borde vi göra inom alla politikområden som rör frågor om alkohol
              och tobak.
            </seg>
          </u>
          <note type="speaker" xml:id="i-4c2c88ef8da9434e-0">
            Anf. 159 JAN LINDHOLM (mp):
          </note>
          <u who="jan_lindholm_258194" xml:id="i-b56ee0621d52a84c-0">
            <seg xml:id="i-6fcb492e506e26c8-0">
              Herr talman! Om alkohol finns det mycket att säga, men det är
              inte alltid så enkelt. Jag har redan lärt mig att det som sägs
              från den här talarstolen gärna misstolkas som något helt annat
              än det som avsågs.
            </seg>
            <seg xml:id="i-dca0869c4838ca8a-0">
              I min första debatt i kammaren, som handlade om internationella
              adoptioner, ägnade jag några ord åt hur många ser på sina privata
              motiv till beslutet om internationell adoption. Jag har senare
              förstått att några tolkade detta som att det var min egen uppfattning
              i frågan, i stället för en del av den verklighetsbeskrivning som
              jag avsåg att det skulle vara.
            </seg>
            <seg xml:id="i-edc36d6356fd99c1-0">
              Kommunikation är alltså svårt. Inte minst när det blir personligt
              och gäller alkohol har de flesta en personlig dimension till ämnet.
              Kommunikationsproblem kan få ganska märkliga följder. Låt mig
              ge ett exempel.
            </seg>
            <seg xml:id="i-840ff0d588b84a0f-0">
              På missbruksrådgivningens hemsida finns ett antal frågor som
              hemsidans besökare har svarat på. En av dessa frågor lyder: Är
              du lika förvånad som politikerna över att den ökade införselkvoten
              minskar pengarna i Sveriges statskassa och att kostnaderna för
              missbruket i stället ökar? Hundra procent av dem som svarade på
              frågan sade nej. Alla anser sig alltså förstå innebörden av politiska
              beslut bättre än politikerna själva. Det är väl ganska intressant.
            </seg>
            <seg xml:id="i-db5b763db4e66005-0">
              I utredningen Var går gränsen kan man läsa att smugglingen av
              alkohol ökat med 18 % det senaste året och resandeinförseln med
              hela 21 %. Det är alltså väldigt snabba förändringar på gång.
            </seg>
            <seg xml:id="i-e22531200a42d344-0">
              Den här utvecklingen tror de flesta att politikerna inte förstod
              när vi gick in i EU och accepterade de nya regelverken för införsel
              och beskattning av alkohol. Jag kan försäkra er om att vi i Miljöpartiet
              var väl medvetna om konsekvenserna. Vi är inte ett dugg överraskade.
              Det tror jag inte heller att särskilt många som sysslar med alkoholfrågor
              är.
            </seg>
            <seg xml:id="i-4057d34eedacbaff-0">
              Vi som var motståndare till det svenska EU-medlemskapet, bland
              annat med motiveringen att vi oroade oss för konsekvenserna på
              alkoholområdet, lyckades inte marknadsföra vår insikt särskilt
              framgångsrikt. Samtidigt kan man konstatera att de krafter som
              verkade för en ökad alkoholkonsumtion är mycket bättre på marknadsföring.
            </seg>
            <seg xml:id="i-fba44451a7ea0220-0">
              En orsak till skillnaden kanske är att politiska insikter oftast
              får karaktären av information i stället för reklam. Jag har ofta
              funderat över varför de kloka budskapen är så svåra att förmedla
              lika framgångsrikt som de dåliga budskapen.
            </seg>
            <seg xml:id="i-bf51ab7b9c08f040-0">
              Det är just mot den bakgrunden jag är oroad över de risker som
              finns förknippade med att vi i framtiden kan få alkoholreklam
              som riktar sig mot barn och ungdomar. Kan man lita på att alla
              de ekonomiska intressena som finns för ökad konsumtion klarar
              av att hålla sig i skinnet? Jag blir alltid väldigt orolig när
              moral står i konflikt med penningintressen.
            </seg>
            <seg xml:id="i-1da83515a7094a9c-0">
              Den oron blir extra stor när man läser att handeln inte kan ta
              sitt ansvar. UNF:s augustikampanj här i Helsingfors visade att
              hela 58 % av de 246 butiker som man kontrollerade sålde folköl
              till minderåriga. Tidig alkoholdebut är det största riskmomentet.
              Därför är det självklart att reklam som riktar sig mot barn eller
              som på något annat sätt anspelar på barn så långt som möjligt
              ska förbjudas.
            </seg>
            <seg xml:id="i-18131f9982eca973-0">
              Den moderna tekniken vi har i dag med trådlösa kommunikationer,
              dold reklam i musik, film, spel och alla andra digitala produkter
              som finns gör att förbud i praktiken är väldigt svåra att genomföra.
              EU-medlemskapet underlättar inte heller våra möjligheter att ta
              de hänsyn som vi själva anser är de rätta.
            </seg>
            <seg xml:id="i-e56d527258d5ae4a-0">
              Miljöpartiet har medverkat till propositionen. Vi utgår från
              att regeringen avser att följa förslaget och se till att de restriktioner
              som redan finns för reklam upprätthålls och att ytterligare restriktioner,
              som det står i propositionen, införs om så är möjligt.
            </seg>
            <seg xml:id="i-eccb8cfde038bc6a-0">
              Det är bra att man förtydligar åldersgränser för vad som i lagen
              avses med barn och ungdom. Kravet på text på förpackningar om
              skadeverkningar tycker vi också är bra. Förtydligandet om risk
              för människors hälsa många har talat om folkhälsa här är väldigt
              viktigt för att ha i ryggen. Vi anser att man ska gå vidare till
              EG-domstolen och ta strid för rätten att återinföra betydligt
              mer restriktiva införselregler.
            </seg>
            <seg xml:id="i-22e2ed3c0590fc9a-0">
              Det är vår mening att alkoholproblematiken måste få en mycket
              högre prioritet. Det är bråttom. En förutsättning för att vi ska
              klara folkhälsoarbetet i Sverige är att vi vågar ta strid för
              nationella införselregler i nivå med dem som rådde före EU-inträdet.
              Jag tror att vi kan vinna en sådan strid i EG-domstolen.
            </seg>
            <seg xml:id="i-8d8d8dd01fa45a21-0">
              För övrigt anser jag att Banverket snarast ska bygga ett dubbelspår
              mellan Falun och Borlänge. Jag yrkar bifall till utskottets förslag
              i betänkandet.
            </seg>
          </u>
          <note type="speaker" xml:id="i-0ed17f01921b282a-0">
            Anf. 160 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-48065917ae3a0c4e-3">
            <seg xml:id="i-ffbac818e617be18-0">
              Herr talman! Som jag förstått det är Miljöpartiet precis som
              Kristdemokraterna för en fortsatt restriktiv alkoholpolitik. Jag
              tycker mig också ha hört mycket stöd från Miljöpartiet även i
              det här anförandet till och med för återställande av införselkvoterna
              till 1995 års nivå, som vi har föreslagit.
            </seg>
            <seg xml:id="i-c14c77786c62d8b3-0">
              Vi har även av och till känt av att Miljöpartiet inte är så entusiastiskt
              inför allt som EU bestämmer. Miljöpartiet vill inte ha alkoholreklam
              alls, om jag förstår er rätt. Likväl får vi inte från Miljöpartiet,
              vad jag har hört hittills, något ja till vår gemensamma reservation
              om en åternationalisering av vilka begränsningar av alkoholreklamen
              vi ska ha. Varför?
            </seg>
          </u>
          <note type="speaker" xml:id="i-8bd10d181a15b01f-0">
            Anf. 161 JAN LINDHOLM (mp) replik:
          </note>
          <u who="jan_lindholm_258194" xml:id="i-b56ee0621d52a84c-1">
            <seg xml:id="i-9404ffaefafbd499-0">
              Herr talman! Jag ser det som vår uppgift att baxa Socialdemokraterna
              så långt vi kan i grön politisk riktning. Det här är så långt
              vi kom den här gången.
            </seg>
          </u>
          <note type="speaker" xml:id="i-781126bcabe08f8b-0">
            Anf. 162 ULRIK LINDGREN (kd) replik:
          </note>
          <u who="ulrik_lindgren_ff14fa" xml:id="i-48065917ae3a0c4e-4">
            <seg xml:id="i-d9ebd8078b7878c3-0">
              Herr talman! Som jag förstår det är ni inte klavbundna att i
              varje detalj följa Socialdemokraterna och Vänstern i varje del
              av politiken. Det är en liten detalj i alkoholreklamen, även om
              det är stort i det hela sammanhanget. Varför skulle ni inte kunna
              avvika på denna punkt? Vi vet att EU inte har lagt fram en mall
              för hur varje land ska hantera alkoholpolitiken eller drogpolitiken
              över huvud taget. Det är möjligt med en nationell avvikelse. Varför
              skulle vi inte försöka bjuda motstånd här? Miljöpartiet vill inte
              ha alkoholreklam men vill inte ta strid med EU om detta. Varför?
            </seg>
          </u>
          <note type="speaker" xml:id="i-4b5b8eaf353d990d-0">
            Anf. 163 JAN LINDHOLM (mp) replik:
          </note>
          <u who="jan_lindholm_258194" next="cont" xml:id="i-10865aa302976581-0">
            <seg xml:id="i-50ec95eedb3e4882-0">
              Herr talman! Det är precis som jag sade. Vår uppgift är att baxa
              Socialdemokraterna så långt vi kan. Det här var så långt vi kom
              i den här frågan. Vi tror att vi kommer längre genom att jobba
              på det sättet än att ta strid. Vi medverkar ändå i ett regeringsunderlag.
              Det är ett taktiskt val vi får göra.
            </seg>
          </u>
          <note xml:id="i-b0d41a309c8aa591-6">
            Överläggningen var härmed avslutad.
          </note>
          <note xml:id="i-dd15de7fa8527c90-0">
            11 § Inspektioner inom sjöfartsskyddet
          </note>
          <note xml:id="i-33ca18787fb6fe67-8">
            Föredrogs
          </note>
          <note xml:id="i-5042db16a2d90b87-0">
            Förste vice talmannen konstaterade att ingen talare var anmäld.
          </note>
          <note xml:id="i-ebe511f3f83a5d26-0">
            12 § En ny luftfartsmyndighet lagstiftning
          </note>
          <note xml:id="i-33ca18787fb6fe67-9">
            Föredrogs
          </note>
          <note xml:id="i-5042db16a2d90b87-1">
            Förste vice talmannen konstaterade att ingen talare var anmäld.
          </note>
          <note xml:id="i-c2215da51faa04f0-0">
            Ajournering
          </note>
          <note xml:id="i-954106e83e56ddd8-0">
            Kammaren beslutade kl. 15.56 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="jan_lindholm_258194" prev="cont" xml:id="i-c7ab2eac78226770-0">
            <seg xml:id="i-36b5369eb463ba86-0">
              Återupptagna förhandlingar
            </seg>
            <seg xml:id="i-7a9c1a2f3e56c563-0">
              såvitt avser västra Sverige
            </seg>
            <seg xml:id="i-538dcdbad17481a4-0">
              såvitt avser Värnamo och Ljungby
            </seg>
            <seg xml:id="i-b989e8fba74cc6b4-0">
              regionala projekt i övrigt
            </seg>
            <seg xml:id="i-1227e301b0a3ae00-0">
              Luciano Astudillo
            </seg>
          </u>
          <note xml:id="i-dd52f20fec0eab44-0">
            Förhandlingarna återupptogs kl. 16.00.
          </note>
          <note xml:id="i-0d6cb6ec7565204e-0">
            Meddelande om inställd votering
          </note>
          <note xml:id="i-ed9014f4c4b4c478-0">
            Förste vice talmannen meddelade att voteringen onsdagen den 17
            november kl. 9.00 skulle utgå.
          </note>
          <note xml:id="i-1905d80457a39558-0">
            13 § Beslut om ärenden som slutdebatterats vid dagens sammanträde
          </note>
          <note xml:id="i-a41a723e49584cad-0">
            Punkt 5
          </note>
          <note xml:id="i-ca2c34ebe95677b2-0">
            Övriga punkter
          </note>
          <note xml:id="i-bb05c4f73ef92f42-0">
            Punkt 1
          </note>
          <note xml:id="i-f25f577986995739-0">
            Punkt 2
          </note>
          <note xml:id="i-191f2b8dd2941384-0">
            Punkt 3
          </note>
          <note xml:id="i-a41a723e49584cad-1">
            Punkt 5
          </note>
          <note xml:id="i-2dbfc69e5a59ed09-0">
            Punkt 7
          </note>
          <note xml:id="i-ca2c34ebe95677b2-1">
            Övriga punkter
          </note>
          <note xml:id="i-bb05c4f73ef92f42-1">
            Punkt 1
          </note>
          <note xml:id="i-f25f577986995739-1">
            Punkt 2
          </note>
          <note xml:id="i-f25f577986995739-2">
            Punkt 2
          </note>
          <note xml:id="i-191f2b8dd2941384-1">
            Punkt 3
          </note>
          <note xml:id="i-ca2c34ebe95677b2-2">
            Övriga punkter
          </note>
          <note xml:id="i-bb05c4f73ef92f42-2">
            Punkt 1
          </note>
          <note xml:id="i-f25f577986995739-3">
            Punkt 2
          </note>
          <note xml:id="i-191f2b8dd2941384-2">
            Punkt 3
          </note>
          <note xml:id="i-3945ed9d83c5ca6c-0">
            Punkt 4
          </note>
          <note xml:id="i-6287432a62856375-0">
            14 § Anmälan om frågor för skriftliga svar
          </note>
          <note xml:id="i-288587f5324b55b0-0">
            Anmäldes att följande frågor för skriftliga svar framställts
          </note>
          <note xml:id="i-9a6d5280d252963e-0">
            den 10 november
          </note>
          <note xml:id="i-c82ee0655845fa6b-0">
            Nils Fredrik Aurelius
          </note>
          <note xml:id="i-0219412bd274292a-0">
            Nina Lundström
          </note>
          <note xml:id="i-0a94930590c8a0cf-0">
            Kent Härstedt
          </note>
          <note xml:id="i-44b98397d94f61b0-0">
            Cecilia Widegren
          </note>
          <note xml:id="i-35deb002d549c675-0">
            Ola Sundell
          </note>
          <note xml:id="i-5d6f0435a761165a-0">
            Gudrun Schyman
          </note>
          <note xml:id="i-5d6f0435a761165a-1">
            Gudrun Schyman
          </note>
          <note xml:id="i-abfb0c9783d9cf8b-0">
            Kalle Larsson
          </note>
          <note xml:id="i-5a23dd9b276e45ab-0">
            Lennart Fremling
          </note>
          <note xml:id="i-8d32bc6e3e12fab4-0">
            Frågorna redovisas i bilaga som fogats till riksdagens snabbprotokoll
            tisdagen den 16 november.
          </note>
          <note xml:id="i-b6e1bf6a981a7110-0">
            15 § Anmälan om skriftliga svar på frågor
          </note>
          <note xml:id="i-f537c0d90a5712f3-0">
            Anmäldes att skriftliga svar på följande frågor inkommit
          </note>
          <note xml:id="i-17d46d4ea8d8e3bb-0">
            den 3 november
          </note>
          <note xml:id="i-1bf2e2f87d4ae14b-0">
            Kerstin Kristiansson Karlstedt
          </note>
          <note xml:id="i-9a6d5280d252963e-1">
            den 10 november
          </note>
          <note xml:id="i-106728be06e2ea93-0">
            Solveig Hellquist
          </note>
          <note xml:id="i-106728be06e2ea93-1">
            Solveig Hellquist
          </note>
          <note xml:id="i-106728be06e2ea93-2">
            Solveig Hellquist
          </note>
          <note xml:id="i-106728be06e2ea93-3">
            Solveig Hellquist
          </note>
          <note xml:id="i-6abcd6840a294160-0">
            Magdalena Andersson
          </note>
          <note xml:id="i-81c070753a6d139a-0">
            Anders G Högmark
          </note>
          <note xml:id="i-2bd31fc4c4674ad7-0">
            Viviann Gerdin
          </note>
          <note xml:id="i-896783a7fe4ca6bb-0">
            Anita Sidén
          </note>
          <note xml:id="i-a7fd06a0e4ab152d-0">
            Cristina Husmark Pehrsson
          </note>
          <note xml:id="i-a7fd06a0e4ab152d-1">
            Cristina Husmark Pehrsson
          </note>
          <note xml:id="i-85f55fe5780c571d-0">
            Jan Lindholm
          </note>
          <note xml:id="i-a741caeaeac72f88-0">
            Karin Granbom
          </note>
          <note xml:id="i-b1402aa37af796bf-0">
            Johan Pehrson
          </note>
          <note xml:id="i-31a3ff5d0670c573-0">
            Heli Berg
          </note>
          <note xml:id="i-77429470a9bca14e-0">
            Owe Hellberg
          </note>
          <note xml:id="i-5d6f0435a761165a-2">
            Gudrun Schyman
          </note>
          <note xml:id="i-8e4e77800acf8321-0">
            Sten Tolgfors
          </note>
          <note xml:id="i-16f2c1e23cf67eab-0">
            Ragnwi Marcelind
          </note>
          <note xml:id="i-fbd6d540519cd194-0">
            Lena Adelsohn Liljeroth
          </note>
          <note xml:id="i-6e0ec5e845ef006f-0">
            Birgitta Ohlsson
          </note>
          <note xml:id="i-8e4e77800acf8321-1">
            Sten Tolgfors
          </note>
          <note xml:id="i-27a2433869be2732-0">
            Jan-Evert Rådhström
          </note>
          <note xml:id="i-740e43247e6726ff-0">
            Rolf Gunnarsson
          </note>
          <note xml:id="i-24c8e0d2ba1ed09d-0">
            Bengt-Anders Johansson
          </note>
          <note xml:id="i-78c54836d9e17b2f-0">
            Ulla Hoffmann
          </note>
          <note xml:id="i-8e4e77800acf8321-2">
            Sten Tolgfors
          </note>
          <note xml:id="i-8e4e77800acf8321-3">
            Sten Tolgfors
          </note>
          <note xml:id="i-8e4e77800acf8321-4">
            Sten Tolgfors
          </note>
          <note xml:id="i-8e4e77800acf8321-5">
            Sten Tolgfors
          </note>
          <note xml:id="i-8e4e77800acf8321-6">
            Sten Tolgfors
          </note>
          <note xml:id="i-e9f099acb5d109ef-0">
            Henrik von Sydow
          </note>
          <note xml:id="i-447e3d7e0795c3c1-0">
            Gunnar Axén
          </note>
          <note xml:id="i-7b39eafd05f45dac-0">
            Karin Thorborg
          </note>
          <note xml:id="i-8e4e77800acf8321-7">
            Sten Tolgfors
          </note>
          <note xml:id="i-9cd27de28720fa5a-0">
            Henrik S Järrel
          </note>
          <note xml:id="i-cb12083a2df3f5b4-0">
            Cecilia Wikström
          </note>
          <note xml:id="i-80fbc806a42b7985-0">
            Hans Backman
          </note>
          <note xml:id="i-94e78479d8d9f657-0">
            Svaren redovisas i bilaga som fogats till riksdagens snabbprotokoll
            tisdagen den 16 november.
          </note>
          <note xml:id="i-9d3af00b047c049c-0">
            16 § Kammaren åtskildes kl. 16.17.
          </note>
          <note xml:id="i-3809bd3ede001c36-0">
            Förhandlingarna leddes
          </note>
          <note xml:id="i-08eacbb1a1e9635e-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
