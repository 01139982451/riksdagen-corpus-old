<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2011</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201112--113</head>
          <docDate when="2011-01-01">2011-01-01</docDate>
        </div>
      </front>
      <body>
        <div>
          <note xml:id="i-6c0830ca5eb65255-0">
            ﻿
          </note>
          <note xml:id="i-db861ddf16fb91b7-0">
            Riksdagens protokoll
          </note>
          <note xml:id="i-af6c502b68d13022-0">
            2011/12:113
          </note>
          <note xml:id="i-e49fefdaa6e3e845-0">
            Fredagen den 11 maj
          </note>
          <note xml:id="i-57ff635052e8d095-0">
            Kl. 09:00 - 13:54
          </note>
          <note xml:id="i-3d4264d504122020-0">
            1 § Aktuell debatt: Polisen
          </note>
          <note type="speaker" xml:id="i-640bd8573b744691-0">
            Anf. 1 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-53fa7bde1b97d9b7-0">
            <seg xml:id="i-868108dbff230122-0">
              Fru talman! Vi har begärt den här debatten med anledning av den
              senaste tidens uppmärksamhet kring polisens prestationer, arbetsmetoder
              och inte minst organisation. Såväl Riksrevisionen som stora medier,
              till exempel Sveriges Television, Aftonbladet med flera, har granskat
              polisen och det övriga rättsväsendet under den senaste tiden.
              Kritiken har varit bred och omfattande. Det handlar om dålig styrning,
              ineffektivitet, bristande likvärdighet, felaktiga prioriteringar
              och närmast katastrofala resultat.
            </seg>
            <seg xml:id="i-946638de3bbc4a0e-0">
              Om man ska sammanfatta den här problematiken handlar det om att
              varken polisen eller det övriga rättsväsendet har blivit märkbart
              bättre trots kraftigt ökade resurser under de senaste åren.
            </seg>
            <seg xml:id="i-293fa3a914d2e86f-0">
              Det mest talande exemplet är kanske att vi under de senaste åren
              har fått nästan 3 000 fler poliser, men fortfarande är det så
              att man bara lyckas knyta en misstänkt till gärningen i vart femte
              brott.
            </seg>
            <seg xml:id="i-01b6857634da6ef1-0">
              De problem som fanns inom polisen i början av 2000-talet har
              bestått. Forskare, fackförbund och utomstående har varnat för
              att polisen i dag arbetar alltför mycket med tidsödande byråkrati
              i stället för att ägna sig åt kärnverksamheterna som handlar om
              att bekämpa brottslighet och skapa trygghet i samhället. Det här
              är allvarligt, fru talman, och det är särskilt allvarligt i en
              tid när många människor i vårt land upplever en otrygghetskänsla
              i det offentliga rummet.
            </seg>
            <seg xml:id="i-7db6889c112158db-0">
              Lämpligt nog startar Sverigedemokraterna just i dag en kampanj
              på det här området. Den kampanjen går under devisen Inga fler
              papperspoliser. Vi vill sätta fokus på vikten av en synligt arbetande
              polis som arbetar över hela landet för att skapa trygghet på gator
              och torg.
            </seg>
            <seg xml:id="i-92513a5e1beae00d-0">
              Fru talman! Jag hoppas på en konstruktiv och givande debatt i
              detta mycket viktiga ämne.
            </seg>
          </u>
          <note xml:id="i-0025d35ec81fbb15-0">
            I detta anförande instämde Tony Wiklander (SD).
          </note>
          <note type="speaker" xml:id="i-d72023af51bc3c62-0">
            Anf. 2 Justitieminister BEATRICE ASK (M):
          </note>
          <u who="unknown" xml:id="i-b0da28722589eff8-0">
            <seg xml:id="i-1b6ad0b50ef2aca2-0">
              Fru talman! Det här är en viktig debatt. Sverige ska vara ett
              tryggt land att leva i oavsett vem man är och oavsett var i landet
              man bor. Polisens uppdrag är att minska brottsligheten och öka
              människors trygghet. Så enkelt kan målet för polisen uttryckas.
            </seg>
            <seg xml:id="i-63a4f766a83b5fb1-0">
              Men eftersom verkligheten är komplicerad och samhället ständigt
              förändras och även brottsligheten drar nytta av det ställs brottsbekämpningen
              ständigt inför nya utmaningar. Nya droger, internationella ligor,
              bedrägerier på internet och mycket annat är exempel på det. Samtidigt
              har vi kvar lördagsfyllor, krogslagsmål, våld i familjer och bostadsinbrott.
            </seg>
            <seg xml:id="i-5fbdb6661f51c925-0">
              Alliansregeringen påbörjade arbetet med att förstärka svenskt
              rättsväsen den förra mandatperioden. De årliga anslagen höjdes
              med drygt 5 miljarder och till det kommer ytterligare 2 ½ miljard
              kronor i tillfälliga tillskott. Det är den största satsningen
              i modern tid. En väsentlig sak var det uppenbara behovet av fler
              poliser också i yttre tjänst och synliga i vardagen.
            </seg>
            <seg xml:id="i-a00e1e071bb5a8a0-0">
              Därför har vi utbildat och anställt, och i dag har vi fler än
              de 20 000 poliser som Alliansen lovade. Det var och det är helt
              nödvändigt. Straffen för grova våldsbrott har skärpts. Tidiga
              insatser mot ungdomsbrottsligheten har prioriterats, och en nationell
              mobilisering mot grov organiserad kriminalitet finns på plats.
              Men de här och andra nödvändiga åtgärder är bara början.
            </seg>
            <seg xml:id="i-5dc73113a02a3ab8-0">
              Det framgår av den nationella trygghetsundersökningen som görs
              varje år att tryggheten har ökat. Det har gett effekt, men vi
              ser också att allvarliga brott begås, att många utsätts för övergrepp
              och kränkningar och att det fortfarande är alldeles för många
              människor som känner oro och otrygghet i sina hem där de bor och
              lever sina liv. Några drabbas mer än andra. Att bli utsatt för
              brott är inte rättvist fördelat. Kriminella organisationer och
              gäng finns i hela landet, och de måste bekämpas.
            </seg>
            <seg xml:id="i-d107da738735eef0-0">
              Förtroendet för polisen är högt jämfört med många andra myndigheter,
              men inte hos alla och inte i allt. Därför kan och måste svensk
              polis bli bättre. Det pågår ett omfattande utvecklingsarbete inom
              svensk polis. I mars lade Polisorganisationskommittén fram sina
              förslag till en mer effektiv och ändamålsenlig organisation. Dagens
              21 myndigheter är svåra att styra mot gemensamma mål och innebär
              inte den allra bästa användningen av resurserna. En enig kommitté
              föreslår en sammanhållen polismyndighet. Nu pågår remissarbetet,
              och utan att föregripa beredningen talar det mesta för att den
              största organisationsförändringen av svensk polis sedan förstatligandet
              1965 står framför oss.
            </seg>
            <seg xml:id="i-4e7fb54841494ea1-0">
              Men den verkligt stora utmaningen är att klara den organisatoriska
              förändringen och själva verksamheten samtidigt. Polisen måste
              fungera väl och klara sina uppdrag 24 timmar om dygnet, årets
              alla dagar och i hela landet, men det räcker inte. Mot bakgrund
              av de senaste årens kraftiga resursförstärkningar är förväntningarna
              på bättre resultat höga. Därför ställer regeringen tydliga krav.
              Fler brott ska klaras upp och leda till att förövarna ställs inför
              rätta. Polisen ges också nu bättre tekniskt stöd för att mer utredningsarbete
              ska kunna göras direkt på brottsplatsen. Ungdomsärenden ska snabbas
              upp genom att polisen ges möjlighet att ha förundersökningar i
              flera ärenden och så vidare. En rad åtgärder vidtas för att öka
              förutsättningarna att vara bättre och mer effektiv.
            </seg>
            <seg xml:id="i-85df3ba3409b69f6-0">
              Brottsförebyggande rådet har också nyligen fått ett uppdrag att
              utvärdera den satsning som gjorts på polisen. De ska analysera
              resultat och hur de kraftigt ökade resurserna används. Vi tar
              särskilt tag i frågor om hur kvalitet och effektivitet i brottsutredningarna
              kan bli bättre i varje polismyndighet.
            </seg>
            <seg xml:id="i-fb8a7b28df4f0132-0">
              Polisen arbetar i medborgarnas tjänst. Därför är jag i det närmaste
              allergisk mot inställningen att vissa brott inte är så viktiga
              att utreda. För en tolvåring kan en cykelstöld vara att bli bestulen
              på hela ens förmögenhet. Ett sommarstugeinbrott kanske inte ska
              räknas i pengar utan i förlusten av att våga sova över.
            </seg>
            <seg xml:id="i-fadbde9c5abc444f-0">
              Därför tycker jag att polisens satsning på mängd- och seriebrottslighet
              är viktig. Där deltar polismyndigheterna i gemensamma insatsgrupper
              som kan sättas in på olika platser i landet i syfte att bekämpa
              specialiserade kriminella ligor som snabbt rör sig över landet.
              Parallellt med detta pågår på regeringens uppdrag åtgärder för
              att komma åt livsstilskriminellas brottslighet. Det är så att
              en oproportionerligt stor andel av brotten begås av få personer.
              De måste punktmarkeras och lagföras mer effektivt.
            </seg>
            <seg xml:id="i-43387f9d18071c4d-0">
              Fru talman! Poliser gör ett fantastiskt arbete varje dag. Svensk
              polis står sig väl i internationell jämförelse. Just därför måste
              vi som är politiskt ansvariga säkerställa att mål och medel hänger
              ihop. Vi måste se till att uppdragen är tydliga, att organisationen
              är ett stöd och inte ett hinder och att resultat synliggörs och
              värderas. Just därför måste också det som inte fungerar lyftas
              fram, synas och åtgärdas. Det kommer alliansregeringen att fortsätta
              med också framöver.
            </seg>
          </u>
          <note type="speaker" xml:id="i-8228ee4912f17c27-0">
            Anf. 3 MORGAN JOHANSSON (S):
          </note>
          <u who="morgan_johansson_2143dc" xml:id="i-c0ac5cc9f4a20c2a-0">
            <seg xml:id="i-3d3d2f734648119e-0">
              Fru talman! Vi har haft möjlighet att diskutera polisfrågor ett
              antal gånger på sistone, både i riksdagen och i andra sammanhang.
              Ett sådant tillfälle var Folk och Försvars rikskonferens i Sälen
              i januari. Det blev en ganska intressant tillställning. Dagens
              Nyheters ledarskribent Peter Wolodarski angav tonen i den diskussionen
              och sade att svensk polis var i kris. Han beskrev poliserna som
              på något sätt allmänt amatörmässiga och lata, ty detta hade han
              läst i sin egen tidning.
            </seg>
            <seg xml:id="i-2600a55e0044d372-0">
              Sedan förfasade han sig över hur dyr polisen var. Kan ni tänka
              er, sade han, den kostar hälften av vad försvaret kostar. När
              jag fick ordet kunde jag inte låta bli att säga att jag för det
              första är från Skåne och där läser vi inte DN och för det andra
              att de skulle tänka igenom det där med hälften av försvaret, om
              vi verkligen bara har hälften så stor nytta av polisen som vi
              har av försvaret.
            </seg>
            <seg xml:id="i-2ac6f4b0f0ee55b1-0">
              Med det vill jag säga att jag aldrig kommer att gå med i det
              massmediala skallet mot svensk polis som vi sett på sistone. Det
              är lätt att sitta på en redaktion i ett ombonat tidningshus i
              Helsingfors och ha åsikter om än det ena, än det andra jag vet,
              för jag har själv gjort det när man ofta inte känner till situationen
              på gatan.
            </seg>
            <seg xml:id="i-f73b0a1947c68e8a-0">
              Vi har en bra poliskår i Sverige. Vi har tusentals duktiga poliser
              som varenda dag jobbar för att försöka göra tillvaron lite tryggare
              för oss medborgare. För det förtjänar de vårt stöd och vår respekt.
              Svensk polis är inte i kris, men man har ett svårare uppdrag.
              Vi har sett en mycket otäck utveckling när det gäller den organiserade
              brottsligheten. Ett stort antal kriminella gäng har etablerat
              sig i Sverige de senaste decennierna. Till detta ska läggas den
              sociala situationen som försämrats. Massarbetslösheten har bitit
              sig fast år efter år och är särskilt stor bland ungdomar, segregationen
              tilltar och klassklyftorna ökar.
            </seg>
            <seg xml:id="i-308d2e5b29a96593-0">
              Det har blivit svårare både att bekämpa brotten och att förebygga
              brott. Därför måste polisväsendet reformeras och metoderna utvecklas.
              Det var vi socialdemokrater som drev fram ökningen av antalet
              poliser till dagens nivå, men när vi nu ser uppklaringsprocenten
              kan vi förstås inte vara nöjda med att den inte ökar. Tyvärr måste
              jag säga att regeringen gjort alltför lite när det gällt att utveckla
              metoderna. Om det ska hända någonting på det här politikområdet
              nu för tiden får man nästan dra ur regeringen åtgärder, tvinga
              fram dem.
            </seg>
            <seg xml:id="i-54b059b8e128a974-0">
              Det händer ingenting av sig själv på Justitiedepartement. Vad
              gäller exempelvis FRA-frågan skulle ingenting ha hänt om inte
              vi hade agerat efter självmordsbombardådet i Helsingfors. Nu ska
              Rikskrim och Säpo också kunna använda sig av FRA. Jag hoppas att
              det finns enighet om det, även om Folkpartiet haft en annan åsikt.
              Datalagringsdirektivet förhalade regeringen i fem år tills man
              tvingades genomföra det, och nu får vi betala böter till EU för
              regeringens senfärdighet. Vad gäller vapenfrågan låg regeringen
              på ett betänkande i två år innan man så småningom kom fram till
              ett förslag som inte ens bidde en tumme, och de effektiva förslagen
              på vapenlagstiftningen får vi vänta på ytterligare en tid. Man
              har bara tillsatt ett par nya utredningar.
            </seg>
            <seg xml:id="i-d2ef9274dcc4e35c-0">
              Jag vill peka på tre saker som jag anser att regeringen nu måste
              göra för att polisen ska kunna jobba effektivare.
            </seg>
            <seg xml:id="i-40cedd0ed83bd628-0">
              För det första måste vi få en modern polisorganisation. Där har
              vi, som justitieministern sade, äntligen fått ett förslag om att
              polisen ska bli en enda myndighet detta efter att frågan dragits
              i långbänk under många år. Alla partier i utredningen står bakom
              det, och det är bra. Nu måste regeringen bereda frågan vidare
              så att vi kan få ett förslag till riksdagen.
            </seg>
            <seg xml:id="i-968b461934e687d6-0">
              För det andra måste vi få fram en reformerad polisutbildning.
              Här måste jag säga att regeringens såsande börjar närma sig skandal.
              Det finns ett utredningsförslag som legat hos regeringen i fyra
              år utan att regeringen kunnat bestämma sig för vilken linje man
              ska ha. Det duger inte. I polisdebatten i riksdagen häromveckan
              fick vi klart för oss vad det beror på. Folkpartiets representant
              i den debatten gick nämligen upp och förklarade att detta med
              att ge polisen bättre utbildning kan man inte göra för vem ska
              då jobba i glesbygden. Vem ska då jobba i Laxå, var den fråga
              som ställdes. Nu finns det faktiskt utbildade människor också
              i glesbygden och som gärna vill jobba där.
            </seg>
            <seg xml:id="i-e7d0085002d532a6-0">
              När man inser att det finns en sådan uppsplittring i regeringen
              förstår man att det är fråga om olika syn på själva utbildningsfrågorna,
              på yrkesutbildningen. Det är Jan Björklunds syn på utbildningsfrågor
              som här bryter fram. Man betraktar tydligen polisutbildningen
              som en ren yrkesutbildning, och då behöver man inga akademiska
              poäng och forskningsmöjligheter, sådant som en modern polisutbildning
              innebär. För att få en modern polisutbildning måste nog justitieministern
              brotta ned utbildningsministern. Vi ser fram emot att det sker
              och att det förslag som togs fram för fyra år sedan kommer till
              riksdagen.
            </seg>
            <seg xml:id="i-cbdacf8d151aba85-0">
              Slutligen, för det tredje, tror jag att för att vi ska kunna
              spara polistimmar, öka uppklaringen av brott och förebygga nya
              brott bör vi göra det möjligt att öka kameraövervakningen på särskilt
              brottsutsatta platser. Vi har sett att reglerna där är alldeles
              för strikta. Det pågår nu en process i Malmö vad gäller kameraövervakning
              på Rasmusgatan och på Sevedsplan. Justitiekanslern har överklagat
              detta till kammarrätten. Jag skulle vilja att regeringen snarast
              inledde en översyn av reglerna för kameraövervakning på brottsutsatta
              platser.
            </seg>
          </u>
          <note type="speaker" xml:id="i-b9c101e2ed89781d-0">
            Anf. 4 MARIA FERM (MP):
          </note>
          <u who="maria_ferm_5a996c" xml:id="i-d4390d23948295b2-0">
            <seg xml:id="i-5232f6afd615daa9-0">
              Fru talman! Sverige är ett land som har goda förutsättningar
              att med ett effektivt rättsväsen kunna säkerställa ett tryggt
              och säkert samhälle för alla medborgare. För att motverka kriminalitet
              krävs både åtgärder här och nu samt åtgärder för att motverka
              kriminalitetens grogrunder. Ett visst samhällsklimat göder kriminella
              handlingar, ett annat gynnar framtidstron.
            </seg>
            <seg xml:id="i-0c9e556666bc0573-0">
              Precis som New Labours slogan Tough on Crime, Tough on the Causes
              of Crime vill Miljöpartiet de gröna se ett effektivt arbete för
              att motverka och klara upp den brottslighet som sker i Sverige
              i dag och samtidigt arbeta för att minska kriminalitetens grogrunder.
              Arbetslöshet, barnfattigdom, trångboddhet, upplevt utanförskap,
              diskriminering, missbruk och segregation är alla faktorer som
              påverkar kriminaliteten.
            </seg>
            <seg xml:id="i-234f01f922e3d49b-0">
              När barnfattigdomen ökar, arbetslösheten ökar, allt fler tvingas
              leva på försörjningsstöd, allt fler faller mellan stolarna när
              trygghetssystemen urholkas och allt fler tvingas leva trångbodda
              eller växa upp i fattigdom påverkar det också kriminaliteten.
              Brottsstatistik är nämligen inte frånkopplat vad som sker i samhället,
              utan speglar till viss del de livsmöjligheter som samhället erbjuder.
            </seg>
            <seg xml:id="i-1d4d7da6df5768b8-0">
              Samtidigt som vi i Sverige har stora sociala problem har vi också
              en brottslighet på en fortsatt hög nivå där antalet anmälda brott
              under perioden 20062010 ökade från 1 450 000 till 1 550 000. Dessutom
              är mörkertalet är stort. Under samma period har regeringen ökat
              anslaget för polisorganisationen från 15,7 miljarder år 2006 till
              ett anslag på 20 miljarder år 2012. Det innebär en ökning med
              nästan 30 procent på fem år.
            </seg>
            <seg xml:id="i-066bfc08a8aa75a7-0">
              En sådan massiv förstärkning av polisens resurser skulle man
              kunna tänka sig ledde till att fler brott klarades upp. Men så
              är det inte. Uppklaringsgraden för de anmälda brotten på personnivå
              ligger runt 18 procent, en nivå som är oförändrad sedan 2006.
              Under den perioden har alltså antalet anställda poliser ökat från
              ca 16 000 till drygt 20 000 och andra utredare inom polisen har
              ökat från 6 800 till 8 000. En satsning utan historiskt motstycke
              har alltså gjorts inom polisorganisationen just i syfte att öka
              tryggheten och minska brottsligheten. Att ingen förbättring har
              skett kan inte ses som något annat än ett enormt misslyckande.
            </seg>
            <seg xml:id="i-efc41b6f0761f1e9-0">
              Frågan är varför det ser ut så här. Vad är det som gör att andra
              myndigheter med bibehållna anslag kan klara av sina uppdrag, men
              inte polisen? Svaret kan nog sägas vara tudelat. Dels finns det
              problem inom polisorganisationen, dels är inte fler poliser lösningen
              på allt. För att minska brottsligheten krävs att man tänker mycket
              större än så.
            </seg>
            <seg xml:id="i-4de609137e8a8eba-0">
              De problem som finns inom polisorganisationen med att förebygga
              brott och utreda brott har funnits under en lång tid. Under hela
              tiden har samma mantra förts fram från olika politiska läger fler
              poliser med ökad synlig närvaro löser problemen. Om vi bara får
              några tusen poliser till så blir det bättre. Men så har det inte
              blivit. Det har inte blivit bättre. Det går inte att med ena handen
              slita itu samhället och se hur kriminalitetens grogrunder ökar
              och med andra handen tro att satsningar på fler poliser ska lösa
              allt.
            </seg>
            <seg xml:id="i-1ac7292506a614e6-0">
              Trots uppdrag från regeringen om effektiviseringar, trots interna
              omorganisationer inom polisen och trots projekt och nya metoder
              för att utreda brott är situationen i stort sett densamma nu år
              2012 som år 2006.
            </seg>
            <seg xml:id="i-8560cfdbcce7a950-0">
              Polisens anställda behöver höjd kompetens och smartare verktyg
              för sitt arbete. Deras arbete ska vara baserat på beprövade metoder
              som har visat sig vara effektiva, men inte ad hoc eller baserat
              på resultat från kortsiktiga projekt. Anställda inom polisen måste
              känna att de gör nytta, att deras arbete är viktigt för oss alla.
              Samtidigt måste vi ställa hårda krav på polisorganisationen vad
              gäller ständig rationalisering, effektivisering och teknikutveckling.
            </seg>
            <seg xml:id="i-306dd6b3c70e9107-0">
              Nu föreslås i bred parlamentarisk enighet att dagens polismyndigheter
              ska slås samman till en. Detta är bra och löser en del av dagens
              problem, men många riskerar att finnas kvar om inget görs inom
              viktiga frågor som kompetens, smarta och effektiva arbetsmetoder
              och ständig effektivisering. Detta är inte något som skapas genom
              en ny organisation, utan för det krävs ledning och styrning, utbildning
              och belöning till dem som klarar av uppsatta mål.
            </seg>
          </u>
          <note type="speaker" xml:id="i-d1859d24344f960c-0">
            Anf. 5 JOHAN PEHRSON (FP):
          </note>
          <u who="johan_pehrson_35cd8a" xml:id="i-858201309cf8999f-0">
            <seg xml:id="i-a6fc1ae5ca334234-0">
              Fru talman! Det är inget litet ämne vi diskuterar i dag: Varför
              får vi inte ut mer av svensk polis? Jag uttrycker det dock hellre
              som: Hur kan vi få ut ännu mer av den svenska polisen?
            </seg>
            <seg xml:id="i-3309e6d08022695e-0">
              Jag tycker att det passar att först och främst understryka att
              det är vi här inne som stiftar lagarna och som ytterst ansvarar
              för polisens organisation. Det är också vi som ytterst tillsätter
              resurserna, ingen annan. Det är våra partier som sitter i polisstyrelser
              runt om i vårt land. Det är också våra partier som företräder
              politiken rätt in i Rikspolisstyrelsen.
            </seg>
            <seg xml:id="i-edd860a66f84306e-0">
              Jag gillar Morgan Johanssons anklang. Jag möter också väldigt
              många dedikerade poliser, människor som gör fantastiska insatser
              för att öka tryggheten och minska brottsligheten, poliser som
              de facto räddar livet på andra människor; det sker dagligen. Jag
              är i alla fall väldigt tacksam över att de har valt att göra detta
              i medborgarnas tjänst och på vårt uppdrag.
            </seg>
            <seg xml:id="i-71f1f62259f537ec-0">
              Trots detta ser Folkpartiet liberalerna stora reformbehov i polisen.
              Med de drygt 25 000 årsarbetskrafter som finns i vår svenska polis
              måste vi kunna få ut mer. Men då krävs som sagt reformer som är
              strukturerade och fokuserade.
            </seg>
            <seg xml:id="i-58c6127f368ff08d-0">
              Först ska man dock blicka ut över andra delar av världen. Vi
              är här lätt kritiska till att vi inte har fått ut mer av de gigantiska
              satsningarna, eller hur Maria Ferm vill uttrycka det, på svensk
              polis och svenskt rättsväsen. Men vi ser hur det ser ut i USA,
              dit många har rest och många fortfarande reser, med enorma neddragningar
              på polisen. Vi såg också hur det var i London i går. Åren efter
              New Labour har lämnat en bitter eftersmak med enorma neddragningar
              på polisen och stora demonstrationer av poliser mot den enorma
              osäkerhet som skapas i hela landet när man skär ned på polisen.
              Vi går en annan väg i Sverige, och det tycker jag att vi ska vara
              glada för.
            </seg>
            <seg xml:id="i-bb542708b0b9263c-0">
              Det har hänt en hel del på senare år. Jag tycker att vi har tagit
              steg i rätt riktning när det gäller grov organiserad brottslighet.
              Det handlar dels om verktygen, dels om organisationen. Här finns
              det förslag, inte minst i polisutredningen, om hur vi ska gå ännu
              längre. Man har specialteam på allt fler ställen. Man har fått
              flera lokala poliskontor. Efter den våg av polisstationsnedläggningar
              som vi upplevde i Sverige har vi nu återupprättat lokalt polisarbete
              i dess bästa form, nära medborgarna. Detta får vi i mångt och
              mycket beskriva som en viktig framgångshistoria. Det är helt enkelt
              en resa mot ökad anständighet, vill jag påstå. En liberal rättsstat
              måste vara rimligt rustad. Det gäller som sagt inte minst polisen.
            </seg>
            <seg xml:id="i-457e3321412982de-0">
              Jag tycker att man ska lyfta fram att uppklaringsandelen har
              ökat sedan 2005 och att andelen misstänkta gärningsmän också har
              ökat. Men det är klart att det är mycket svårare att fälla folk
              än att misstänka folk. Det kräver som sagt enorma utredningsresurser.
              Som vi vet är vårt rättssystem uppbyggt på att man hellre ska
              fria än fälla.
            </seg>
            <seg xml:id="i-3119c93b953eeda3-0">
              Sammansättningen av polisen och numerären är ett fokusområde.
              Jag tror att vi nu måste fokusera på att få in fler experter i
              polisen. Det är Folkpartiets besked. Vi har många duktiga polisutbildade
              och civilanställda som sköter viktiga och avgörande administrativa
              uppgifter för en effektiv polis. Men det krävs också fler experter,
              inte minst för att kunna jobba med analys, tunga utredningar och
              särskilda brottstyper. Det kan gälla ekonomisk brottslighet eller
              grov brottslighet i övrigt. Detta måste vi fokusera på.
            </seg>
            <seg xml:id="i-6fa2a7c639f7313f-0">
              Organisation är också helt avgörande. Man kan ha hur många poliser
              som helst, men är de helt orimligt organiserade leder det ingenstans.
              Utredningen En sammanhållen svensk polis är ganska bedrövlig läsning
              om man ser på bilden av hur det fungerar i dag. Det är ett under,
              kan man säga, att så mycket polisarbete görs. Det måste bero på
              alla dessa dedikerade medarbetare. Att ha 21 myndigheter som har
              i uppdrag att göra samma sak leder till enorma overheadkostnader
              som slängs bort i stället för att man får poliser ute på gatan.
              Det leder till extrema svårigheter att samarbeta när dessa myndigheter
              har fullständigt självbestämmande. De måste naturligtvis följa
              svensk lag, men i övrigt är de helt inriktade på att i stort sett
              göra vad de vill. Detta finns det förslag på att strama upp, och
              det är viktigt.
            </seg>
            <seg xml:id="i-49d1dec99bd820b3-0">
              Jag ska i mina kommande inlägg återkomma till frågan om utbildning
              och ledarskap. Men det finns också annat som spelar roll, som
              tidigare påpekats. Omvärlden påverkar polisen. Det gäller det
              sociala klimatet, utbildningsnivån och demografin. Hur samverkar
              polisen med andra myndigheter? Det är bara att se på hur samverkan
              är med socialtjänsten. Fast vi har pratat om det här i tio år
              är det fortfarande så att socialtjänsten inte får lämna ut uppgifter
              till polisen om ungdomar som är på väg in i kanske mycket kriminella
              gäng för evig förstörelse för sig själva och många andra. Här
              finns det reformbehov vad gäller samverkan.
            </seg>
            <seg xml:id="i-16458758b736a74a-0">
              Hur fungerar rättskedjan i övrigt? Om poliserna måste ägna sig
              åt att åka skytteltrafik med gripna till olika häkten för att
              det inte finns några platser att stoppa in dem på är det brister
              i kriminalvården som påverkar polisen negativt. Är det köer till
              våra domstolar är också det en utmaning. Då kallnar fallen, och
              oskyldiga kanske döms medan skyldiga inte döms.
            </seg>
            <seg xml:id="i-3c8967dd68152217-0">
              Som sagt vill jag återkomma till några centrala frågor. Men kom
              ihåg att vara stolta över det arbete som många enskilda poliser
              gör varje dag!
            </seg>
          </u>
          <note type="speaker" xml:id="i-e1edfa8066f97a80-0">
            Anf. 6 JOHAN LINANDER (C):
          </note>
          <u who="johan_linander_6c27ef" xml:id="i-801ef18370f62e8c-0">
            <seg xml:id="i-b402b08c1186e3ed-0">
              Fru talman! Det är mindre än två månader sedan vi stod här och
              debatterade polisen senast. Men polisen är viktig. Därför välkomnar
              jag denna debatt.
            </seg>
            <seg xml:id="i-f7ec2533e18a939d-0">
              Om man enbart följer medierna det gäller delvis också när vi
              lyssnar på den förste talaren här i dag skulle man kunna tro att
              polisen inte utreder några brott, att alla människor känner sig
              otrygga och att förtroendet för polisen är i botten. Men så är
              inte fallet. Det är inte sant.
            </seg>
            <seg xml:id="i-d617c3a9ca822f3f-0">
              I den förtroendebarometer som görs vid SOM-institutet vid Göteborgs
              universitet svarade 62 procent ja på frågan om de har förtroende
              för polisen. Det kanske kan låta lite, men när man sätter det
              i relation till svaren om andra yrkesgrupper faller det väl ut
              för polisen, som har ett bättre resultat än till exempel lärare,
              advokater och präster.
            </seg>
            <seg xml:id="i-1f11a5b1f509a2e9-0">
              Enligt den nationella trygghetsundersökning som gjordes under
              förra året minskar andelen medborgare som blir utsatta för brott
              under ett år. Ändå är det 23 procent som säger att de blivit utsatta
              för brott under ett år, och det är en alldeles för hög siffra.
              Det finns mycket kvar att göra.
            </seg>
            <seg xml:id="i-fb6786baf2c936dd-0">
              I samma undersökning ställs frågan om man som person känner sig
              otrygg om man går ut på kvällen. På detta svarade 16 procent ja.
              Det är givetvis alldeles för mycket. Speciellt är det många kvinnor
              som svarar att de känner sig otrygga. Men i detta sammanhang ska
              man ändå komma ihåg att när samma fråga ställdes 2006 var det
              21 procent som svarade ja. Det är nu 5 procentenheter lägre, vilket
              innebär nästan en halv miljon svenskar, en halv miljon färre som
              känner sig otrygga när de går ut på kvällen än det var för fem
              år sedan. Det är en bra utveckling. Tyvärr har jag ännu inte sett
              någon löpsedel som säger: Ytterligare en halv miljon svenskar
              känner sig trygga.
            </seg>
            <seg xml:id="i-49616c21475c4fc5-0">
              Som justitieministern började med att säga har vi i Alliansen
              gjort en historisk satsning på svensk polis och på hela det svenska
              rättsväsendet. Men med det får man inte säga att man är nöjd.
              Det bör gå att få ut mer verksamhet av de ca 20 miljarder som
              går till polisen och de nästan 40 miljarder som går till rättsväsendet
              i stort.
            </seg>
            <seg xml:id="i-02870aa211b9c9bc-0">
              Det krävs ett bättre strukturerat brottsförebyggande arbete som
              kan minska antalet begångna brott. Det behövs, som ingen hittills
              har varit inne på, ett mycket bättre it-stöd. Går man in och tittar
              på hur det fungerar inom polisen och mellan de rättsvårdande myndigheterna
              ser man att det finns väldigt mycket mer att göra. Det projektet
              pågår.
            </seg>
            <seg xml:id="i-cc871b2a3f7d56d5-0">
              Vi kan effektivisera flödet i rättskedjan, det vill säga mellan
              polis, åklagare, domstol och kriminalvård. Med en modern polisorganisation,
              som många redan varit inne på, som går att styra och leda måste
              vi kunna få ut mer polisverksamhet och utreda fler av de brott
              som begås, och personuppklaringen måste öka.
            </seg>
            <seg xml:id="i-b129c825dd73d50e-0">
              Från Sverigedemokraternas sida hörde vi här en antydning som
              att polisen inte skulle göra något bra jobb. Jag går inte med
              på den typen av generaliseringar. Jag har nu suttit i riksdagen
              i tio år och i justitieutskottet lika länge. Jag har besökt nästan
              alla landets polismyndigheter.
            </seg>
            <seg xml:id="i-97da3a01d3f3ea65-0">
              Jag har samtalat med polischefer, representanter för Polisförbundet,
              polisstudenter och så klart med poliser ute på fältet. Jag har
              varit med på dagtid, kvällstid och helger. Jag tycker att jag
              har fått en bred bild av svensk polis, hur organisationen ser
              ut och hur de anställda jobbar.
            </seg>
            <seg xml:id="i-9f79e21eef04260f-0">
              Jag ser inte bilden av den late, munkätande polisen som inte
              vill göra ett bra jobb för att förebygga brott och utreda de brott
              som har begåtts. Tvärtom ser jag en mycket ambitiös yrkeskår med
              högt rättspatos och vilja att skapa ett tryggt samhälle där vi
              kan leva tryggt tillsammans.
            </seg>
            <seg xml:id="i-620c43bea3ab2c13-0">
              Det är klart att det finns rötägg. Det finns de poliser som begår
              brott, blir avskedade och döms till fängelse. Det skulle annars
              nästan vara förvånande i en organisation med 30 000 anställda.
            </seg>
            <seg xml:id="i-b8ff0ace85914876-0">
              Poliskåren som yrkeskår är välutbildad, ambitiös och gör varje
              dag ett bra arbete. Men man måste ändå ställa sig frågan: Varför
              får vi inte ut mer av de 20 000 poliserna och nästan 8 000 civilanställda
              som finns inom polisen?
            </seg>
            <seg xml:id="i-882a145f4e81fcda-0">
              Jag tror inte att det finns ett enkelt svar på den frågan. Hade
              det funnits ett enkelt svar så hade de sakerna redan varit genomförda.
              Det beror på en rad olika faktorer.
            </seg>
            <seg xml:id="i-94d613764f4b47cc-0">
              Det första som man måste se som grund är att vi har en omodern
              organisation. Det är 21 länspolismyndigheter, och det finns en
              nationell myndighet i form av Rikspolisstyrelsen.
            </seg>
            <seg xml:id="i-1e6c3ae09cc82420-0">
              Det finns en nationell polischef, rikspolischefen, som inte är
              chef över landets poliser utan enbart över de ca 200 poliser som
              jobbar på Rikspolisstyrelsen. Formellt är han också chef över
              Rikskriminalens poliser och polishögskolans. Men de allra flesta,
              kanske 19 000 av landets 20 000 poliser, är rikspolischefen inte
              chef över.
            </seg>
            <seg xml:id="i-1beb4f25208911c3-0">
              Det säger sig självt att organisationen är svår att styra och
              leda. Det finns egentligen i dag ingen som styr och leder svensk
              polis som helhet på myndighetsnivå.
            </seg>
            <seg xml:id="i-f8e389e2f8eed22b-0">
              Jag är övertygad om att vi måste föra samman svensk polis och
              jobba mer enhetligt men också arbeta mer tillsammans med andra
              brottsförebyggande och brottsutredande myndigheter. Detta kommer
              jag att återkomma till i mitt nästa inlägg.
            </seg>
          </u>
          <note type="speaker" xml:id="i-5105d2241f1a9213-0">
            Anf. 7 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-53fa7bde1b97d9b7-1">
            <seg xml:id="i-dbb7fb0bf68075a5-0">
              Fru talman! Låt mig inledningsvis få instämma i den hyllningskör
              som vi nu har hört vad gäller svensk polis och många enskilda
              polisers fantastiska insatser för trygghet och brottsbekämpning.
              När man debatterar dessa frågor är det lätt att det blir väldigt
              mycket kritik och gnäll. Men det betyder inte att man riktar den
              kritiken mot de enskilda poliserna utan kanske i första hand företrädesvis
              mot de sju partier som har styrt svensk polis under väldigt många
              år.
            </seg>
            <seg xml:id="i-71077869865583c4-0">
              Jag ställde för någon vecka sedan en fråga till statsministern
              i det här ämnet. Han sade i sin regeringsförklaring direkt efter
              valet 2010 att man under den gångna mandatperioden gjort den största
              satsningen på det svenska rättsväsendet i modern tid. I dag finns
              det 20 000 poliser som arbetar synligt och i människors vardag
              för att öka tryggheten.
            </seg>
            <seg xml:id="i-062c469cdfbb5c48-0">
              Jag sade då att detta är en rejäl skönmålning och till och med
              en lögn. Det är visserligen alldeles riktigt att det under de
              senaste åren har gjorts väldigt stora satsningar i rättsväsendet
              och då inte minst vad gäller polisen. Men att det finns 20 000
              poliser som arbetar synligt i människors vardag är inte riktigt,
              långt därifrån.
            </seg>
            <seg xml:id="i-eec3da1f81f3239a-0">
              Det finns forskning som visar att en genomsnittlig polismans
              vardag fördelas ungefär så här. Det är 35 procent pappersarbete,
              35 procent att åka polisbil, 25 procent diverse, 5 procent brottsplatsutredning
              och 1 procent fotpatrullering.
            </seg>
            <seg xml:id="i-45d570c0f56acf16-0">
              Mer än två tredjedelar av sin vardag tillbringar polisen antingen
              på en polisstation eller i en polisbil. Bara 1 ynka procent av
              tiden ägnar man åt att vara ute i verkligheten och skapa trygghet
              på gator och torg.
            </seg>
            <seg xml:id="i-35c43e9733b6fdc4-0">
              Man kan titta på vad vi har fått för de senaste tio årens 12
              extra miljarder till rättsväsendet. Det handlar om nya poliser,
              företrädesvis papperspoliser som slukas av byråkrati, och en lägre
              andel uppklarade brott. Det är till exempel bara 2 ½ procent av
              alla stölder som klaras upp.
            </seg>
            <seg xml:id="i-590276eb601959ee-0">
              Jag sade tidigare att bara vid fyra av fem anmälda brott har
              man lyckats hitta en gärningsman över huvud taget. Tiden från
              att en polisanmälan registreras till att den avslutas har bara
              minskats med en enda dag i snitt. Vi ser också ett utbrett missnöje
              bland poliserna till följd av underbemanning. Det är, fru talman,
              i princip 12 miljarder i papperskorgen.
            </seg>
            <seg xml:id="i-8d5d635a38ecc995-0">
              Vi hörde för ett par månader sedan rikspolischefen uttrycka sin
              oro för att polisens samhällsuppdrag har blivit alldeles för brett
              och att det flyttar fokus från kärnverksamheten att bekämpa brott
              och skapa trygghet.
            </seg>
            <seg xml:id="i-b78793c11bc32555-0">
              Det handlar om administrativa uppgifter som lika bra eller bättre
              skulle kunna lösas av civilanställda eller av helt andra myndigheter
              som att utfärda pass, svara i telefon, inspektion av farliga istappar,
              hantera hittegods, omhänderta vanvårdade djur, bevilja tillstånd
              för olika saker, till exempel fyrverkerier eller cirkustält, med
              mera.
            </seg>
            <seg xml:id="i-0dc56eb60cc14eec-0">
              Från min hemkommun Sölvesborg finns ett ganska lovvärt och färskt
              initiativ där kommunen hjälper till att avlasta polisen med till
              exempel hittegodshantering. Det är någonting som många kommuner
              skulle kunna ta efter.
            </seg>
            <seg xml:id="i-6df7b99932a5ab83-0">
              Jag påstår inte att det på något sätt är någon långsiktig, generell
              lösning. Men det är ett exempel på hur andra myndigheter kan gå
              in och avlasta polisen så att polisen kan ägna sina begränsade
              resurser åt kärnverksamheten
            </seg>
            <seg xml:id="i-a43ea23da7135b48-0">
              Det pågår nu, som har nämnts här i debatten, ett välbehövligt
              arbete med att omorganisera polisen i syfte att effektivisera.
              Men det är någonting som kommer att ta tid. Vi behöver också lösningar
              på kort sikt.
            </seg>
            <seg xml:id="i-0a5f25d0b4367cf2-0">
              Det håller inte att som regeringen stoppa huvudet i sanden och
              peka på vad man har skrivit i regleringsbrev till Rikspolisstyrelsen.
              Vem som helst som ser detta kan se att det som står på papperet
              inte stämmer överens med hur det är i verkligheten.
            </seg>
            <seg xml:id="i-bf90c78d3510ac18-0">
              Jag läste justitieministerns svar på en skriftlig fråga i riksdagen
              som handlade om fördelningen av tillskottet av nya poliser. Där
              blev undfallenheten extra tydlig.
            </seg>
            <seg xml:id="i-40d67bec5cbb79d7-0">
              Jag ska citera väldigt kort: Det är Rikspolisstyrelsen som beslutar
              hur resurserna ska fördelas mellan polismyndigheterna för att
              de på bästa sätt ska kunna svara upp emot de behov som finns.
              Jag förutsätter att resurserna fördelas och används så att polisen
              även fortsättningsvis kommer att vara synlig och tillgänglig i
              hela landet och att polismyndigheterna ges förutsättningar att
              förbättra sina verksamheter och därmed även resultaten.
            </seg>
            <seg xml:id="i-13fe52e551e6cdbf-0">
              Fru talman! Detta är ett synsätt som inte håller. Jag menar att
              det är snudd på nonchalant när man skjuter ifrån sig ansvaret
              på det sätt som justitieministern i det här fallet gör.
            </seg>
            <seg xml:id="i-289a1f3b9f7fca5b-0">
              Det håller heller inte att begrava problematiken i ett utredningsuppdrag
              till Brottsförebyggande rådet. Det var en utredning som kom alldeles
              för sent. Slutrapporten blev klar först efter valet, och dessutom
              känns utredningsdirektiven fel.
            </seg>
            <seg xml:id="i-37653f5b3c472140-0">
              Fru talman! Vi har i vårt förslag till vårbudget med förslag
              att till dess att omorganiseringen av polisen är genomförd ska
              det skjutas till en öronmärkt penningpott till polisen avsedd
              just för de åtgärder som kan öka polisens synlighet på gator och
              torg.
            </seg>
            <seg xml:id="i-d281a4edc51c7ac3-0">
              Om det handlar om att skaffa sig ny teknisk utrustning eller
              att anställa fler civilanställda är upp till polisen. Men det
              behövs mer resurser även om det inte löser allting. Jag stannar
              där och återkommer om en liten stund.
            </seg>
          </u>
          <note xml:id="i-0025d35ec81fbb15-1">
            I detta anförande instämde Tony Wiklander (SD).
          </note>
          <note type="speaker" xml:id="i-ea4b872996c6a30d-0">
            Anf. 8 LEIF LINDSTRÖM (V):
          </note>
          <u who="unknown" xml:id="i-b0da28722589eff8-1">
            <seg xml:id="i-4344775914b9176b-0">
              Fru talman! Polisens verksamhet har, är, och kommer säkert även
              i framtiden att vara ett ämne för tyckande och diskussion. En
              bidragande orsak är att så kallade vardagsbrott, som är en stor
              del av den totala brottsligheten och som drabbar vanligt folk
              bara i undantagsfall, klaras upp.
            </seg>
            <seg xml:id="i-d3542ec46023b9af-0">
              Men ibland kan det vara på sin plats att påminna om att polisen
              bara är en del i ett strävande mot ett tryggt samhälle och laglydighet.
              Jag menar att till exempel en fritidsgård kan vara en viktig del
              av ett brottsbekämpande. Jag menar också att det i samhällets
              och medborgarnas intresse är oerhört viktigt att förtroendet för
              polisen är obestridligt. Så ser det som bekant inte riktigt ut
              i dag. Onekligen är det fler poliser som har anställts under de
              senaste åren. Men jag delar inte Folkpartiets bild av att regeringen
              genom nyrekrytering har återställt ordningen i landsbygd och glesbygd.
              Det är viktigt att närvarograden ligger på en nivå så att förväntad
              samhällsservice och polisen som trygghetsfaktor kan uppnås oavsett
              i vilken del av landet vi befinner oss i.
            </seg>
            <seg xml:id="i-7a86e2c74a3b3e1a-0">
              Jag kan ta min hemkommun Borlänge som ett dåligt eller ett lysande
              exempel på det jag säger. Borlänge är en kommun med ungefär 50
              000 invånare. Där har man talat om att lägga ned polisstationen,
              naturligtvis med protester som följd. Det visar på flera saker.
              Borlängeborna, samhällsmedborgarna, vill att polisen ska vara
              närvarande. Man har stora förväntningar på polisen, och man vill
              att statens så kallade förlängda arm ska finnas till hands. Jag
              tror inte att det är möjligt att spara på polis i landsbygd och
              glesbygd i den takt som man har gjort tidigare. Där behövs en
              rejäl återställning. Sådana här initiativ och propåer ödelägger
              naturligtvis en del av förtroendet för den lokala polisledningen.
              Statens ordningsmakt får som sagt inte överge mindre städer, landsbygd
              och glesbygd och ersätta närvaron med ett telefonnummer. Det håller
              inte.
            </seg>
            <seg xml:id="i-966886ca1e87b98f-0">
              Fru talman! Den kanske viktigaste beståndsdelen i det kvalitativa
              arbetet är ändå den enskilde polisens utbildning, trivsel, yrkesstolthet
              och förutsättningar att göra ett bra jobb. Det är slutligen det
              som avgör och garanterar professionaliteten oavsett ärendets art
              eller organisationens utseende.
            </seg>
            <seg xml:id="i-0a3b3b7a69f282ed-0">
              Polisorganisationskommitténs betänkande är som sagt nu ute på
              remiss. Det är sannolikt så att vi inom en relativt snar framtid
              får se en ny organisation på plats. Förhoppningar på större effektivitet
              och resursutnyttjande skapas därför ånyo. Lyckligtvis innehåller
              betänkandet en mängd lösningar som många partier, bland annat
              Vänsterpartiet, tidigare har föreslagit eller efterlyst. Vi tror
              att det är bra med en sammanhållen polismyndighet.
            </seg>
            <seg xml:id="i-7614ed2f1052cda8-0">
              Nu när polismyndigheten om förslaget går igenom delas in i ett
              antal regioner hoppas jag att det innebär att vi också får en
              bättre resursfördelning över landet. I dag missgynnas exempelvis
              län som Gävleborg och Dalarna, och storstadsområdena gynnas kraftigt.
              Detta sneda resursförhållande finns tydligt beskrivet i ett pm
              från riksdagens utredningstjänst som gavs ut i januari.
            </seg>
            <seg xml:id="i-ee0e4a46ca9d99b0-0">
              Det som känns mindre lyckligt är att det fortfarande ses som
              ett alternativ att polisen även fortsättningsvis ska utreda brott
              som deras kolleger har gjort. Ordningen borde vara att den typen
              av brott ska utredas av en fristående myndighet. Därför är det
              positivt att regeringen har gett ett tilläggsdirektiv i den riktningen.
              Jag tror inte att frågan egentligen är en fråga om praktisk rättshantering
              utan snarare ett led i att stärka polisens trovärdighet gentemot
              allmänheten. Regionalt och lokalt utvecklingsarbete, spetskompetens
              och ansvarstagande är viktiga byggstenar om förtroendet för den
              lokala polisen ska kunna upprätthållas eller återställas även
              i landsbygd och glesbygd.
            </seg>
            <seg xml:id="i-4726db5f96efbc93-0">
              Man ska ha specialpoliser när det gäller ekonomisk brottslighet,
              it-relaterad brottslighet, hatbrott, miljöbrott och brottslighet
              mot husdjur eller tamboskap. Det är mycket positivt att det nu
              finns djurpoliser i vissa polisdistrikt. Denna brottslighet är
              också knuten till mycket annan brottslighet. Även när det gäller
              jaktbrott är det viktigt att man har lokal kännedom och möjlighet
              att beivra dessa brott etcetera.
            </seg>
            <seg xml:id="i-6b6ac99b90e825a0-0">
              Den uttalade närpolisambitionen måste bli någonting mer än en
              papperstiger för att kunna effektivisera polisarbetet. Den kontinuerliga
              kontakten mellan polisväsendet och medborgarna är också viktig
              för att förtroendet ska få chansen att växa. Det är inte genom
              kameror eller outsourcad ordningspolisverksamhet som vi slår vakt
              om demokrati och rättsväsen. Polisen ska vara tillgänglig. Den
              ska vara på plats när det behövs.
            </seg>
          </u>
          <note type="speaker" xml:id="i-79317a8c7bc0395b-0">
            Anf. 9 CAROLINE SZYBER (KD):
          </note>
          <u who="unknown" xml:id="i-b0da28722589eff8-2">
            <seg xml:id="i-f1c8b663136339fd-0">
              Fru talman! Brottsligheten måste mötas på två fronter. Det viktigaste
              är det förebyggande och långsiktiga arbetet, där vi kristdemokrater
              ständigt lyfter fram familjens, förskolans och skolans roll och
              viktiga betydelse för det brottsförebyggande arbetet. Det civila
              samhällets roll förtjänar också att nämnas.
            </seg>
            <seg xml:id="i-2ca23d516d66a230-0">
              Ju sämre vi lyckas med att förmedla normer och etik till våra
              barn och unga, desto fler poliser, åklagare, domare och fängelseplatser
              kommer vi att behöva. Men det är förstås en utopi att vi skulle
              klara oss helt utan dessa. Därför behövs den andra fronten ett
              stabilt och robust rättsväsen som kan möta brottsligheten med
              snabba reaktioner och en rättskedja som fungerar hela vägen. I
              den har polisen en självklar, central och mycket viktig roll.
            </seg>
            <seg xml:id="i-72d56551647b2486-0">
              En närvarande och synlig polis ger trygghet hos medborgarna.
              Det är polisen som upprätthåller den ordning som är helt avgörande
              för vår frihet. Polisen är den del rättssamhället som är allra
              närmast medborgarna. Skulle förtroendet för polisen svikta börjar
              medborgarna tvivla på om polisen kan hjälpa den dag man utsätts
              för ett brott. Om korruption och maktmissbruk skulle få fäste
              förlorar vi något som är mycket centralt för varje gott samhälle:
              känslan av trygghet och av rättvisa.
            </seg>
            <seg xml:id="i-59a6a7354753dd08-0">
              Det pågår en debatt om polisen i medierna, ute i samhället men
              också här i kammaren. Debatten handlar om alltifrån polisens organisation
              till arbetet mot vissa typer av brott. Hur ska polisen organiseras
              för att kunna arbeta så effektivt som möjligt? Vilka verktyg behövs?
              Hur ska ledarskapet kunna förbättras? Och hur får vi en mer närvarande
              polis?
            </seg>
            <seg xml:id="i-7bdab6b2b8ad2da5-0">
              Fru talman! När jag var liten sjöng vi i skolan: Här är polisen
              som mitt i gatan står, han visar hur man kör, och så vidare. Vi
              hade en polis som brukade besöka oss i vår skola, och ofta tyckte
              jag att man såg poliser på gator och torg. Men den verkligheten
              förändrades drastiskt. Polisen blev alltmer osynlig.
            </seg>
            <seg xml:id="i-3b92743328c50614-0">
              I mitten av 2000-talet blev problemen inom poliskåren alltmer
              oroande stora pensionsavgångar, bristande resurstilldelning och
              en växande kriminalitet. Inför valet 2006, och även inför valet
              2010, var tryggheten i vårt land en av våra stora prioriteringar.
              Vi prioriterar medborgarnas trygghet.
            </seg>
            <seg xml:id="i-0e2181ca64f34037-0">
              Kristdemokraterna tycker det är bra att den övergripande polisorganisationen
              har utretts för att den ska kunna blir mer effektiv, för det kan
              den bli. En mängd saker skulle kunna förbättras inom polisorganisationen:
              Ledarskapet måste förbättras. Organisationen måste användas mer
              effektivt. Fler poliser måste lyftas från skrivbordet och arbeta
              närmare medborgarna; polisen måste synas. All brottslighet måste
              bekämpas. Polisen ska ges de verktyg som behövs för att på ett
              effektivt och rättssäkert sätt komma åt vardagsbrottsligheten.
              Annars förlorar allmänheten förtroendet för polisen och det övriga
              rättsväsendet.
            </seg>
            <seg xml:id="i-b0a2ac58b81cecae-0">
              Det är stora utmaningar som polisen står inför. Det handlar om
              gränsöverskridande brottslighet, terrorism, ekonomisk brottslighet,
              mc-relaterad brottslighet och ungdomsbrottslighet, för att bara
              nämna några utmaningar.
            </seg>
            <seg xml:id="i-f52e6e8579ca8199-0">
              Polisens uppgift är att förebygga brott, upprätthålla ordningen
              samt utreda och beivra brott. Alliansen har ökat antalet poliser,
              och det är bra.
            </seg>
            <seg xml:id="i-8abb1d9713d96334-0">
              Kristdemokraterna anser att det måste finnas civilanställd personal
              i tillräcklig omfattning. Polisens speciella kompetens måste tas
              till vara ute på gator och torg och i den verklighet där brotten
              begås. De får inte fastna i byråkrati inne på kontoret, vid skrivbordet.
              Polisen måste synas och vara närvarande närmare medborgarna.
            </seg>
            <seg xml:id="i-2f4a7cee0a628e9d-0">
              Arbetet ska vidare organiseras så att tillgången på poliser är
              störst vid tidpunkter och på platser då erfarenhet och statistik
              visar att brottsligheten kan väntas vara som mest omfattande.
              I Helsingfors har vi till exempel sedan några år mobila polisstationer
              på Stureplan och Medborgarplatsen, platser som tidigare tidvis
              har varit stökiga. Det har gett bra resultat.
            </seg>
            <seg xml:id="i-565239c15c3ee947-0">
              Att vi får en mer synlig polis som genom sin närvaro skapar trygghet
              bland medborgarna och som kan förebygga brott och framför allt
              ingripa snabbare när brott begås är helt avgörande. Förtroende
              skapas i mötet och i de informella samtalen mellan allmänhet och
              polis. Därför är det just synligheten som är avgörande för att
              öka människors trygghet. Känslan av trygghet är viktig i ett samhälle.
              Man ska möta polisen ofta på gatan, i skolan, på fritidsgården,
              i centrum och utanför restaurangen. Då känner man sig trygg.
            </seg>
            <seg xml:id="i-31ac6f9661b6cd66-0">
              Det är viktigt att verkligheten speglar sången Här är polisen
              , och jag hoppas att vi inom en snar framtid får se fler patrullerande
              poliser som ger medborgarna större tillgänglighet och bidrar till
              en mer personlig kontakt.
            </seg>
            <seg xml:id="i-9c338bc44d28e61a-0">
              Tjejer ska inte berövas rätten att vistas utomhus av rädsla för
              övergrepp. Killar ska kunna vistas på gator och torg utan att
              behöva vara rädda för att bli nedslagna och få sina mobiltelefoner
              stulna. Barnfamiljer ska kunna lämna sina hus under semestern
              utan att få dem länsade av internationella ligor, och våra äldre
              ska inte behöva oroa sig för stöld och rån.
            </seg>
            <seg xml:id="i-0471fe16db77da53-0">
              Många känner sig trygga i dag. Vi behöver en mer närvarande och
              synlig polis närmare medborgarna.
            </seg>
          </u>
          <note type="speaker" xml:id="i-1bae6f5072607ed0-0">
            Anf. 10 Justitieminister BEATRICE ASK (M):
          </note>
          <u who="unknown" xml:id="i-b0da28722589eff8-3">
            <seg xml:id="i-0e216325dfa10098-0">
              Fru talman! Det är en spännande och spretig debatt. Vi tycks
              vara helt överens om att resurserna har ökat och att resultaten
              inte motsvarar förväntningarna det är väl bra så samt att vi ska
              ha en ny polisorganisation. Det känns bra att vi är överens också
              om det.
            </seg>
            <seg xml:id="i-9689c9096bf85f21-0">
              Sedan börjar det spreta åt alla håll och kanter. Först och främst
              bör man kanske hålla sig till sanningen. Resultaten motsvarar
              inte förväntningarna. Sedan 2005 har dock antalet anmälda brott
              ökat med 14 procent. Det är bra. Det betyder att förtroendet för
              polisen också har ökat i en del ärenden där man annars inte anmäler.
              Antalet personer som är misstänkta för brott har också ökat, och
              polisen har redovisat 11 procent fler ärenden till åklagare. Antalet
              personuppklarade brott har ökat med 24 procent. Personuppklaringsprocenten
              har ökat från 16 till 18. Jag kan gå igenom en lång lista på siffror
              som faktiskt går åt rätt håll, även om det inte är tillräckligt
              mycket.
            </seg>
            <seg xml:id="i-6afeba41f8275897-0">
              Vi har också problem. Det stora problemet när det gäller papperspoliser,
              Jimmie Åkesson, är utredningarna. Det är mycket papper när det
              görs utredningar. Då måste vi också ha personal som kan ägna sig
              åt detta och göra det på ett effektivt sätt. Vi får inte bara
              ifrågasätta poliser som arbetar med de sakerna. Däremot ska vi
              inte ha onödig byråkrati. Det är därför vi jobbar hårt för att
              se till att polisen också får dataprogram, datastöd och annat
              som tidigare var eftersatt.
            </seg>
            <seg xml:id="i-782769e110837f6c-0">
              Det är lite intressant att lyssna på oppositionen. Morgan Johansson
              gör som vanligt. Han påstår att allt bra som eventuellt har gjorts
              beror på Socialdemokraterna antingen de satt i regering eller
              inte, och i övrigt gör regeringen ingenting, och om den ändå gör
              något så är det för sent. Det är liksom det vanliga.
            </seg>
            <seg xml:id="i-29d29b3ad42bcb17-0">
              Å andra sidan vet justitieutskottets ordförande att saker ska
              beredas och utredas ordentligt innan man kommer till riksdagen.
              Gör vi inte det blir jag kritiserad för det. Jag tycker att det
              är bra att vi är överens om att mycket bra har gjorts. Historieskrivningen
              kan vi väl diskutera i valrörelsen.
            </seg>
            <seg xml:id="i-7096bc606ca926ed-0">
              Maria Ferm säger att inga förbättringar är i sikte. Det tycker
              jag att statistiken motbevisar. Jag håller inte med Maria Ferm
              om att fler poliser inte hjälper. Ska vi öka synligheten, öppna
              fler poliskontor och ha fler poliser som är närvarande så är antalet
              viktigt.
            </seg>
            <seg xml:id="i-e05ffcdb2304336c-0">
              Jag tycker att diskussionen om synlighet är jätteintressant.
              Det låter som om ni föreställer er att vi ska ha fler poliser
              som ska åka runt eller promenera omkring runt korvkiosker eller
              på gågator. Det behövs, men det stora problemet i dag är att ungdomar
              utsätts för allvarliga brott på internet. Det är bedrägerierna
              på internet som ökar. Vi behöver öka närvaron på nätet. Det är
              en viktig polisuppgift.
            </seg>
            <seg xml:id="i-d24e706f0b9cc287-0">
              Glöm inte bort den typen av synlighet! Vad som är bra är att
              polisen faktiskt har börjat öppna vägar så att man kan nå polisen
              inte bara genom att gå in på ett kontor och prata i en reception.
              Man kan ringa det har varit problem med att man har fått vänta
              för länge, men man har bättre möjligheter att per telefon och
              via mejl ta kontakt med polisen, och det är bra. Polisen har också
              i vissa försök chattat med ungdomar. Det kan man naturligtvis
              också göra.
            </seg>
            <seg xml:id="i-990e9f7a4310bb28-0">
              Jag gillar detta att man försöker vara närvarande. Vi ska driva
              på i de frågorna.
            </seg>
            <seg xml:id="i-cbb6c1d090563aad-0">
              Ni i oppositionen är ju inte överens. Man säger: Ni i Alliansen
              såsar. Visst, fyra partier har olika uppfattningar, och det tar
              tid, men vad har ni? Ni är inte överens om någonting!
            </seg>
            <seg xml:id="i-af6f0d1863e9a994-0">
              Socialdemokraternas stora paradnummer i valrörelsen om att slå
              ihop Säpo, Ekobrottsmyndigheten och RKP är det ingen annan som
              stöder, och Morgan tar inte ens upp det. Vänsterpartiet har inte
              alls velat bidra till att stärka polisen utan har dessutom röstat
              nej till att ge polisen relevanta verktyg för att bekämpa organiserad
              brottslighet. Man kan ta exempel efter exempel.
            </seg>
            <seg xml:id="i-7496d766ddc74bfa-0">
              Vad vi ändå har visat är att vi tillsammans kan presentera program
              och genomföra dem. Ni lovade ett program i valrörelsen, men sedan
              kom beskedet att det inte blir något. Inte ens i en valrörelse
              där ni skulle samarbeta bland de rödgröna klarade ni av att prestera
              ett sammanhållet rättspolitiskt program. Det säger allt.
            </seg>
          </u>
          <note type="speaker" xml:id="i-825778408b822989-0">
            Anf. 11 MORGAN JOHANSSON (S):
          </note>
          <u who="morgan_johansson_2143dc" xml:id="i-c0ac5cc9f4a20c2a-1">
            <seg xml:id="i-6cb51d256c03c494-0">
              Fru talman! Först ska jag säga några ord till Åkesson. Någon
              konsekvens får man väl ändå ha i politiken? I första andetaget
              säger Jimmie Åkesson att landets poliser är papperspoliser. I
              nästa andetag vill han hylla polisens arbetsinsats. I tredje andetaget
              säger han att polisen är 12 miljarder i papperskorgar. Det ska
              bli spännande att höra nästa inlägg och vilken hållning han då
              har till landets poliser.
            </seg>
            <seg xml:id="i-3d16744338da8975-0">
              Han talar om organiserad brottslighet. Jag vill påminna om att
              Sverigedemokraterna röstade emot datalagringsdirektivet, som säkerställer
              att polisen också fortsättningsvis ska kunna spåra grova kriminella
              med hjälp av telekommunikationsuppgifter. Om Sverigedemokraterna
              hade fått som man hade velat hade det undan för undan blivit allt
              svårare att utreda grova brott. Jag tycker nog att Åkesson inte
              ska vara så styv i korken mot bakgrund av den politik han har.
              Den kriminalpolitiken är inte mycket att yvas över.
            </seg>
            <seg xml:id="i-89def72204eb4e41-0">
              Justitieministern talar om att allt måste beredas. Självklart
              är det så. Men jag tittar på hur lång tid detta tar. Ni låg på
              ett betänkande i vapenfrågorna i två år innan det hände något.
              Normal remisstid är tre månader, och sedan börjar man ett lagstiftningsarbete.
            </seg>
            <seg xml:id="i-0f308807341a9bd6-0">
              Du har legat på Polismetodutredningen, som ska reglera bland
              annat infiltrationsverksamhet, i över två år utan att det har
              hänt något. Du har legat på ett betänkande om kameraövervakning
              i tre år, vilket jag tog upp i mitt inledningsanförande. Detta
              är bara några exempel där det inte har hänt något.
            </seg>
            <seg xml:id="i-e8a825a2b02ea983-0">
              Sedan har vi den stora skandalen, polisutbildningen, där du har
              legat på ett betänkande i fyra år utan att hittills ens ha kunnat
              redovisa vad som är regeringens inställning.
            </seg>
            <seg xml:id="i-2f966fdba3c8681b-0">
              I fråga om polisutbildningen finns en enig opposition. Vi vill
              ha en modern polisutbildning. Vi har ett bra förslag som ni har
              berett. Jag ställde frågan i mitt inledande inlägg: Vad är regeringens
              uppfattning? När får vi besked om hur polisutbildningen ska se
              ut?
            </seg>
            <seg xml:id="i-97b627decd4cf85d-0">
              Det handlar inte bara om utbildning. Det handlar också om forskning
              och metodutveckling för polisen. Om det är något som man faktiskt
              behöver utöver utbildning är det just forskning och metodutveckling
              för att polisen ska kunna bli effektiv.
            </seg>
            <seg xml:id="i-ad3b12ab706b7b56-0">
              Folkpartiet har klargjort sin inställning. Man gillar inte detta.
              Man är emot detta. Här är det synen på yrkesutbildningar som slår
              igenom. Då undrar jag bara: Ska Jan Björklund bestämma över svensk
              polisutbildning också? I så fall blir det ju svansen som viftar
              med hunden. Så kan det inte vara. Det måste väl ändå vara justitieministern
              som bestämmer över polisutbildningen? Jag vill gärna ha ett besked
              av justitieministern på den punkten. När kommer ni med besked?
              Hur ser regeringens politik ut när det gäller den framtida polisutbildningen?
            </seg>
            <seg xml:id="i-96c46f6c5e2fe21e-0">
              I mitt första inlägg tog jag utöver organisationsfrågan också
              upp frågan om kameraövervakning. Här finns ett bekymmer. Olika
              länsstyrelser gör olika bedömningar av lagstiftningen. Vi har
              ett konkret exempel i Malmö, där länsstyrelsen förbjöd kameror
              på dagtid. Man sade: Ni får gärna filma på Rasmusgatan, men bara
              på natten, när man ändå knappt ser någonting. Sedan blev detta
              beslut överklagat till förvaltningsdomstolen, där polisen fick
              rätt, och nu har justitiekanslern överklagat detta till kammarrätten.
            </seg>
            <seg xml:id="i-871fc55bee88d9cf-0">
              Jag tror att man, om man vill öka uppklaringsprocenten för brott,
              förebygga brott och kanske också öka tryggheten, måste vara beredd
              att på de särskilt brottsutsatta platserna också ägna sig åt kameraövervakning.
            </seg>
            <seg xml:id="i-26b4c80c0461d47d-0">
              Jag skulle vilja se en översyn av lagstiftningen när det gäller
              det. Det handlar inte om att vi ska sätta upp kameror överallt
              men på några särskilt brottsutsatta platser. Där skulle jag också
              gärna vilja ha besked av justitieministern.
            </seg>
          </u>
          <note type="speaker" xml:id="i-a439380d4f59aeb0-0">
            Anf. 12 MARIA FERM (MP):
          </note>
          <u who="maria_ferm_5a996c" xml:id="i-d4390d23948295b2-1">
            <seg xml:id="i-2ba0531ac1300fa1-0">
              Fru talman! Jag skulle vilja inleda med att kommentera det som
              justitieministern tidigare sade, nämligen att vi inte ser fler
              poliser som hela lösningen. Så är det. Däremot förstår vi såklart
              att antalet poliser påverkar möjligheten att klara upp brott,
              men det kan aldrig ses som hela lösningen.
            </seg>
            <seg xml:id="i-7aa57e1c53606b13-0">
              Jag tror att det är en ganska naiv inställning att tro att fler
              poliser är lösningen på allt. Man måste tänka större och längre
              än så. Man måste se hur samhället påverkar polisens arbete och
              hur sociala problem påverkar polisens arbete. Om polisorganisationen
              fungerar dåligt kommer det också att påverka polisens möjligheter
              att klara upp brott. Att enbart arbeta för att öka antalet poliser
              kan alltså aldrig vara hela lösningen. Det är också det som vi
              har fått bevis på nu när polisens arbete inte blir bättre trots
              att vi har ökat antalet poliser drastiskt de senaste fem åren.
            </seg>
            <seg xml:id="i-b49a662a153d3940-0">
              Sverige är i dag ett relativt säkert land. Kriminaliteten ökar
              inte nämnvärt, utan tryggheten ökar, som justitieministern tidigare
              tog upp. Trots det finns det stora problem i samhället och stor
              otrygghet. Bland annat handlar det om en upplevd otrygghet, och
              det är inte alltid samma sak som faktisk säkerhet.
            </seg>
            <seg xml:id="i-6a996ba7be3a6138-0">
              Trygghet handlar också om en tilltro till samhället och att samhället
              finns där för en. Många känner i dag en bristande tilltro till
              samhället och en rädsla för omgivningen. Paradoxalt nog är det
              ofta de som det är minst troligt att de utsätts för brott som
              är mest rädda för att bli utsatta.
            </seg>
            <seg xml:id="i-b9ec6df053021538-0">
              För att öka människors tilltro till det gemensamma och människors
              framtidstro krävs tydliga politiska idéer om vilket samhälle vi
              vill ha och hur vi ska ta oss dit.
            </seg>
            <seg xml:id="i-5161214bb7d3cc10-0">
              För mig är det uppenbart att det krävs något annat än fler poliser
              och utredare inom polisorganisationen för att minska brottsligheten
              och öka människors trygghet. Det effektivaste och smartaste sättet
              att bekämpa brott är att bekämpa orsakerna till att de begås,
              att helt enkelt förhindra att brott begås över huvud taget.
            </seg>
            <seg xml:id="i-5e53312c2218e0d1-0">
              För att klara det behöver samhället förhindra att hopplöshet
              breder ut sig bland ungdomar så att de helt saknar framtidshopp
              och en tro på en egen framgång.
            </seg>
            <seg xml:id="i-d12ae8fd5bd3ee61-0">
              Visst finns det brott som är svåra och som nog tyvärr alltid
              kommer att begås. Vad samhället kan se till är att risken att
              upptäckas är hög, att polisen har smarta metoder för att klara
              av brotten och att vittnen och målsägande törs anmäla och vågar
              berätta sin historia.
            </seg>
            <seg xml:id="i-f3614eef791d752f-0">
              Det långsiktigt effektiva arbetet för att minska brottsligheten
              i Sverige handlar alltså om att utrota barnfattigdomen, att se
              till att ungdomar tidigt får ett eget arbete, att minska diskriminering
              och segregation och att se till att det är lätt att få en egen
              bostad för den som ska flytta hemifrån och för den som ska byta
              bostadsort.
            </seg>
            <seg xml:id="i-21c0163f65f5045f-0">
              För att polisen ska klara av att förebygga brott och utreda brott
              bättre krävs fler åtgärder än så. Det behövs både små och stora
              åtgärder. Polisutbildningen behöver bli en högskoleutbildning
              så att poliser får samma vetenskapliga grundkunskaper som andra
              inom rättsväsendet.
            </seg>
            <seg xml:id="i-bca86b14451fef0f-0">
              Precis som sjuksköterskor eller lärare har akademiska utbildningar
              med praktiska inslag ska polisen också ha det. Det behövs kompetensutvecklingsinsatser
              med karriärvägar för poliser, så att det inte anses vara finare
              att sitta vid skrivbordet än att vara ute på fältet.
            </seg>
            <seg xml:id="i-aec1094baaa8efc1-0">
              Det behöver utvecklas smarta och effektiva metoder för polisiärt
              arbete, något som i stort saknas i dag men som är väl utbyggt
              i många andra länder. Polisiärt arbete måste bygga på vetenskap
              och beprövad erfarenhet.
            </seg>
          </u>
          <note type="speaker" xml:id="i-0eaa4d6af95995a6-0">
            Anf. 13 JOHAN PEHRSON (FP):
          </note>
          <u who="johan_pehrson_35cd8a" xml:id="i-858201309cf8999f-1">
            <seg xml:id="i-1b945bbebea21b7d-0">
              Fru talman! Spretigt, sades det här. Ja, det kan man väl säga.
              Det känns lite som att analysen om papperspoliser kommer mer från
              Papphammar faktiskt, om ni minns honom, Gösta Ekman, känd figur
              på tv.
            </seg>
            <seg xml:id="i-3fa48fe7f904f00e-0">
              Man måste ha lite mer med sig i bagaget, tycker jag, när man
              begär en sådan här debatt, Jimmie Åkesson. Man kan ju inte bara
              säga att det finns enskilda poliser som är duktiga, sant, och
              att polisen kan göra mer och sedan säga att 1 procent är ute i
              verkligheten i polisarbetet, eller vad du sade. Resten är tydligen
              bortkastad.
            </seg>
            <seg xml:id="i-07bccea662bb3caf-0">
              Det är en väldigt speciell syn, om jag säger så, på svensk polis
              och har väldigt lite grund i just verkligheten.
            </seg>
            <seg xml:id="i-f34df6cdc011617a-0">
              Vart är det man vill komma? Det är flera andra inlägg. Det handlar
              om hittegodset i Sölvesborg, polisstationen i Borlänge, djurpolisen
              och ett par fritidsgårdar. Och Morgan Johansson lyfte in frågan
              om FRA.
            </seg>
            <seg xml:id="i-cb3f87d750110f10-0">
              Det är angelägna frågor allihop, vill jag understryka. Men huvuddelen
              av analysen av vad vi kan göra för att få ut mer av svensk polis
              finns återgiven i det betänkande jag har i min hand. Jag tycker
              att detta förtjänar att tas på stort allvar av oss här. Vi ska
              inte bara vänta på remissinstanser, utan jag förutsätter att varje
              parti här inne läser på och ser till att de har en klar viljeinriktning
              när det gäller vad de tycker är bra. Jag kan konstatera att ett
              rätt viktigt parti, Socialdemokraterna, säger en sak i det här
              betänkandet och en annan sak här i kammaren vad det gäller tillsynsfrågor
              för polisen, vad det gäller hur man ska vara organiserad och så
              vidare. Där finns väl en del att klarlägga, hoppas jag. Kanske
              Morgan Johansson kan göra det.
            </seg>
            <seg xml:id="i-d0dcbba48d7f02b1-0">
              När det gäller utbildningen tror jag att det är viktigt att det
              finns möjlighet för polisen att få en del av sin utbildning tillgodoräknad
              som högskolepoäng. Det har jag inga problem med. Man läser straffrätt.
              Man läser processrätt. Man läser polisrätt, såklart. Man läser
              kanske lite psykologi och annat. Man kan plocka ihop en del poäng.
            </seg>
            <seg xml:id="i-80c310359753996d-0">
              Vi ska komma ihåg att svensk polisutbildning råkar vara en av
              de mest populära utbildningarna som finns i Sverige. Logiken kan
              ju inte säga att det är för att den är extremt dålig. Den kan
              inte vara så dålig som det påstås från oppositionen. Snarare är
              den ganska bra, eftersom den är så himla populär.
            </seg>
            <seg xml:id="i-3fd8414435755b54-0">
              Men det som är viktigt för Folkpartiet är att se till att vi
              har en utbildning som gör att vi får relevanta poliser. Vi måste
              ha poliser som är beredda att jobba i yttre tjänst. Jag tycker
              att det blir allvarligt när man möter poliser som väldigt tidigt
              känner att de har gjort sitt år eller ett par år i yttre tjänst,
              och nu ska de göra något annat, till exempel i Laxå, Morgan Johansson,
              eller i Ystad.
            </seg>
            <seg xml:id="i-f761a3b74aca2e08-0">
              Man måste vara beredd att jobba och se att poliserna i yttre
              tjänst är jätteviktiga. Det är de som möter den vardagsbrottslighet
              som ändå är dominerande i polisens verksamhet.
            </seg>
            <seg xml:id="i-bd8da34535b49652-0">
              Då måste man fundera på om lösningen är att grundutbildningen
              ska vara forskningsförberedande, rakt av. Tror man på det förstår
              jag att man förfäktar det. Men det finns ju ingen grund för detta.
            </seg>
            <seg xml:id="i-26f6d295cf46f49b-0">
              Man kan mycket väl tänka sig, som vi har redovisat från Folkpartiet,
              att man har en grundläggande utbildning, så som i dag, där de
              får akademiska poäng till viss del, men att de senare får chans
              att bygga på den. Där får man också underlag för personer som
              är beredda att forska om svensk polis. Jag håller verkligen med
              om att grundforskningen om svensk polis bör bli större. Jag önskar
              att kriminologer och lite annat folk också ägnar sig åt detta,
              vad det är för polisarbete som fungerar. Men nu gör de inte det.
              Därför måste det nog fram en egen polisforskning. Det är också
              viktigt.
            </seg>
            <seg xml:id="i-21429ebb3d7c7051-0">
              Slutligen, fru talman, vill jag säga att mycket av det som återstår
              att göra handlar om hur vi ska bekämpa den grova brottsligheten.
              Här tror jag att vi är på rätt väg. Svaret är en nationell enhet
              för att bekämpa grov brottslighet.
            </seg>
          </u>
          <note type="speaker" xml:id="i-7d159ff13051fbdc-0">
            Anf. 14 JOHAN LINANDER (C):
          </note>
          <u who="johan_linander_6c27ef" xml:id="i-801ef18370f62e8c-1">
            <seg xml:id="i-bcec3a45dfef9844-0">
              Fru talman! För mig och Centerpartiet ska polisens verksamhet
              ha sin grund i lokalsamhället. Det är också den ståndpunkt som
              hela Polisorganisationskommittén intog.
            </seg>
            <seg xml:id="i-cb35b2f6fa63ac3b-0">
              Det är genom att ha lokalt närvarande och tillgängliga poliser
              som det brottsförebyggande arbetet blir framgångsrikt. Men det
              behövs också för att man ska kunna utreda brott som har begåtts.
            </seg>
            <seg xml:id="i-8caf3680f74bf162-0">
              En polis som inte har anknytning till den ort där brottet har
              begåtts har betydligt svårare att utreda en lokal brottslighet.
              Den lokala polisen har kontaktnät och förhoppningsvis ett uppbyggt
              förtroende som gör att det blir lättare att få in nödvändiga upplysningar
              för att kunna utreda brottet.
            </seg>
            <seg xml:id="i-6064376dc6e85915-0">
              Jag vill också se ett betydligt närmare samarbete mellan polisen
              och lokalsamhället i övrigt. Polisen kan göra mycket för att öka
              tryggheten men långt ifrån allt. Många nödvändiga beslut ligger
              på den kommunala befogenheten, från sociala insatser, som såklart
              är jätteviktiga i det brottsförebyggande arbetet, till förbättrad
              belysning runt torget. Vi ska inte heller glömma näringsliv och
              föreningsliv som ofta gör ett viktigt arbete när det gäller det
              brottsförebyggande, men det kan säkert bli ännu bättre i samarbete
              med polisen.
            </seg>
            <seg xml:id="i-73d6d38ef81bf4ce-0">
              Fru talman! Vi i Centerpartiet behöver alltså inte starta någon
              kampanj för att få fler synliga och tillgängliga poliser i hela
              landet. Det har vi jobbat med i årtionden redan.
            </seg>
            <seg xml:id="i-475b914e4951afdf-0">
              Jag måste också komma tillbaka till Jimmie Åkessons 12 miljarder
              i papperskorgen. Vad betyder det? 60 procent av alla resurser
              som i dag går till svensk polis används enligt Jimmie Åkesson
              på ett värdelöst sätt. Det är som att kasta pengarna i papperskorgen.
              Då ska man komma ihåg att mer än 70 procent av alla polisens resurser
              går till personalkostnader. Alltså är en stor andel av de personalkostnaderna
              att kasta pengarna i papperskorgen. Sverigedemokraterna tycker
              att tusentals polisanställda är värdelösa och att deras löner
              är som att kasta pengarna i papperskorgen. Det är det enda sättet
              man kan tolka det uttalandet på.
            </seg>
            <seg xml:id="i-8a458b8792271333-0">
              Samtidigt som man konstaterar att grunden för polisens arbete
              ska finnas lokalt måste man också konstatera att flera specialiteter
              inte kan ligga lokalt utan måste finnas på en regional eller nationell
              nivå. Narkotikahundar eller för delen likhundar, specialister
              i gärningsmannaprofilering, specialister på att utreda barnpornografi
              eller civila utredare när det gäller it är olika uppgifter där
              man måste fundera över var resurserna ska ligga. Det är inte bara
              lokalt, och det är inte bara resurser som ska vara synliga utåt.
              Polisen måste också ha många andra specialiteter inom sin organisation.
            </seg>
            <seg xml:id="i-31914fa224cdbe39-0">
              Jag tycker inte att det är vi politiker som ska avgöra om resurserna
              ska finnas på det ena eller andra stället. Det tror jag att man
              klarar bäst inom polisorganisationen, och det är det som Polisorganisationskommittén
              lägger fram.
            </seg>
            <seg xml:id="i-a5a0d5066de4693c-0">
              Polisorganisationskommittén säger också tydligt att det är subsidiaritetsprincipen
              som ska gälla. Det är viktigt och något som jag helt står bakom,
              det vill säga att resurserna ska läggas så långt ned i organisationen
              som möjligt och bara får centraliseras om det ökar effektiviteten
              och är rationellt för polisens totala organisation.
            </seg>
            <seg xml:id="i-851ace484e37f1cb-0">
              Fru talman! Jag vill kort säga något om det som Vänsterpartiets
              Leif Lindström pratade om när det gäller poliser som har begått
              brott. Den saken har också utretts i Polisorganisationskommittén,
              och alla åtta partierna var överens. Jag hoppas att inte Vänsterpartiet
              har ändrat sig igen.
            </seg>
          </u>
          <note type="speaker" xml:id="i-92f6b713c8ba0223-0">
            Anf. 15 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-53fa7bde1b97d9b7-2">
            <seg xml:id="i-6279896394d07d8d-0">
              Fru talman! Om att rikta kritik mot hur polisen använder sina
              resurser och hur effektivt polisen fungerar är detsamma som att
              säga att 70 procent av poliserna är värdelösa tycker jag att Johan
              Linander ska skaffa lite bättre fantasi, för det finns nog trots
              allt många fler sätt att tolka det där på.
            </seg>
            <seg xml:id="i-096f23265b55e9d7-0">
              Jag håller med om att det har varit en väldigt spretig debatt,
              och det är bra. Det är bra att vi ger uttryck för olika ingångar
              och uppfattningar i en sådan här debatt. Det är också ett väldigt
              brett ämne, så det är kanske inte så konstigt om debatten spretar
              lite grann.
            </seg>
            <seg xml:id="i-59cfb4ab4b9b866f-0">
              Jag vill ändå koka ned detta till några särskilt viktiga saker,
              och det handlar om någonting som jag tror att de allra flesta
              har nämnt i sina olika inlägg här, nämligen vikten av den synliga
              polisen.
            </seg>
            <seg xml:id="i-5dfe65850b126dce-0">
              Den synliga polisen skapar trygghet. Den synliga polisen bekämpar
              brott. När jag pratar om trygghet menar jag olika typer av trygghet.
              Det finns faktisk trygghet, och det finns en upplevd trygghet.
              Jag menar att synlig polis på gator och torg är någonting som
              skapar trygghet i båda dessa fall. Det kanske till och med är
              så att synlig polis i gatubilden är den enskilt viktigaste åtgärden
              för att just skapa trygghet och bekämpa brott.
            </seg>
            <seg xml:id="i-74de91fe48b21830-0">
              Att polisen inte fungerar optimalt är inte den enskilda polismannens
              eller poliskvinnans fel. Det är inte den enskilda polismannen
              eller poliskvinnan som bestämmer om han eller hon ska sitta i
              en polisbil eller på en polisstation i stället för att vara ute
              och bekämpa brott på gator och torg. Det bestämmer någon annan,
              och ytterst handlar det kanske om den politiska styrningen av
              polisen.
            </seg>
            <seg xml:id="i-32ed83641452f940-0">
              Jag tror att det är oerhört frustrerande för en nyutbildad polis
              att inte få göra det som man kanske drömde om när man valde polisutbildningen
              en gång i tiden att få bekämpa brott och skapa trygghet. I stället
              får man ägna 70 procent av sin tid åt att sitta i en polisbil
              eller på en polisstation.
            </seg>
            <seg xml:id="i-835f5491bb09745c-0">
              Det måste vara oerhört frustrerande. Det måste över huvud taget
              vara oerhört frustrerande att vara polis i Sverige i dag när du
              ena timmen burar in en bov någonstans och lämnar honom till ett
              häkte eller vad det nu kan vara, och det sista han säger åt dig
              innan du lämnar av honom är: Haha, jag är ändå ute igen om några
              timmar, så det är inga problem.
            </seg>
            <seg xml:id="i-523cc88a27a39a1d-0">
              Det måste vara oerhört frustrerande för svensk polis att ständigt,
              varje dag, få den typen av kommentarer i sitt dagliga arbete.
            </seg>
            <seg xml:id="i-43962806c1d347e2-0">
              Jag ifrågasätter naturligtvis inte behovet av inre tjänst. Det
              är självklart att det behövs, men jag kan tycka att man tappar
              lite fokus när man ändå ser den här problematiken i att det är
              alldeles för lite närvaro på gator och torg.
            </seg>
            <seg xml:id="i-590ceff109543d6a-0">
              Justitieministern säger att det vi framför allt behöver göra
              är att öka närvaron på internet. Det är möjligt att det är den
              viktigaste åtgärden, men jag tror inte det, fru talman. Jag tror
              att det allra viktigaste för att skapa trygghet och bekämpa brott
              i samhället är en synlig polis som finns där människor finns,
              på gator och torg, runt om i hela landet. Jag är alldeles övertygad
              om det.
            </seg>
            <seg xml:id="i-a9a9b8ab0a77419c-0">
              Innan min talartid är slut vill jag kommentera frågan om datalagringsdirektivet.
              Jag tror att Morgan Johansson har fått saker och ting fullständigt
              om bakfoten. Vi ville ju stärka datalagringsdirektivet. Vi ville
              ju gå på polisens förslag och sade att vi förlänger datalagringen
              till ett år. Det var precis det som polisen ville, därför att
              det polisen säger om datalagringsdirektivet är att man begränsas
              i sin brottsbekämpning eftersom den tid som data lagras är för
              kort.
            </seg>
            <seg xml:id="i-721dcd147f6940f8-0">
              Man vill ha längre datalagring, och det var det vi lade fram
              som förslag och stödde här i kammaren men som Morgan Johansson
              och hans socialdemokrater inte stödde.
            </seg>
          </u>
          <note type="speaker" xml:id="i-311ef9c84d68678d-0">
            Anf. 16 LEIF LINDSTRÖM (V):
          </note>
          <u who="unknown" xml:id="i-b0da28722589eff8-4">
            <seg xml:id="i-ebff1758c80ce814-0">
              Fru talman! Enligt justitieministern säger Vänsterpartiet nej
              till relevanta verktyg i polisarbetet. Förutom att det inte är
              sant är ordet relevant ett politiskt kraftuttryck som oftast går
              vilse i sin subjektivitet. Ur ett vänsterperspektiv är det lika
              sant att säga att en värdesäkring av statsbidragen till kommunerna
              kanske är den bästa brottsförebyggande åtgärden.
            </seg>
            <seg xml:id="i-08f1fd079f4fb5e8-0">
              Jag vill dock återkomma till det som kanske allra mest påverkar
              effektiviteten hos polisväsendet, nämligen den enskilda polisens
              möjligheter att göra ett bra jobb och faktorer som innebär det
              motsatta. Alla som jobbar, oavsett bransch, vet att trivsel, god
              stämning, bra arbetsscheman och väl fungerande ledare är oslagbara
              kvalitetsfaktorer. Där tror jag att polisen har en hemläxa att
              göra.
            </seg>
            <seg xml:id="i-e0916fbc91102d10-0">
              Det pågår ett omfattande utvecklingsarbete inom polisen, säger
              justitieministern. Vad säger då den enskilda polisen? Vad säger
              poliser som vi träffar i vardagen, vi som jobbar politiskt, i
              kommunpolitik, i polisstyrelser och här i riksdagen? Poliser som
              jag har talat med säger att det är chefstrångt, det är byråkratiskt
              och det är ineffektivt. Detta kommer alltså direkt från golvet,
              som man brukar uttrycka det.
            </seg>
            <seg xml:id="i-b99e3503a5a34dc5-0">
              De påpekar vikten av god lokalkännedom, där mindre enheter knutna
              till lokalsamhället har stora fördelar. Jag pratade med en pensionerad
              polis, vi kan kalla honom Börje, i förberedelsearbetet för den
              här debatten i går. Han sade så här: När de små polisstationerna
              försvann försvann också berättelserna om bygden. När berättelserna
              om bygden försvinner upphör personkännedomen i flera generationsled.
              Den brottsbekämpning som de civilanställda inom polisen gjorde
              förr är borta i stora delar. Då hjälper inte blåljus och snabba
              utryckningar.
            </seg>
            <seg xml:id="i-ce4344b99fcbc1bc-0">
              Dessutom är det så att glesbygds- och landsbygdspolisen känner
              sig frustrerade över att kompetensutveckling och löneutveckling
              främst sker i storstadsområdena. Vissa poliser i glesbygd och
              landsbygd känner sig som kvartspoliser, de som i bästa fall när
              lite grövre brottslighet förekommer får hålla ställningarna tills
              den riktiga polisen dyker upp.
            </seg>
            <seg xml:id="i-2bd6d278c47fe937-0">
              Jag tror att det är farligt om ordningsmakten riskerar att få
              en så kallad Kling och Klang-stämpel i vissa delar av landet.
              Jag anklagar naturligtvis inte den enskilda polismannen eller
              -kvinnan utan jag är bekymrad över den gällande ordningen. Hur
              många av dagens 9 000 poliser i yttre tjänst kan och får till
              exempel ingripa vid ett beväpnat bankrån eller annan grövre brottslighet
              där vapen är inblandade?
            </seg>
            <seg xml:id="i-754ab8a03a3c6036-0">
              Den så kallade ineffektiviteten har säkert flera förklaringar.
              En anledning är, precis som man säger från Miljöpartiets sida,
              att det offentliga Sverige inte håller ihop. Brister inom socialtjänsten,
              psykiatrin, skolan etcetera gör att alltför mycket polisarbete
              blir och är akuta åtgärder i vardagen och att det preventiva arbetet
              åsidosätts eller kommer i skymundan.
            </seg>
          </u>
          <note type="speaker" xml:id="i-0a35fcb9c0a8606d-0">
            Anf. 17 CAROLINE SZYBER (KD):
          </note>
          <u who="unknown" xml:id="i-b0da28722589eff8-5">
            <seg xml:id="i-607262f06845dcf8-0">
              Fru talman! Nu står polisorganisationen inför stora förändringar.
              Det är viktigt att genomföra de ändringarna så att hela organisationen
              ska kunna fungera optimalt. Det finns mycket att göra. Det har
              allmänheten också rätt att förvänta sig.
            </seg>
            <seg xml:id="i-ff7fccdec91bd7ab-0">
              Jag tycker att det förslag om en polismyndighet, som Polisorganisationsutredningen
              föreslår, är bra. Det är viktigt med ett krav på att polisen ska
              vara synlig och tillgänglig i hela landet. Detta förslag ger polisen
              möjlighet att omfördela resurser till de områden där de behövs
              som mest. Likaså är det bra att det tydligt uttrycker vikten av
              att det lokala polissamarbetet är basen för polisverksamheten.
            </seg>
            <seg xml:id="i-6bd28a81fd6afcda-0">
              Samtidigt är det en självklarhet att det behövs en mer samlad
              specialistkunskap kring vissa områden, där kunskap och erfarenhet
              kan nyttjas av polisen i hela Sverige.
            </seg>
            <seg xml:id="i-db0ca01fb5712544-0">
              De brottsförebyggande och brottsutredande insatserna måste bli
              mer lokalt anpassade, anser vi kristdemokrater. När lokala handlingsplaner
              för det brottsförebyggande arbetet tas fram efterlyser polisen
              ofta en dialog med lokala politiker och övriga samhället. För
              att samarbetet ska fungera bättre är det viktigt att man har en
              gemensam problembild. Vilka områden är mest brottsbelastade? Var
              ska en ny polisstation hamna? Var och när behövs särskilda punktinsatser
              från polisens sida? Hur kan brottsoffer och vittnen bäst stödjas?
              Hur kan ideella organisationer och volontärer dras in i arbetet
              på ett bättre sätt? Och hur ska polisens tillgänglighet och möjlighet
              att utreda brott bli bättre?
            </seg>
            <seg xml:id="i-6a800970b67d0230-0">
              Alla dessa frågor kan och ska ventileras i ett råd med deltagande
              från samhällets alla aktörer om vi ska komma till rätta med brottsligheten
              på ett bättre sätt. Det finns ett arbete som pågår på vissa håll,
              men det behöver utvecklas ännu mer. Det visar att det finns många
              bra exempel på att ett genomtänkt och konsekvent arbete ger resultat.
            </seg>
            <seg xml:id="i-78e9cf83df2e8038-0">
              Inom de olika polismyndigheterna pågår också ett arbete. Jag
              har besökt flera av dem, och jag känner att det är intressant
              och bra att veta vad de fokuserar och lägger resurser på. I Växjö
              satsar man mycket på brottsoffer och vittnesstöd i nära samarbete
              med det civila samhället. I Västerbottens län, som har lägst antal
              anmälda brott i landet per hundra tusen invånare, har det funnits
              tydligt fokus på ungdomars brottslighet och ungdomars missbruk
              från polisen, kommunen, sociala myndigheter och från skolan, men
              även från det civila samhället. Det är viktigt att polisen och
              kommunen samverkar. På flera ställen behövs det ett ökat samverkanskrav,
              något som också föreslås i den nya polisorganisationen.
            </seg>
            <seg xml:id="i-21e0b265492a9bf1-0">
              Jag vill ha en synlig och närvarande polis, men när jag var på
              besök i Umeå berättade de att ofta undrar folk vad som har hänt
              när de ser en polis eller en polisbil. Ändå är kontakten mellan
              polisen och folket alltid väldigt viktig. När jag träffade polisen
              i Umeå sade de att de alltid återkopplar till den som lämnar en
              polisanmälan, vare sig brottet är uppklarat eller inte. Det är
              en närvarande polis. Jag tror att det är väldigt viktigt att man
              får det där samtalet från polisen som säger: Vi kunde tyvärr inte
              fastställa vem det var som hade begått brottet i din lägenhet.
              Vi har försökt, och vi sparar alla uppgifter. Skulle det framkomma
              någonting annat kommer vi att återkomma, för då ser vi en helhet.
              Det kanske är någon internationell liga.
            </seg>
            <seg xml:id="i-7426cd1cc2c6dd76-0">
              Jag tycker också att det här tydliggör varför vi behöver en polismyndighet.
              Det har varit lite för skottsäkra skott mellan de olika polismyndigheterna.
              Jag hoppas att vi med en polismyndighet som fortfarande lyfter
              fram det lokala får en mer effektiv polis.
            </seg>
          </u>
          <note type="speaker" xml:id="i-b475779cff3f446d-0">
            Anf. 18 Justitieminister BEATRICE ASK (M):
          </note>
          <u who="unknown" xml:id="i-b0da28722589eff8-6">
            <seg xml:id="i-b010ed8d520b7ade-0">
              Fru talman! Om vi börjar med behovet och nödvändigheten av fler
              synliga och närvarande poliser tycker jag att det finns en del
              som kanske ska betänka att de inte tyckte att de resurser som
              det kräver behövdes.
            </seg>
            <seg xml:id="i-959da7191d14965c-0">
              Regeringen har varit väldigt tydlig. När vi har satsat resurser
              har ett av syftena varit att få fler synliga och närvarande poliser.
              Det uppdrag som vi nu har gett till Brottsförebyggande rådet,
              att analysera hur resurserna har använts, kommer att belysa i
              vilken utsträckning man har fullföljt det kravet. Det är naturligtvis
              oerhört viktigt.
            </seg>
            <seg xml:id="i-ad4fec0a6cd378e5-0">
              Den här debatten handlar om effektivitet. Jimmie Åkesson tog
              upp att det finns en hel del uppgifter som man kan undra om det
              är polisen som ska hantera. Det är så att polisen ofta tvingas
              ingripa när andra har misslyckats eller inte finns närvarande.
              Det där är alldeles uppenbart när det gäller ungdomsärenden. Det
              är uppenbart på nätterna. Det handlar om skadeskjutna djur och
              mycket annat där polisen ingriper, och man kan undra.
            </seg>
            <seg xml:id="i-2302e4633625e374-0">
              Det här har ju utretts. Problemet är att ingen annan vill ta
              ansvaret. Inte ens de missbrukare som är riktigt illa ute och
              som måste omhändertas vill man alltid ta hand om inom sjukvården,
              utan polisen tvingas ta dem till arresten och häktet. Det är naturligtvis
              inte lyckligt. Vi jobbar självklart med detta.
            </seg>
            <seg xml:id="i-e2ade2bb7345cef7-0">
              En viktig sak som jag tror att vi måste jobba mer med för att
              öka effektiviteten är att se till att vi får bort det onödiga
              stuprörstänkandet som vi har bland svenska myndigheter. Regeringen
              har i en rad olika sammanhang försökt att koppla ihop polisen
              med andra relevanta myndigheter. Låt mig nämna några exempel.
            </seg>
            <seg xml:id="i-3d6933907f699cbb-0">
              Vi har sett till att det i dag finns avtal mellan polisen och
              nästan alla kommuner i hela Sverige om hur omvärldsproblemen ser
              ut, vem som gör vad och hur man ska prioritera. Det är viktigt.
              Satsningen mot grov organiserad brottslighet handlar om samverkan
              mellan myndigheter som tidigare knappt pratat med varandra. Vi
              har insatsgrupper för att ta oss an ungdomar med stora problem,
              just nu på tolv orter runt om i Sverige. Samverkan är en viktig
              nyckel för att öka effektiviteten.
            </seg>
          </u>
          <note type="speaker" xml:id="i-db8957079c098bf2-0">
            Anf. 19 MORGAN JOHANSSON (S):
          </note>
          <u who="morgan_johansson_2143dc" xml:id="i-c0ac5cc9f4a20c2a-2">
            <seg xml:id="i-ef5e4c0a90f0bf27-0">
              Fru talman! Det lönar sig att läsa på inför en debatt, Jimmie
              Åkesson. När han pratade om datalagringsdirektivet var det uppenbart
              att han inte har gjort det.
            </seg>
            <seg xml:id="i-ea116874e89aa981-0">
              Sverigedemokraterna gick emot datalagringsdirektivet vid två
              tillfällen, först ihop med V och MP på våren 2011. Ni medverkade
              till att fälla hela förslaget, att bordlägga alltihop i ett år,
              vilket kommer att kosta svenska skattebetalare över 100 miljoner
              kronor i böter för att vi inte har genomfört ett direktiv som
              faktiskt är bra för att bekämpa den grova organiserade brottsligheten.
              Jo, så var det.
            </seg>
            <seg xml:id="i-bd7bd1d7f014a18b-0">
              Sedan röstade ni nej i våras när frågan var uppe igen efter bordläggningen.
              Men ni gjorde det inte med hänvisning till lagringstiden, som
              Åkesson felaktigt uppgav. Ni gjorde det med hänvisning till att
              ni inte vill att de här uppgifterna ska lagras utomlands.
            </seg>
            <seg xml:id="i-2d80792d920dec48-0">
              Som sagt, läs på nästa gång ni begär debatt i polisfrågor, Åkesson!
            </seg>
            <seg xml:id="i-7f21544d92d68b4b-0">
              Till justitieministern vill jag vända mig med utbildningsfrågorna.
              Jag ställer frågan för tredje gången: Vad vill egentligen regeringen
              göra med polisutbildningen? När jag hör Johan Pehrson argumentera
              igen är det den gammeldags synen på utbildning. Om vi som stat
              ger poliserna en bättre utbildning kommer de inte att vilja vara
              kvar vid polisen. Då kommer de inte att vilja jobba i glesbygd,
              har vi tidigare hört Folkpartiet anföra.
            </seg>
            <seg xml:id="i-155b2ddd149afb59-0">
              Underskatta inte alla de tusentals ungdomar som söker sig till
              polisen! De gör det därför att de vill jobba inom polisen. Men
              de vill också ha utvecklingsmöjligheter, och de vill kunna jobba
              med moderna metoder. De vill kunna få stöd av modern forskning
              kring metodutveckling.
            </seg>
            <seg xml:id="i-7f1c2156be3bbdf1-0">
              Därför behövs en bättre utbildning, och det behövs bättre metodutveckling
              hos polisen. Därför behöver vi ett besked från regeringen om polisutbildningen.
            </seg>
            <seg xml:id="i-b55f033ffb94718d-0">
              Här finns en enig rödgrön opposition, en allmän uppfattning bland
              landets kriminologer, och jag ställer frågan för tredje gången
              till justitieministern: Vad är regeringens inställning till polisutbildningsfrågorna?
            </seg>
          </u>
          <note type="speaker" xml:id="i-d000731c4bdba369-0">
            Anf. 20 MARIA FERM (MP):
          </note>
          <u who="maria_ferm_5a996c" xml:id="i-d4390d23948295b2-2">
            <seg xml:id="i-8cb8da21b6bbd420-0">
              Fru talman! Den här regeringens enda medicin mot brottsligheten
              har varit hårdare tag, fler poliser, högre straff och mer användning
              av hemliga tvångsmedel. Efter att ha testat den medicinen i över
              fem år nu kan vi konstatera att den inte har varit ett botemedel.
              Fler brott klaras inte upp, trots historiska satsningar på polisen.
              Polisorganisationens ineffektivitet behöver tas på allvar, och
              uppklaringsgraden behöver öka. Dessutom behövs ett helhetstänk
              för att motverka brottslighet. Polisen behöver förutsättningar
              för att kunna lösa brott här och nu, och samhället måste motverka
              kriminalitetens grogrunder. Därför är den här debatten viktig
              och välkommen, och vi behöver diskutera frågan mer.
            </seg>
            <seg xml:id="i-7c5a28de3c6c68f6-0">
              Polisen kan gör mycket när det gäller att förebygga brottslighet.
              Den kan visa på en närvaro och ha en aktiv dialog med lokalsamhället.
              Men det finns en gräns för hur mycket polisen kan göra. Polisen
              kan inte skapa jobb åt unga arbetslösa, polisen kan inte heller
              ge dem högskolebehörighet eller gymnasieexamen, och polisen kan
              inte skapa framtidstro.
            </seg>
            <seg xml:id="i-c37e1de655586e74-0">
              Lika viktigt som det är att se till att polisen har de resurser
              som behövs här och nu, lika viktigt är det att motverka kriminalitet
              i framtiden genom att sjösätta brottsförebyggande arbete som handlar
              om att leverera jobb, utbildning och framtidstro.
            </seg>
            <seg xml:id="i-e5ae10fd39c9c77e-0">
              Dessutom måste vi fråga oss vilken sorts säkerhet vi vill ha
              i samhället. Vill vi ha ett samhälle där övervakning och rädsla
              för repressalier är det som hindrar människor från att begå brott?
              Eller vill vi ha ett samhälle där tilliten till varandra och vårt
              gemensamma och tilltron till framtiden bygger vårt samhälle säkert?
            </seg>
          </u>
          <note type="speaker" xml:id="i-fe9382e0335f3260-0">
            Anf. 21 JOHAN PEHRSON (FP):
          </note>
          <u who="johan_pehrson_35cd8a" xml:id="i-858201309cf8999f-2">
            <seg xml:id="i-30a10935caea344a-0">
              Fru talman! Det är väl ingen här inne som tycker att polisen
              ska uppfostra barnen eller att polisen ska undervisa barnen i
              skolan. Åtminstone vi i Folkpartiet tycker att det är viktigt
              att föräldrar tar ansvar för och har möjlighet att fostra sina
              barn. Barnen ska dessutom få gå i en skola, och en förskola innan
              dess, som gör att de kan utvecklas, få med sig kunskaper och bli
              hyggliga samhällsmedborgare med vettiga värderingar. Det är så
              vi bygger ett tryggt samhälle. Vet du hur vi ska nå fram till
              det, Maria Ferm? Jo, med en jobbpolitik som gör att människor
              kommer i arbete. Det är mycket viktigt.
            </seg>
            <seg xml:id="i-f15469b246a95ee4-0">
              Jag måste komma tillbaka till polisutbildningsfrågan. Jag kan
              lova Morgan Johansson att vi, med risk för att komma för nära
              stalkningslagstiftningens gränser, är på och diskuterar en hel
              del internt i regeringen om utbildningsfrågor vad gäller polisen.
              Men eftersom Morgan Johansson visar denna totala världsfrånvändhet
              mot vad man hör när man är ute och träffar poliser, föreslår jag
              att vi tillsammans bjuder in slumpmässigt inte bara poliser som
              jag har träffat operativa polischefer och hör vad de tycker saknas
              exakt hos svenska nya poliser. Vi kan fråga om de känner att de
              har för dålig akademisk grund, om de behöver mer teori eller vad
              som behövs. Vi kan se om du får de svar du hoppas på. Om det är
              som Morgan Johansson nyss gav uttryck för, att vi bara lyssnar
              på kriminologer, är det fara å färde. De har mycket att säga,
              men vi ska inte bara lyssna på dem.
            </seg>
            <seg xml:id="i-0a476778364b157a-0">
              Vi ska värna det samarbetsklimat som ändå finns. Jag uppskattar
              mycket att Socialdemokraterna bidragit till en hel del av den
              tunga lagstiftning som har kommit på riksdagens bord, inte minst
              den fråga vi hade uppe i går i kammaren om polisens tillgång till
              elektronisk kommunikation. Det är mycket svåra balansgångsfrågor.
              Det finns flera sådana frågor som vi behöver jobba tillsammans
              med. Jag vill påminna Morgan Johansson om att detta skedde också
              när Socialdemokraterna satt i regeringen. Rekordet i långbänk
              innehas av frågan om buggningen. Den låg i lådan på departementet
              i tio år under socialdemokratisk ledning. Sedan blev den verklighet.
            </seg>
          </u>
          <note type="speaker" xml:id="i-c191c56f69fc286d-0">
            Anf. 22 JOHAN LINANDER (C):
          </note>
          <u who="johan_linander_6c27ef" xml:id="i-801ef18370f62e8c-2">
            <seg xml:id="i-18ba533565f4ca2a-0">
              Fru talman! Jag måste återkomma till Jimmie Åkesson och den häpnadsväckande
              okunnigheten som visades tidigare. Bara så att du vet: Polisen
              kan inte häkta någon över huvud taget. Det är bara domstol som
              kan häkta någon. Den som är häktad kommer inte ut en timme senare.
              Det går inte att komma till sådana här debatter och vara så dåligt
              påläst.
            </seg>
            <seg xml:id="i-6176c7ee477ca0a7-0">
              För att göra Morgan Johansson lite glad tänkte jag återkomma
              till utbildningsfrågorna.
            </seg>
            <seg xml:id="i-2cb6948dffe7e755-0">
              Centerpartiet står bakom grunderna i Anders Danielssons utredning
              om hur polisutbildningen bör förändras. Vi menar att de delar
              av utbildningen som motsvarar högskoleutbildning ska ge högskolepoäng.
              Det ska också vara möjligt att efter examen forska och kanske
              doktorera inom Polishögskolan.
            </seg>
            <seg xml:id="i-aa316bed730b2768-0">
              Samtidigt är det viktigt att säga att hur välutbildade poliser
              vi än får måste de ha rätt utbildning som passar till olika behov
              som finns i samhället. Poliserna finns inte till för poliserna,
              utan poliserna finns till för samhället och vår gemensamma trygghet
              i samhället.
            </seg>
            <seg xml:id="i-bfe812f9ca9d654e-0">
              Tiden för att förändra polisutbildningen är inte just nu. Vi
              håller på med den största förändringen av Polissverige på över
              40 år. Jag tror inte att vi samtidigt ska vända upp och ned på
              polisutbildningen. Som jag ser det bör faktiskt utbildningen få
              vänta tills den nya polisorganisationen är på plats.
            </seg>
            <seg xml:id="i-866a8dadb6165f51-0">
              Fru talman! Jag vill tacka för debatten. Det är inte första och
              säkert inte sista gången som vi debatterar polisen i riksdagen,
              men det är ändå glädjande att det finns en så pass stor samstämmighet
              i alla fall. Vi som satt i Polisorganisationskommittén lyckades
              komma överens till hundra procent. Alla representanter för samtliga
              åtta riksdagspartier står bakom betänkandet. Det är en stor styrka
              nu när förslagen ska genomföras.
            </seg>
          </u>
          <note type="speaker" xml:id="i-706e0f4c954153ab-0">
            Anf. 23 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-53fa7bde1b97d9b7-3">
            <seg xml:id="i-7347e669dfd9a2db-0">
              Fru talman! Det är väl lite av Johan Linanders ständiga argument,
              i alla fall i de debatter jag har mött honom, att man är okunnig
              och dåligt påläst. Sedan har han inget eget att komma med ändå.
              Han kan säga så, och den som tror på det får väl göra det. Jag
              vet att polisen inte häktar någon, och det var inte det jag sade
              heller.
            </seg>
            <seg xml:id="i-66dc565f8e7cf3b0-0">
              Fru talman! Om jag ändå ska sammanfatta det som åtminstone jag
              har varit ute efter i debatten kan jag säga följande. För mycket
              av polisens vardag ägnas åt onödig, inte nödvändig byråkrati som
              någon annan kan göra minst lika bra eller till och med bättre.
              Det handlar om att renodla polisens roll, att avlasta polisen
              så att man kan ägna sig åt kärnverksamheterna, nämligen att bekämpa
              brott och skänka människor trygghet, möjliggöra synlighet.
            </seg>
            <seg xml:id="i-518f07cbf9fd730a-0">
              Jag har här en alldeles färsk undersökning från ett försäkringsbolag,
              där man har frågat människor vad de tycker om den önskan som rikspolischefen
              uttryckt om att få ett mer renodlad samhällsuppdrag. Tre av fyra
              säger att det verkar rimligt att polisen inte ägnar sig åt att
              kontrollera farliga istappar eller att bevilja cirkustillstånd.
              Det håller jag med om. Jag tror att de allra flesta håller med
              om det. Jag förstår inte varför det ska vara så svårt att ändå
              nå fram.
            </seg>
            <seg xml:id="i-7552e9679873a51f-0">
              Justitieministern tar upp frågor om till exempel ungdomsfylla.
              De är lite mer komplicerade frågor. Det handlar om ordningsstörningar
              som naturligtvis en myndighet med våldsmonopol måste hantera.
              Men hittegods eller istappar tycker jag att till exempel en kommun
              eller annan myndighet kan ägna sig åt.
            </seg>
            <seg xml:id="i-9a0cb80c3d6002c3-0">
              Jag skulle vilja veta hur justitieministern ser på rikspolischefens
              önskan om ett mer renodlat polisuppdrag. Det skulle vara intressant
              att få veta.
            </seg>
            <seg xml:id="i-6da15581ccc8bd9b-0">
              Jag vill också tacka för en intressant och hyfsat givande och
              konstruktiv debatt.
            </seg>
          </u>
          <note type="speaker" xml:id="i-4e8059f4b455a4b9-0">
            Anf. 24 LEIF LINDSTRÖM (V):
          </note>
          <u who="unknown" xml:id="i-b0da28722589eff8-7">
            <seg xml:id="i-65131b622348e1bb-0">
              Fru talman! Jag vill återkomma till vad jag var inne på i mitt
              förra anförande. Kvalitetsfaktorer är det som avgör om vi har
              en bra eller dålig polis. En kvalitetsfaktor som inte fungerar,
              och som JK har påpekat i stark kritik till rikspolischefen, är
              meddelarfriheten och repressalieförbudet. Det är ju fullständigt
              oacceptabelt att enskilda poliser ska hämmas i sina ambitioner
              och sin vilja att utveckla polisarbetet och av den anledningen
              anklagas för illojalitet. Jag tror att de flesta svenska polismän
              är oerhört lojala och inte springer till pressen för att framföra
              sina åsikter i första ledet.
            </seg>
            <seg xml:id="i-505273df409d8eff-0">
              Det är även så att Sveriges Radios program Kaliber i P1 har tagit
              upp den här problematiken, och hälften av polisens huvudskyddsombud
              bekräftar förekomsten av en repressaliekultur. Jag tror att det
              är någonting som i allra högsta grad påverkar kvaliteten och utvecklingsarbetet
              inom polisen.
            </seg>
            <seg xml:id="i-164731d58e630934-0">
              Jag hoppas och tror att justitieministern tar de här signalerna
              på största allvar. Det är mycket allvarligt!
            </seg>
            <seg xml:id="i-10d82b6e5683b24f-0">
              Slutligen vill jag säga så här: Gärna en ny organisation det
              behövs. Men det allra viktigaste är att ge den enskilde polismannen
              och -kvinnan möjlighet att växa och utvecklas med sina arbetsuppgifter.
            </seg>
          </u>
          <note type="speaker" xml:id="i-093212324321ace8-0">
            Anf. 25 CAROLINE SZYBER (KD):
          </note>
          <u who="unknown" xml:id="i-b0da28722589eff8-8">
            <seg xml:id="i-aaa832d3fb846f16-0">
              Fru talman! Ibland kan man tycka att saker tar lång tid, men
              att stressa fram lösningar är inte bra. Polisorganisationsutredningen
              presenterades för ett antal veckor sedan. Sägas ska att det var
              en parlamentarisk utredning där alla partier hade representanter.
              Det kommer framöver att tillsättas en genomförandekommitté, så
              jag säger bara som vägskyltarna säger: Arbete pågår.
            </seg>
            <seg xml:id="i-bd26a7624f73b07e-0">
              Jag vill efter att ha lyssnat på vissa partiföreträdare i dag
              vara tydlig. Vissa politiker verkar frestas att gå in i detalj
              och avgöra hur resursfördelningen ska se ut. Det vi måste göra
              är att ta ansvar för de stora dragen men framför allt se till
              att polisen har effektiva instrument och resurser. Polisen får
              själv sedan prioritera sin verksamhet, som beror på händelser
              och situationer som ofta inte kan förutses eller planeras för.
            </seg>
            <seg xml:id="i-4476261682582ca5-0">
              Att vi har en polis som genom sin närvaro skapar trygghet bland
              medborgarna, kan förebygga brott och ingripa snabbare när brott
              begås är helt avgörande. Polisen måste vara närvarande, närmare
              medborgarna. En närvarande och synlig polis ger trygghet hos medborgarna,
              och känslan av trygghet är viktig i ett samhälle.
            </seg>
            <seg xml:id="i-7825efa370383b97-0">
              Polisen är en viktig del av vårt rättssamhälle. Deras vardag
              är tuff, och de får uppleva mycket under ett arbetspass som många
              av oss aldrig skulle vilja möta eller får möta. Poliser har rätt
              att i tjänsten bära vapen och har rätt och skyldighet att utöva
              våld i sin tjänst. Poliser ställs ofta inför svåra avgöranden
              som kan gälla liv eller död. Deras arbete är viktigt för att vi
              medborgare ska känna en trygghet.
            </seg>
          </u>
          <note type="speaker" xml:id="i-ce2f6ec978776bce-0">
            Anf. 26 Justitieminister BEATRICE ASK (M):
          </note>
          <u who="unknown" xml:id="i-b0da28722589eff8-9">
            <seg xml:id="i-5b4e0b7718e175ec-0">
              Fru talman! Tack för många intressanta synpunkter! Det är naturligtvis
              svårt att besvara dem alla. Men det är viktigt att konstatera
              att polisen har mer resurser än någonsin tidigare, att resultaten
              måste bli bättre, att vi står inför en stor organisationsutredning
              och att den måste klaras av samtidigt som verksamheten har hög
              kraft och effektivitet. Vi ska ha närvarande och synliga poliser.
            </seg>
            <seg xml:id="i-efc6c2cb2fab5de2-0">
              Ja, jag tycker precis som rikspolischefen att polisens arbetsuppgifter
              kan renodlas, men det förutsätter att någon vill ta sig an arbetsuppgifterna.
              Jag välkomnar alla partiföreträdare att övertyga kommuner och
              andra instanser om att de kan ta över en del av ansvaret. Det
              är inte helt enkelt.
            </seg>
            <seg xml:id="i-5dea8834d23e4d98-0">
              När det däremot gäller hittegods vet jag att det ibland finns
              tveksamheter inom polisen, eftersom det också används i spaningsarbete
              och är viktigt för det inre arbetet. Men istapparna, cirkustälten
              och mycket annat kan man säkert med stor sannolikhet sköta lika
              bra någon annanstans. Det finns mycket som går att ensa, och det
              ska vi naturligtvis arbeta med.
            </seg>
            <seg xml:id="i-82dda3a3c1aeb582-0">
              Jag är glad över att frågan om utbildning och forskning kommer
              med. Lite diskussion om utbildning har det ju varit. Men just
              i dag är det faktiskt så att efter debatten här ska jag gå för
              att underteckna det avtal som nu stabiliserar och säkerställer
              det internationella priset i kriminologi, Helsingforsspriset i
              kriminologi, som har getts ut sedan 2006. Det är det största internationella
              priset i kriminologifrågor. De första initiativen togs av en socialdemokratisk
              statssekreterare, vill jag påpeka.
            </seg>
            <seg xml:id="i-3fdae77db71fc629-0">
              Vi har arbetat med detta under ett par år. Nu går regeringen
              in och säkerställer att vi kan bilda en stiftelse för att det
              ska utdelas ett pris på hög nivå också för framtiden. Varje år
              träffas 600700 internationella forskare i kriminologi här i Sverige
              för att diskutera relevanta frågor. Det finns en internationell
              jury som varje år utser de mest framstående forskningsresultaten
              på det här området, inklusive poliskunnande och polisforskning.
              Jag tycker att det är ett positivt besked när jag kan informera
              riksdagen om att vi nu säkerställer den här forskningsbasen inför
              framtiden.
            </seg>
            <seg xml:id="i-e0bbe1093841e3ad-0">
              Tack för debatten!
            </seg>
          </u>
          <note xml:id="i-a7ef9569ed5b48a8-0">
            Överläggningen var härmed avslutad.
          </note>
          <note xml:id="i-d5c4a3b78e0561b5-0">
            2 § Anmälan om återtagande av plats i riksdagen
          </note>
          <note xml:id="i-82ff7dc0dd2e6b89-0">
            Förste vice talmannen meddelade
          </note>
          <note xml:id="i-75f7a3a2008992b1-0">
            att Jabar Amin (MP) skulle återta sin plats i riksdagen från
            och med den 21 maj, varigenom uppdraget som ersättare skulle upphöra
            för Ann-Louise Hansson (MP) och
          </note>
          <note xml:id="i-b89ee2e77e7fc1db-0">
            att Lena Olsson (V) skulle återta sin plats i riksdagen från
            och med den 21 maj, varigenom uppdraget som ersättare skulle upphöra
            för Leif Lindström (V).
          </note>
          <note xml:id="i-a796b73185744fcc-0">
            3 § Fortsatt ledighet
          </note>
          <note xml:id="i-45b252fdceaf7488-0">
            Förste vice talmannen meddelade att Gunnar Andrén (FP) ansökt
            om fortsatt ledighet under tiden den 21 maj20 juni.
          </note>
          <note xml:id="i-b9610a37d9ea4faa-0">
            Kammaren biföll denna ansökan.
          </note>
          <note xml:id="i-3578e57fba13ba0b-0">
            Förste vice talmannen anmälde att Martin Andreasson (FP) skulle
            fortsätta att tjänstgöra som ersättare för utbildningsminister
            Jan Björklund (FP) under Gunnar Andréns ledighet.
          </note>
          <note xml:id="i-c77a230c769d72d3-0">
            4 § Anmälan om kompletteringsval
          </note>
          <note xml:id="i-c92c784d397cf993-0">
            Förste vice talmannen meddelade att Folkpartiet liberalernas
            riksdagsgrupp anmält Martin Andreasson som suppleant i finansutskottet,
            skatteutskottet och EU-nämnden under Gunnar Andréns ledighet.
          </note>
          <note xml:id="i-ec9eddc177f2db2a-0">
            Förste vice talmannen förklarade vald under tiden den 21 maj20
            juni till
          </note>
          <note xml:id="i-93a96c3f54abc915-0">
            suppleant i finansutskottet
          </note>
          <note xml:id="i-4c35934e33e54cc8-0">
            suppleant i skatteutskottet
          </note>
          <note xml:id="i-53318a447415541c-0">
            suppleant i EU-nämnden
          </note>
          <note xml:id="i-d064f7f381ae67d4-0">
            5 § Hänvisning av ärende till utskott
          </note>
          <note xml:id="i-2c54439b972bd2c1-0">
            Föredrogs och hänvisades
          </note>
          <note xml:id="i-0e3e49621bb0498e-0">
            6 § Svar på interpellation 2011/12:316 om EU och moms för ideell
            sektor
          </note>
          <note type="speaker" xml:id="i-bd3eaf9c9bf029f1-0">
            Anf. 27 Finansminister ANDERS BORG (M):
          </note>
          <u who="unknown" xml:id="i-b0da28722589eff8-10">
            <seg xml:id="i-106ef9fd6d8af80d-0">
              Fru talman! Hans Olsson har frågat mig hur diskussionerna med
              EU-kommissionen i fråga om momsbefrielse för ideella föreningar
              har utvecklats vidare efter kommissionens ställningstagande i
              december 2011. Hans Olsson har också frågat mig om Sverige kan
              godkänna ett nytt momsdirektiv utan att frågan uppnått en lösning.
            </seg>
            <seg xml:id="i-2e7aa85b2362ded6-0">
              Inledningsvis vill jag understryka vikten av en förmånlig behandling
              av den ideella sektorn. Kommissionen anser att den svenska momslagen
              har ett alltför generöst undantag för ideella föreningar. Kommissionen
              inledde därför 2008 ett överträdelseärende mot Sverige som fortfarande
              pågår. Regeringen håller inte med om kommissionens tolkning och
              har framfört invändningar mot den. När kommissionär Semeta besökte
              Sverige i somras kom vi överens om att fortsätta diskussionerna
              i frågan. Kommissionen ställde därefter ett antal frågor som vi
              svarade på i slutet av december, och nu arbetar kommissionen med
              att analysera vårt svar. Jag avser att i diskussionerna fortsätta
              föra fram att den ideella sektorns viktiga verksamhet måste främjas.
            </seg>
            <seg xml:id="i-b9c4d7943c94e331-0">
              Regeringen har också i samband med arbetet med en allmän översyn
              av momssystemet på EU-nivå lyft fram att undantagen för ideell
              verksamhet i momsdirektivet bör tydliggöras. Som Hans Olsson har
              nämnt uttryckte kommissionen i sitt meddelande i december inte
              någon ambition att förtydliga undantagen. Därefter har regeringen
              tagit initiativ till ett uttalande från ministerrådet om att undantagen
              bör klargöras. Om man trots det inte finner en lösning i fråga
              om ideella föreningar ser jag för närvarande att en lämplig åtgärd
              kan vara att regeringen avstår från att stödja överenskommelser
              i rådet om andra förändringar av momssystemet.
            </seg>
            <seg xml:id="i-4b8d3440fed7c5d6-0">
              Dialogen med kommissionen fortsätter alltså, och regeringen arbetar
              vidare med att säkerställa goda förutsättningar för en stark ideell
              sektor.
            </seg>
          </u>
          <note type="speaker" xml:id="i-5e3c71a12d27c81e-0">
            Anf. 28 HANS OLSSON (S):
          </note>
          <u who="hans_olsson_abb306" xml:id="i-9377580d5e995f52-0">
            <seg xml:id="i-c6731829a13d8b48-0">
              Fru talman! Tack så mycket för svaret!
            </seg>
            <seg xml:id="i-11fe2b0327bbe001-0">
              Jag har faktiskt som ambition att den här debatten ska leda till
              att vi kanske gemensamt kan skicka en kraftfull signal till den
              ideella sektorn i Sverige att den oro och de problem som har funnits
              troligtvis är på väg att lösas och att vi är ganska överens om
              det. Jag vet sedan tidigare debatter med finansministern att vi
              oftast inte hamnar på samma slutsats, men vi ska i alla fall göra
              ett försök denna gång.
            </seg>
            <seg xml:id="i-f8d0a26417e8fb76-0">
              Fru talman! I kväll ska jag faktiskt gå på fotboll. Eftersom
              jag är från Borås kan man tänka att jag ska gå och titta på ett
              fotbollslag som heter Elfsborg, som det går ganska bra för. Men
              det ska jag inte.
            </seg>
            <seg xml:id="i-15918655295f93c2-0">
              Jag ska gå och se en match i division 5. Där kan man säga att
              det börjar brännas när det gäller de nya förslagen till momsregler
              för den ideella sektorn. Fotbollslag som Elfsborg, Djurgården
              och AIK har troligtvis inga problem. Men om vi går till lagen
              i division 5 kommer problemen.
            </seg>
            <seg xml:id="i-97b7b03d99493f77-0">
              Tillsammans med de 2040 i publiken kommer vi i pausen i kväll
              att gå ned till kiosken som kommer att öppnas. Där kan man köpa
              en kopp kaffe, och ibland har någon bakat en kaka också. Har man
              riktig tur kan man också få köpa en korv i bröd för 20 kronor.
            </seg>
            <seg xml:id="i-9a757c762b3d4cd5-0">
              Problemet med det nya förslaget från EU-kommissionen är att de
              killar och tjejer som ser till divisionsfotbollen hemma hos mig
              i Viskafors om det inte blir ordning på det här kan bli tvungna
              att redovisa momsintäkter för försäljningen i kiosken i kväll.
              Det tog vi bort en gång i tiden på 80-talet, för att inte krångla
              till det för killar och tjejer som ville engagera sig i den ideella
              sektorn. Men nu finns risken för att det ska bli på detta sätt.
            </seg>
            <seg xml:id="i-e130a97143609bf3-0">
              Tänk er själva att de som ställer upp och ser till att den ideella
              sektorn snurrar i Sverige ska bli tvungna att jobba med de saker
              som Svenskt Näringsliv säger tillhör det mest krångliga i regelverket
              när det gäller regler runt företagande! Det är vi på väg att flytta
              in till de killar och tjejer som i kväll står i kiosken hemma
              i Viskafors.
            </seg>
            <seg xml:id="i-6bb13b6040534aea-0">
              Därför, finansministern, hoppas jag, när jag nu har läst det
              här svaret, att vi kan skicka en signal till den ideella sektorn:
              Vi står så starka i Sverige när det gäller argumenten mot kommissionen
              att vi kan konstatera att detta inte kommer att ske.
            </seg>
          </u>
          <note type="speaker" xml:id="i-b4e8020b02b1b1c3-0">
            Anf. 29 Finansminister ANDERS BORG (M):
          </note>
          <u who="unknown" xml:id="i-b0da28722589eff8-11">
            <seg xml:id="i-eedd00088912b6b1-0">
              Fru talman! Tack, Hans Olsson! Vi har haft en bred enighet i
              de här frågorna. Sveriges hållning är entydig. Vi kommer att driva
              detta så länge och så hårt som det går. Man brukar i idrottssammanhang
              tala om ända in i kaklet, och det är det uttryck som vi har använt
              för att beskriva den svenska hållningen. Vi kommer till sista
              möte jag höll på att säga till sista man kämpa för att den svenska
              ideella sektorn ska få behålla sin momsfrihet.
            </seg>
            <seg xml:id="i-2acc855fb7642524-0">
              Jag tror dock att man fortsatt ska känna en viss oro. Det beror
              på att kommissionen inte tar till sig vårt budskap på rätt sätt.
              Därför är det viktigt att vi sänder en ovanligt stark signal till
              kommissionen.
            </seg>
            <seg xml:id="i-ac01336d55fe8966-0">
              Sverige tillhör de länder i EU som ända sedan inträdet alltid
              har intagit en konstruktiv attityd, försöker hitta kompromisser
              och försöker bidra till lösningar. Det vi nu gör i det här interpellationssvaret
              är i praktiken att slå fast att vi kommer att blockera momslösningar
              på EU-nivå tills kommissionen är beredd att lösa ut den frågan.
              Det går inte att sända en mer kraftfull signal till kommissionen
              än detta.
            </seg>
            <seg xml:id="i-f7a4c85487646532-0">
              Det är ingen fara på färde på kort sikt det är viktigt att slå
              fast. Om man går vidare med ett överträdelseärende och tror att
              det så småningom hamnar i domstol dröjer det ett antal år. Man
              ska komma ihåg att de inledde ett förfarande mot Finland 2009
              och ännu inte har gått vidare med att fördjupa det. Det mest sannolika
              är att kommissionen inte heller går vidare med Sverige och så
              småningom hittar en lösning. Den signalen ska vi skicka till Föreningssverige,
              för vi ska inte skapa en onödig oro kring verksamheten.
            </seg>
            <seg xml:id="i-0322a565b8cfd110-0">
              Men den viktigaste tillgång vi har är det gedigna arbete som
              svenska föreningar har gjort gentemot kommissionen. När man skickade
              ut grönboken på remiss skickade Sverige och Finland in över 1
              000 remissvar från den ideella sektorn.
            </seg>
            <seg xml:id="i-1da85535f62aaa4a-0">
              Det är för mig mycket svårt att förstå hur kommissionen väljer
              att inte ta in den signalen. Är det något som vi har lärt oss
              när vi tittar på våra europeiska samhällen är det att allt inte
              behöver vara marknad, att allt inte behöver vara stat. Det människor
              gör tillsammans i föreningar, fackföreningar, bygdegårdar, fotbollsklubbar
              och kulturföreningar är en central del av att vi har ett samhälle
              som håller ihop och där vi känner förståelse och lojalitet med
              varandra.
            </seg>
            <seg xml:id="i-24c2bf21afd5e75e-0">
              Hela kommissionens argument ska vi naturligtvis ta på stort allvar.
              Men för oss som har varit verksamma i Föreningssverige och ser
              Föreningssverige via våra barn och andra som är aktiva är det
              alldeles uppenbart att det inte är en kommersiell verksamhet som
              bedrivs av fotbollsklubbar, scoutföreningar eller kyrkor. Det
              är en ideell verksamhet.
            </seg>
            <seg xml:id="i-2fcef0f45911062e-0">
              Det faktum att man kanske till och med ser det som matchens höjdpunkt
              att få äta en varm korv är naturligtvis i grund och botten inte
              en konkurrens gentemot vare sig Statoil eller Sibyllas korvstånd
              någonstans, för det är en ideell verksamhet som har ett inslag
              av att man också kan klara att finansiera viktiga ideella sektorer.
            </seg>
            <seg xml:id="i-89bcc41ab0ae6481-0">
              Vi måste arbeta gemensamt i alla led. Det har varit ett viktigt
              samarbete i Europaparlamentet. Skatteutskottet och riksdagen har
              agerat mycket klokt och bra när det gäller kontakterna med Semeta.
              Vi har från svenska regeringen försökt skicka signalen så tydligt
              som vi kan till kommissionen. Det vi gör i dag är i praktiken
              att skärpa tonläget ett par snäpp till en nivå som vi väldigt
              sällan har i vår kommunikation med kommissionen.
            </seg>
            <seg xml:id="i-327173a320b97018-0">
              Vi kommer inte att ge oss, utan vi kommer att kräva att man justerar
              detta så att vi får en ordning för den ideella sektorn.
            </seg>
          </u>
          <note type="speaker" xml:id="i-887df794e7cc0d10-0">
            Anf. 30 HANS OLSSON (S):
          </note>
          <u who="hans_olsson_abb306" xml:id="i-9377580d5e995f52-1">
            <seg xml:id="i-772af37fc98b65a5-0">
              Fru talman! Jag delar finansministerns åsikter i mycket. Jag
              kan också konstatera att vi i skatteutskottet, precis som finansministern
              säger, vid två tillfällen har pratat med kommissionären. Vid första
              tillfället kan jag erkänna att jag funderade lite grann, för han
              förstod nog inte riktigt hur det fungerade. Men andra gången blev
              jag väldigt glad, för då kändes det som att han hade förstått.
              Men sedan fick vi reda på att han hade förstått men inte brydde
              sig. Då blev det tungt.
            </seg>
            <seg xml:id="i-e79998399b44caf9-0">
              Att svenskt föreningsliv har skickat in nästan 1 000 olika synpunkter
              på grönboken är korrekt. Reflexionen från kommissionen var att
              det berodde på att det var en kampanj i Sverige och att man därför
              inte behövde bry sig så mycket om de 1 000 svaren. Det känns inte
              roligt.
            </seg>
            <seg xml:id="i-3cb50049a71cecd5-0">
              Jag tycker faktiskt att vi från Sverige från föreningslivet,
              från regeringen, från riksdag och från opposition, ja från alla
              har gett kommissionen hur många chanser som helst. Vi har ställt
              upp, förhandlat och diskuterat.
            </seg>
            <seg xml:id="i-c3c01e4686154b87-0">
              Jag tror att vi nu har kommit i ett läge finansministern är lite
              grann inne på det också att vi kan skicka en rejäl signal om att
              det är kört. Vi har ju chansen, för i och med att man ska besluta
              om ett nytt mervärdeskattedirektiv i EU måste alla länder vara
              överens alla 27 EU-länder måste säga ja, för annars blir det inget
              nytt EU-direktiv.
            </seg>
            <seg xml:id="i-57bc73ffd44c29d9-0">
              Det har öppnat sig en unik möjlighet för oss i Sverige att skicka
              den signalen till kommissionen innan de målar in sig i ett hörn:
              Löser ni inte detta med den ideella sektorn för Sverige, Finland,
              Nederländerna och andra länder som är beroende av detta kommer
              vi inte att underteckna det nya mervärdeskattedirektivet. En tydligare
              signal kan man inte skicka. Jag tror att det är viktigt att skicka
              den signalen innan kommissionen har börjat måla in sig i ett hörn
              och komma med konkreta förslag, för då är det svårare att backa.
            </seg>
            <seg xml:id="i-9ed92cfd250cd83f-0">
              Jag tror alltså att det nu är dags att skicka en rejäl passning
              ned till kommissionen.
            </seg>
            <seg xml:id="i-baea0ed09c2f16dd-0">
              Då, fru talman, skulle vi, finansministern, kunna gå in och peta
              lite i texten i svaret, för att det ska bli lite tydligare, så
              att vi kanske kan vara överens.
            </seg>
            <seg xml:id="i-cccc039dbed8b2b1-0">
              Om man inte kan finna en lösning skriver finansministern i alla
              fall att en lämplig åtgärd kan vara Men, finansministern, om man
              ska skicka en rejäl signal kan man ändra kan, och vill man ändra
              och förstärka ett ord är det alltid bra att börja det ordet med
              ett s, för det står för något stabilt och säkert. Skriver man
              skall vara är det något helt annat.
            </seg>
            <seg xml:id="i-33024685c042117a-0">
              Jag hoppas, finansministern, att vi kan skicka signalen till
              kommissionen och till det svenska föreningslivet att om det inte
              blir ett undantag för Sverige och den ideella sektorn blir det
              inget nytt momsdirektiv.
            </seg>
          </u>
          <note type="speaker" xml:id="i-bd870fa1a7638450-0">
            Anf. 31 Finansminister ANDERS BORG (M):
          </note>
          <u who="unknown" xml:id="i-b0da28722589eff8-12">
            <seg xml:id="i-d005010b2e8f68f2-0">
              Fru talman! Det råder ingen oenighet i denna fråga i Sverige.
              Det råder ingen oenighet i riksdagen, och det råder ingen oenighet
              mellan regering och riksdag. Det är centralt att vi får kommissionen
              att förstå hur vi ser på denna fråga.
            </seg>
            <seg xml:id="i-39a122608b2f38aa-0">
              Jag tror att kommissionen kan ha ett behov av att vi talar mer
              om detta, för jag har precis som Hans Olsson upplevt att de inte
              riktigt förstår problemet.
            </seg>
            <seg xml:id="i-004a15eb7b153b8f-0">
              Jag vet vad det beror på. Alla europeiska länder har inte en
              sådan stor ideell sektor som Sverige. Det föreningsliv vi har,
              inte minst för våra barn och ungdomar, är bredare och djupare
              än i många andra europeiska länder.
            </seg>
            <seg xml:id="i-bb4c8874ea973e34-0">
              Det är viktigt att kommissionen tar till sig att detta är en
              central del av vårt samhälle. Sverige ska inte ha mindre föreningsliv,
              utan de andra ska ha mer. Det ger nämligen stadga och stabilitet
              åt hela samhället.
            </seg>
            <seg xml:id="i-9914f11b9b9375f5-0">
              Kommissionens motförslag är helt orimligt. De vill att vi i stället
              ska ha en generell momsgräns för alla företag. När vi har talat
              med föreningarna tycker de att 1 miljon är en bra gräns, vilket
              skulle kosta oss 14 miljarder kronor. Skulle vi sänka gränsen
              till 500 000, vilket föreningarna tycker inte fungerar, kostar
              det 7 miljarder kronor.
            </seg>
            <seg xml:id="i-8e47485bd4873278-0">
              Det är viktigt att komma ihåg att vi talar om momsen. Det är
              vår bästa skattebas. Den har mycket små effekter på jobb, kapital
              och investeringar och ger oss breda och bra skatteintäkter. Vi
              kan också konstatera att det svenska momssystemet har bland de
              lägsta nivåerna av fusk i Europa.
            </seg>
            <seg xml:id="i-6577644bd6c9915d-0">
              Vi har alltså ett väl fungerande momssystem i Sverige som vi
              inte har något behov av att förändra. Man kan givetvis alltid
              önska att företag ska få lättnader på alla möjliga sätt, men varför
              ska vi ha en miljongräns på momsen som skulle kosta oss 14 miljarder
              för att hantera ett problem som inte finns? Vi har inget problem.
              Den ideella sektorn utgör inte någon snedvriden konkurrens. Den
              utgör inte något problem i samhället och behöver följaktligen
              inte kosta oss 14 miljarder.
            </seg>
            <seg xml:id="i-9a47abb59773f283-0">
              Låt mig klargöra tidsförloppet. Kommissionen har ännu inte lagt
              fram några förslag om momsdirektivet. Man kommer inte att lägga
              fram ett helt momsdirektiv, utan man kommer att lägga fram det
              i flera delar. Signalen är att vi under 2013 kommer att börja
              få delförslag. Vi har alltså ett bra tag på oss innan vi är framme
              vid skarpt läge.
            </seg>
            <seg xml:id="i-5da77bf2d34cf8b5-0">
              Jag och mina tjänstemän har gjort bedömningen att kommissionen
              inte kommer att tvivla på vad den formulering vi nu väljer betyder.
              Det är mycket ovanligt att Sverige skickar signaler om att vi
              kommer att börja blockera samarbete. Under min tid som finansminister
              har vi bara gjort det en enda gång, och det var när man försökte
              hindra oss från att driva våra alkoholkrav på gränshandelssidan.
              Då lade vi in veto. Tittar vi i ett längre perspektiv är det ytterst
              sällsynt att Sverige är berett att hota med veto. Jag tror därför
              att det inte råder något tvivel om att kommissionen uppfattar
              att vi sänder en stark signal.
            </seg>
            <seg xml:id="i-575b900b290d10d3-0">
              Låt mig understryka en av de poänger som Hans Olsson gjorde och
              som jag tycker är central. Kommissionen ska inte avfärda oss.
              Det är ingen kampanj. Det är en viljeyttring i ett demokratiskt
              system från tusentals medborgare i Sverige som ska tas på stort
              allvar.
            </seg>
            <seg xml:id="i-0d16d09bc55130c7-0">
              Det är viktigt att denna viljeyttring fortsätter. Vi får inte
              ge intrycket av att vi har vunnit striden eller att det inte är
              viktigt att fortsätta uppmana idrottsrörelsen och andra att trycka
              på kommissionen, för kommissionen måste förstå att vår ideella
              sektor inte är något samhällsproblem och att det inte finns något
              konkurrensproblem på det sätt som de beskriver det.
            </seg>
            <seg xml:id="i-ce87f02831a7f157-0">
              Givet hur mycket problem vi har med offentliga finanser, skatter
              och annat är det obegripligt att kommissionen driver linjen att
              vi skulle behöva tappa miljarder i momsintäkter för att lösa ett
              problem som inte finns.
            </seg>
          </u>
          <note type="speaker" xml:id="i-5bbba2d07e28136b-0">
            Anf. 32 HANS OLSSON (S):
          </note>
          <u who="hans_olsson_abb306" xml:id="i-9377580d5e995f52-2">
            <seg xml:id="i-8e7c8ee681816cac-0">
              Fru talman! Vi är överens om att detta inte känns okej, och de
              gånger man har tillfälle att göra förändringar är när man öppnar
              upp direktiven. Nu öppnar man upp för ett nytt mervärdesskattedirektiv.
              Jag tror att det vi har är 40 år gammalt, och tar vi inte chansen
              nu är det kört i 4050 år till. Då är det kanske inte mitt problem,
              men vi får tänka lite på våra efterkommande.
            </seg>
            <seg xml:id="i-76ce7e3e50b1f351-0">
              Finansministern sitter på nyckeln till förhandlingarna med kommissionen.
              Låt inte detta unika tillfälle glida Sverige ur händerna, för
              det vore dumt.
            </seg>
            <seg xml:id="i-f781bf3f6bc86770-0">
              Jag hoppas att bedömningen att kan vara är lika starkt som skall
              vara är rätt. Vi får se hur det går. Jag hoppas verkligen att
              det löser sig, för vi får inte tappa detta.
            </seg>
            <seg xml:id="i-04988b83d799ceb0-0">
              På fotbollsmatchen i kväll kommer jag kanske vara den ende av
              30 som sitter och tänker på EU:s mervärdesskattedirektiv.
            </seg>
            <seg xml:id="i-0dfb540f216a8c9d-0">
              Jag tackar för debatten. Jag kommer att följa detta noggrant.
              Låt inte detta unika tillfälle glida Sverige och den ideella sektorn
              ur händerna.
            </seg>
          </u>
          <note type="speaker" xml:id="i-733aad84726f633a-0">
            Anf. 33 Finansminister ANDERS BORG (M):
          </note>
          <u who="unknown" xml:id="i-b0da28722589eff8-13">
            <seg xml:id="i-0607cf1fc902c985-0">
              Fru talman! Jag uppmanar Hans Olsson att titta på fotbollen och
              äta korven och inte tänka på momsdirektivet.
            </seg>
            <seg xml:id="i-aae99fe54af6cede-0">
              Vi är överens i dessa frågor, och de ska förankras i EU-nämnden.
              Innan vi är i närheten av att få ett direktiv som vi ska ta ställning
              till kommer vi till EU-nämnden, och vi kommer givetvis att eftersträva
              ett brett samförstånd i Sveriges riksdag. Då är vi kanske framme
              vid och redo för att säga att det blir ett nej om kommissionen
              inte är beredd att göra justeringar. Jag tror att är vi tuffa
              har vi goda förutsättningar att lyckas.
            </seg>
            <seg xml:id="i-4a7c47818381bad7-0">
              Jag vill dock åter understryka att vi måste markera bredden i
              det svenska engagemanget i frågan genom att gemensamt vända oss
              till EU-parlamentet, kommissionen och olika kommissionärer och
              utskott.
            </seg>
            <seg xml:id="i-59d4c176579b911e-0">
              Vi är inte en krånglig medlemsstat. Vi är för Europasamarbetet.
              Men beter man sig på detta sätt kommer vi att bli en krånglig
              medlemsstat tills frågan är hanterad.
            </seg>
          </u>
          <note xml:id="i-a7ef9569ed5b48a8-1">
            Överläggningen var härmed avslutad.
          </note>
          <note xml:id="i-b5a0a97ed81375f9-0">
            7 § Svar på interpellation 2011/12:318 om trängselskatt även
            för utländska fordon i Göteborg
          </note>
          <note type="speaker" xml:id="i-a415e3134e5e9477-0">
            Anf. 34 Finansminister ANDERS BORG (M):
          </note>
          <u who="unknown" xml:id="i-b0da28722589eff8-14">
            <seg xml:id="i-399e6a07798c036c-0">
              Fru talman! Lars Johansson har frågat mig vad jag avser att göra
              för att snabbt kunna införa skattskyldighet för utländska fordon.
            </seg>
            <seg xml:id="i-f49f41cc3830df5f-0">
              Regeringen beslutade den 9 juni 2011 att tillsätta en utredning,
              2011 års vägtullsutredning, som bland annat ska undersöka villkoren
              för att ta ut trängselskatt för fordon som inte är registrerade
              i Sverige. Utredaren ska redovisa sitt uppdrag senast den 30 september
              2012.
            </seg>
            <seg xml:id="i-cf25a5518c2d1fc8-0">
              Trängselskatt är ett effektivt sätt att minska trängseln och
              förbättra framkomligheten. Även utländska bilar bör betala för
              den trängsel de orsakar. Ett ytterligare skäl till att utländska
              bilar bör betala trängselskatt är att bilar i samma kategori bör
              behandlas lika.
            </seg>
            <seg xml:id="i-9ab328351270cb62-0">
              Tidigare har konstaterats att svårigheter kan förväntas när det
              gäller såväl att kontrollera att skatt har betalats som att driva
              in skatten vid utebliven betalning. Utredaren har i uppdrag att
              klargöra vilka förutsättningar som behöver uppfyllas för att utländska
              bilar ska kunna omfattas av trängselskatten.
            </seg>
            <seg xml:id="i-b8ea716110ff2444-0">
              Eftersom nuvarande system för uttag av trängselskatt bygger på
              att fordonens registreringsskyltar fotograferas måste det vara
              möjligt att identifiera ägaren till en utländsk bil i någon form
              av fordonsregister.
            </seg>
            <seg xml:id="i-c97df2f45ad84091-0">
              I samband med införandet av trängselskatt fanns inte något tillräckligt
              utvecklat samarbete för informationsutbyte mellan länder avseende
              uppgifter om bilar. Samarbeten med tillgång till andra länders
              fordonsregister har emellertid utvecklats successivt.
            </seg>
            <seg xml:id="i-11849710f7df54d3-0">
              Jag har inte för avsikt att ta ställning till om och i så fall
              vilka åtgärder som kommer att vidtas innan utredaren har lämnat
              sitt betänkande.
            </seg>
          </u>
          <note type="speaker" xml:id="i-4264a5ea57574297-0">
            Anf. 35 LARS JOHANSSON (S):
          </note>
          <u who="lars_johansson_de76bc" xml:id="i-400d87adca43123e-0">
            <seg xml:id="i-57da510904c2c650-0">
              Fru talman! Tack för svaret, finansministern.
            </seg>
            <seg xml:id="i-90e8e1fcdf35b7a4-0">
              Som jag förstår delar finansministern uppfattningen att vi behöver
              ha ett system som innebär att vi har samma konkurrensförhållande
              för svenska och utländska fordon när det gäller trängselskatten
              i Göteborg.
            </seg>
            <seg xml:id="i-18ddd06d66d09024-0">
              Däremot tycker jag att regeringen har varit lite senfärdig i
              den här frågan. Jag har med mig propositionen från när vi fattade
              beslut om trängselskatt. Propositionen lämnades den 8 april 2010.
              Utredningen tillsattes drygt ett år senare. Det är ju ett problem
              nu. Trängselskatten kommer att börja gälla den 1 januari 2013,
              så det är ganska kort om tid.
            </seg>
            <seg xml:id="i-ec656e086613a642-0">
              Det har gått ut ett brev till alla boende i Göteborg om att trängselskatten
              kommer att gälla från och med den 1 januari, och att den gäller
              enbart svenskregistrerade bilar. Det har naturligtvis skapat en
              debatt i min valkrets Göteborg om varför det ska vara så. Det
              var ju en förutsättning när riksdagen fattade beslutet att det
              också skulle omfatta utländska fordon.
            </seg>
            <seg xml:id="i-d61d0a3efd3ba29b-0">
              Nu är vi ganska nära den dag när det ska träda i kraft. Jag noterar
              att den utredning som regeringen har tillsatt ska redovisa sitt
              uppdrag senast den 30 september. Då är det ganska kort om tid.
            </seg>
            <seg xml:id="i-9ef13399bedd9092-0">
              Min fråga till finansministern blir naturligtvis: Räknar finansministern
              med att vi den 1 januari 2013 kommer att ha ett system som omfattar
              utlandsregistrerade fordon?
            </seg>
          </u>
          <note type="speaker" xml:id="i-47435654870c95da-0">
            Anf. 36 Finansminister ANDERS BORG (M):
          </note>
          <u who="unknown" xml:id="i-b0da28722589eff8-15">
            <seg xml:id="i-7af8cb6ce1cb6a3f-0">
              Fru talman! Jag tackar Lars Johansson för interpellationen. Det
              här är en viktig fråga. Under senare tid har vi sett en del framsteg
              som gör att vi förmodligen så småningom kommer att kunna lägga
              fram förslag som gör att även utländska bilar får betala trängselavgift.
            </seg>
            <seg xml:id="i-1bbdb3eb125dca2e-0">
              Trängselavgiften är ett intressant exempel på hur en väl fungerande
              svensk demokrati löser samhällsproblem. Vi har löst ett antal
              svåra problem med stor enighet. Vi minskar trängseln i våra storstäder.
              Ett samhällsekonomiskt effektivt sätt att göra det är trängselskatter.
              Vi har behov av stora infrastruktursatsningar. Det har varit eftersatt
              i Göteborgsområdet sedan tidigare. Den finansieringskälla som
              vi skapar går tillbaka till detta och gör att trängselskatterna
              i Sverige har blivit legitima bland vanliga människor på ett sätt
              som jag tycker är positivt.
            </seg>
            <seg xml:id="i-dcdb3cd373070cab-0">
              Det har varit ett intressant förlopp i Göteborg. Där har man
              i enighet tillsammans med regeringen tagit initiativ till att
              göra detta. Det är ett bra exempel på hur regional samverkan och
              samarbete mellan region och stat kan fungera.
            </seg>
            <seg xml:id="i-1d15fa72048a2ec6-0">
              Man kan naturligtvis diskutera hur snabbt man borde tillsätta
              en utredning. Jag kan ge Lars Johansson rätt i att vi kanske borde
              ha påbörjat utredningen tidigare. Nu är den påbörjad och förslagen
              läggs fram i september. Den ska ut på remiss, vi ska ta fram en
              lagrådsremiss som ska läggas fram för riksdagen och riksdagsbehandlas.
              Jag är lite osäker på tidsförloppet, men jag är relativt säker
              på att vi tyvärr inte kommer att klara detta till den 1 januari
              2013 med tanke på de få månader vi då har på oss. Om vi klarar
              det till den 1 juli 2013 eller den 1 januari 2014 återstår att
              se.
            </seg>
            <seg xml:id="i-6b17ec17c55950ab-0">
              Min ambition skiljer sig naturligtvis inte på något sätt från
              Lars Johanssons. Jag vill få fram ett förslag. Jag vill att det
              sker så snabbt som möjligt. Vi ska helst göra det i samförstånd
              med våra grannländer så att vi gemensamt kan arbeta fram detta
              så att det fungerar i praktiken. Det är ingen idé att göra ett
              plakat som säger att man ska betala, och sedan fungerar det inte
              i realiteten. Det ska vara en pragmatisk lösning i samförstånd
              med andra som gör att vi både får skatteintäkter och jämlikhet
              i konkurrensen.
            </seg>
            <seg xml:id="i-09f2861d48026cd8-0">
              Jag har ingen annan uppfattning än Lars Johansson i den här frågan.
              Jag välkomnar interpellationen och delar hans ståndpunkt.
            </seg>
          </u>
          <note type="speaker" xml:id="i-4066082d886cec47-0">
            Anf. 37 LARS JOHANSSON (S):
          </note>
          <u who="lars_johansson_de76bc" xml:id="i-400d87adca43123e-1">
            <seg xml:id="i-2e4a95c0027a3fc0-0">
              Fru talman! Tack för den kommentaren.
            </seg>
            <seg xml:id="i-c626ab5f6b54f38b-0">
              Som Anders Borg säger har det under lång tid bedrivits ett arbete
              för att kunna finansiera infrastruktursatsningarna i Göteborgsområdet,
              både för väg- och kollektivtrafik. Finansiering via trängselskatt
              är en viktig åtgärd.
            </seg>
            <seg xml:id="i-cb42f1cea98282fe-0">
              Till skillnad från Helsingforssområdet gäller detta i Göteborg
              för alla transporter. Det är E6 som går genom Göteborg. Det är
              E20 som möts med E6, och det är E45. Det är alltså väldigt stor
              trafik. Åkeriföreningen har gjort en studie på hur många utländska
              fordon det handlar om på E6:an. Man säger att hela 40 procent
              av de tunga fordonen är utlandsregistrerade. Detta är därför en
              stor fråga för åkerinäringen. De är oroade för att det kommer
              att bli svårt för dem att konkurrera med utländska åkeriägare.
              Det är inte bra för svensk åkerinäring eftersom mycket av godstransporterna
              passerar Göteborg till och från Göteborgs hamn och vidare till
              Norge och fram och tillbaka i Sverige. Det är ett kraftigt blodomlopp
              som går genom Göteborg. Därför har trängselskatten stor betydelse
              när det gäller intäkterna.
            </seg>
            <seg xml:id="i-cc29434bae507e8d-0">
              Samtidigt jobbar vi tillsammans med åkerinäringen aktivt i Göteborg
              när det gäller de transporter som ska ske där. Det handlar om
              att titta på miljözoner och styra trafiken så att den gör så liten
              skada som möjligt. Senfärdigheten innebär att detta inte kommer
              att finnas på plats den 1 januari.
            </seg>
            <seg xml:id="i-58b76f81a9108407-0">
              Jag vill påminna finansministern om att de partier som satt i
              kommunfullmäktige i Göteborg före valet 2010 var helt överens.
              Det krävde dock en ganska hård politisk debatt med andra grupper
              i samhället för att få en uppslutning för detta. Vi fick ett lokalt
              parti som sade nej till trängselskatt och också blev representerat
              i fullmäktige. Det finns en stark opinion mot systemet. Därför
              är det oerhört viktigt att fortast möjligt få fram ett system
              som innebär att även utländska fordon omfattas, annars får vi
              en trovärdighetsdebatt. Det är ett viktigt politiskt besked som
              man måste få snarast möjligt.
            </seg>
            <seg xml:id="i-4f76a558457fa06c-0">
              Jag förstår att man måste remissbehandla och att det tar tid.
              Men det bör gå så fort som möjligt. Jag skulle gärna ha sett att
              det var på plats den 1 januari. Men eftersom regeringen var sen
              med att tillsätta utredningen inser jag att det kan bli problem.
              Om det inte blir den 1 januari, så gärna den 1 februari. Vi behöver
              inte vänta till den 1 juli om det inte är nödvändigt. Snabba på
              processen och använd all kraft till det.
            </seg>
            <seg xml:id="i-a24c7fcddc4b0183-0">
              Om det finns en teknisk möjlighet, vilket jag vill påstå att
              det gör, är det mer en fråga om hur man formellt hanterar frågan
              så att det blir en lagstiftning som håller. Det ska gå så fort
              som möjligt. Uppslutningen i Göteborgssamhället för en trängselskatt
              som omfattar utländska fordon är stor.
            </seg>
          </u>
          <note type="speaker" xml:id="i-6f029d35f9f62a64-0">
            Anf. 38 Finansminister ANDERS BORG (M):
          </note>
          <u who="unknown" xml:id="i-b0da28722589eff8-16">
            <seg xml:id="i-3b64c262f4bfcb80-0">
              Fru talman! Jag delar Lars Johanssons hållning, och jag delar
              hans vilja att detta ska göras så snabbt som möjligt.
            </seg>
            <seg xml:id="i-27463b34863112ea-0">
              Vi har en ordning i Sverige med lagråd och riksdagsbehandlingar
              som måste få ta plats. Det är vårt demokratiska systems sätt att
              hantera även komplicerade frågor.
            </seg>
            <seg xml:id="i-c68b3340ecfee82a-0">
              Det är självklart att detta är av central betydelse för Göteborgsregionen.
              Vi som har släkt och vänner där och besöker Göteborg vet hur viktiga
              trafiklösningarna är för att Göteborg som stad och transportnod
              ska fungera för hela Sverige som en avgörande del av vår infrastruktur
              när det gäller exporten.
            </seg>
            <seg xml:id="i-3e940abf31565373-0">
              Det är naturligtvis viktigt att vi får detta på plats så fort
              som möjligt. Det är också viktigt att vi får så mycket intäkter
              som möjligt så att vi säkrar en bra finansieringsmöjlighet för
              infrastruktursatsningar.
            </seg>
            <seg xml:id="i-c7f00e6fc00ae1c8-0">
              Jag delar Lars Johanssons hållning. Vi har naturligtvis ambitionen
              att detta ska genomföras så snabbt som möjligt givet att vi får
              förslag som fungerar och är tekniskt genomförbara och som kan
              remitteras och lagrådsbehandlas.
            </seg>
            <seg xml:id="i-1f9c895d2b33ac04-0">
              Jag välkomnar interpellationen och har ingen avvikande mening.
            </seg>
          </u>
          <note type="speaker" xml:id="i-f6fbc0fe84d8d3b2-0">
            Anf. 39 LARS JOHANSSON (S):
          </note>
          <u who="lars_johansson_de76bc" xml:id="i-400d87adca43123e-2">
            <seg xml:id="i-9b51fd1f8395102f-0">
              Fru talman! Som en avslutande kommentar kan jag nämna att lagstiftningen
              kommer att vara generell och inte bara gälla för Göteborg. Lagstiftningen
              kommer naturligtvis också att gälla för Helsingforssområdet vilket
              kommer att ha stor betydelse till exempel för hur man ska finansiera
              den nya genomfarten. Det kan få betydelse även i den här regionen
              för finansieringen av den nya länken öster om staden.
            </seg>
            <seg xml:id="i-72f30f47aeb7e8c8-0">
              Det har en nationell betydelse att två storstadsregioner får
              möjlighet till en trängselskatt som också omfattar utländska fordon.
              Det kan också få betydelse för hur vi hanterar infrastrukturinvesteringar
              i framtiden även i andra regioner i Sverige.
            </seg>
          </u>
          <note type="speaker" xml:id="i-ac20f635f22fb7a4-0">
            Anf. 40 Finansminister ANDERS BORG (M):
          </note>
          <u who="unknown" xml:id="i-b0da28722589eff8-17">
            <seg xml:id="i-48933d173bc1a5fb-0">
              Fru talman! Jag delar Lars Johanssons inställning, och jag tycker
              att det ligger klokskap i den avslutande kommentaren. Det är klart
              att det är viktigt för Helsingfors och att det är viktigt för
              Göteborg. Potentiellt finns det även andra regioner som skulle
              kunna överväga detta, där de utländska intäkterna naturligtvis
              inte vore obetydliga. Men det måste naturligtvis ske utifrån ett
              regionalt perspektiv. Vi ska inte jobba med att vi trycker ned
              saker och ting uppifrån utan detta ska komma som lokala initiativ.
            </seg>
            <seg xml:id="i-39864efa8b9dc6fd-0">
              Men jag delar till fullo Lars Johanssons hållning och vill tacka
              för interpellationsdebatten.
            </seg>
          </u>
          <note xml:id="i-a7ef9569ed5b48a8-2">
            Överläggningen var härmed avslutad.
          </note>
          <note xml:id="i-ae34a7db4b81d6cd-0">
            8 § Svar på interpellation 2011/12:319 om politik för lycka
          </note>
          <note type="speaker" xml:id="i-e87c01696b34f5e7-0">
            Anf. 41 Finansminister ANDERS BORG (M):
          </note>
          <u who="unknown" xml:id="i-b0da28722589eff8-18">
            <seg xml:id="i-a5fb9ff9d686d405-0">
              Fru talman! Annika Lillemets har frågat mig hur jag avser agera
              för att uppfylla FN:s generalförsamlings uppmaning att utarbeta
              nya mått på välfärd och samhällsutveckling, som bättre fångar
              vikten av strävan efter lycka och välbefinnande för utveckling,
              och låta dessa bli vägledande för politiken.
            </seg>
            <seg xml:id="i-545e4cf6464295bf-0">
              Sverige är, tillsammans med de övriga nordiska länderna, bland
              de länder i världen där folk anger att de är mest nöjda med livet.
              Tillsammans med ekonomiskt välstånd är det faktorer som låg arbetslöshet,
              ekonomisk stabilitet, politisk frihet, låg korruption och starka
              sociala nätverk som är avgörande för folks välbefinnande. Det
              svenska samhället har historiskt sett varit bra på att förena
              god ekonomisk utveckling med en politik som främjar befolkningens
              välbefinnande. Denna utveckling ska fortsätta.
            </seg>
            <seg xml:id="i-78c264e9f614524a-0">
              Regeringens viktigaste mål är full sysselsättning. Arbete har
              ett större värde än bara lön och produktion. Med jobb kommer gemenskap,
              trygghet och känslan av att vara behövd. Genom ökad sysselsättning
              och minskat utanförskap minskas klyftorna och sammanhållningen
              ökar. Med denna politik skapas de bästa förutsättningarna för
              ett ökat välbefinnande i Sverige.
            </seg>
            <seg xml:id="i-a8ee5765ef3e4eeb-0">
              Regeringen har inrättat en framtidskommission för att identifiera
              viktiga utmaningar som Sverige står inför på längre sikt. Som
              en del av uppdraget ska kommissionen utforska nya metoder för
              att följa och mäta bland annat livskvalitet och välbefinnande.
              Den ska undersöka vilka indikatorer som kan ge en bild av välbefinnandet
              i Sverige och i vilken utsträckning de kan användas som underlag
              för politiska beslut. Uppdraget till kommissionen, som ska redovisas
              senast den 1 mars 2013, ligger väl i linje med FN:s uppmaning
              till världens regeringar.
            </seg>
          </u>
          <note type="speaker" xml:id="i-3cae20d258f1abc1-0">
            Anf. 42 ANNIKA LILLEMETS (MP):
          </note>
          <u who="annika_lillemets_d743a3" xml:id="i-c74ef42bdd2b1181-0">
            <seg xml:id="i-1666b9e52333e760-0">
              Fru talman! Först vill jag tacka finansministern så mycket för
              svaret på min fråga. Jag är verkligen glad, rent av lite lycklig,
              över att finansministern nu intresserar sig för nya sätt att mäta
              samhällsutveckling som speglar det som är meningsfullt för människor
              livskvalitet och välbefinnande. Det är verkligen goda nyheter
              att regeringen har tagit internationella åtaganden på allvar genom
              att Framtidskommissionen har fått i uppdrag att ta fram mer relevanta
              välfärdsmått än bnp, något som vi i Miljöpartiet länge har arbetat
              för.
            </seg>
            <seg xml:id="i-7953b89dfa370c7b-0">
              Lycka har i alla tider, helt naturligt, varit ett grundläggande
              mänskligt mål. Att öka förutsättningarna för att alla människor
              nu och i framtiden ska kunna trivas och må bra bör vara ett givet
              överordnat politiskt mål.
            </seg>
            <seg xml:id="i-6520ceedb5e4a8b1-0">
              Som Anders Borg mycket riktigt påpekar är Sverige ett av de länder
              i världen där folk anger att de är mest nöjda med livet, och han
              hänvisar till ekonomisk utveckling. Men är det tillväxt som har
              gett oss goda liv, eller är det strävan efter goda liv som har
              gett oss tillväxt?
            </seg>
            <seg xml:id="i-3f1918c4241967cb-0">
              Redan Aristoteles i antikens Grekland konstaterade att pengar
              i sig inte ger lycka men att de kan användas så att de leder till
              lycka och det goda livet. Därför är aldrig pengar målet i politiken
              utan ett medel. Men när medel blir mål, som ekonomisk tillväxt
              nu har blivit, hamnar man snett. Om alla levde som svenskar skulle
              vi behöva flera jordklot. Att inte bara leva av räntan av naturresurserna
              utan på kapitalet är en oekonomisk tillväxt, och vi blir inte
              ens lyckligare av den längre.
            </seg>
            <seg xml:id="i-e11a26f27d38fe10-0">
              När man tar hänsyn till Sveriges miljöpåverkan, liksom andra
              rika länders miljöpåverkan, är vi tyvärr inget föredöme. Svenskarna
              lever länge och är i allmänhet nöjda med livet. Men vårt ekologiska
              fotavtryck är alldeles för stort.
            </seg>
            <seg xml:id="i-19a7dccf4054e7f4-0">
              Trots att bnp har ökat kraftigt har välbefinnandet alltså inte
              hängt med. Det har i flera decennier ökat obetydligt, legat stilla
              eller rent av minskat i rika länder. Det finns flera orsaker till
              detta. Men jag ska bara kortfattat säga att människor jämför sig
              med varandra och tenderar att nedvärdera det som de har. Dessutom
              vänjer vi oss vid det vi har och vill ha mer.
            </seg>
            <seg xml:id="i-3584f4c54c1ea276-0">
              Konsumtionssamhället bygger på att människor är missnöjda och
              försöker köpa sig lycka. En nöjd person är ofta en sämre konsument.
            </seg>
            <seg xml:id="i-ada9a00143ac08d4-0">
              Allt fler, inte minst unga, mår dåligt och stressas i ett allt
              hårdare samhällsklimat. Men så måste det inte vara. Vi måste inte
              ha ett samhälle som bygger på missnöje och där människovärdet
              i allt högre grad kopplas till vad en person äger och presterar,
              om hon är sysselsatt eller anställningsbar. Det finns alltså mycket
              att göra.
            </seg>
            <seg xml:id="i-3a4f00c74c561398-0">
              Robert Kennedy slog huvudet på spiken redan 1968 när han konstaterade
              att bnp mäter allt utom det som gör livet värt att leva.
            </seg>
            <seg xml:id="i-3aad4a0ba864d5a7-0">
              Nobelpristagaren Joseph E Stiglitz konstaterar att om man inte
              mäter rätt saker gör man inte heller rätt saker.
            </seg>
            <seg xml:id="i-b2c7c408620b40fd-0">
              Den avgörande och spännande frågan som vi har att ta itu med
              är: Vad skulle det innebära i praktiken om målet för politiken
              i stället för blind tillväxt vore att skapa bästa förutsättningar
              för alla att skapa sig lyckliga liv och att allas lycka värderas
              lika alla i vårt land, alla som nu lever på jorden och alla som
              kommer efter oss och till och med andra kännande levande varelser,
              djuren, efter sina förutsättningar?
            </seg>
            <seg xml:id="i-f972cfa80fc4d7ea-0">
              Anders Borg hävdar att full sysselsättning är nyckeln till lycka.
              Det hoppas jag att han tänker över och tänker om.
            </seg>
            <seg xml:id="i-3d984df266a2fee5-0">
              Hur en verkligt effektiv politik för välbefinnande kan se ut
              tänkte jag tala lite grann om i mitt nästa inlägg.
            </seg>
          </u>
          <note type="speaker" xml:id="i-d771003c8f396aff-0">
            Anf. 43 Finansminister ANDERS BORG (M):
          </note>
          <u who="unknown" xml:id="i-b0da28722589eff8-19">
            <seg xml:id="i-3be5673596861bf7-0">
              Fru talman! Jag vill tacka för interpellationen. Det är en viktig
              diskussion. Vi har haft den på EU-nivå. Bland annat Frankrike
              har tagit initiativ till en viktig kommission, med bland andra
              Nobelpristagare inblandade, som vi har haft diskussioner kring
              och som jag tycker har varit mycket givande och bra.
            </seg>
            <seg xml:id="i-a6218ed41dd79059-0">
              Jag tycker att detta är ett bra arbete. Jag ser fram emot Framtidskommissionens
              värdering av frågorna och att vi sedan kan inleda en process som
              leder till att vi får nya och bättre statistiska mått.
            </seg>
            <seg xml:id="i-240465589e351b79-0">
              För första gången under min tid som statsråd får vi diskutera
              Aristoteles från riksdagens talarstol. Denna diskussion öppnar
              för en del filosofiska reflexioner, och det är roligt att de får
              vara en del av vår politiska diskussion.
            </seg>
            <seg xml:id="i-5cda5f48bb0390cd-0">
              Det är klart att lycka är ett komplext begrepp som inte handlar
              om bara pengar. Familjen och våra nära och kära måste naturligtvis
              vara det som vi sätter främst. Det kan handla om naturen och om
              att få vara i en öppen natur utan alltför stora spår av mänskliga
              avtryck. Det kan handla om arbetet och att vi tillsammans får
              åstadkomma saker och känna oss viktiga och delaktiga.
            </seg>
            <seg xml:id="i-8f18bb08d2163bea-0">
              Pengar är dock viktiga därför att det finns ett oerhört starkt
              samband mellan vad man har för inkomst och vad man kan konsumera.
              Vad man kan konsumera är naturligtvis inte bara varor utan också
              fritid och upplevelser. Det är därför som forskningen visar på
              ett mycket starkt samband mellan ekonomisk tillväxt, konsumtion
              och lycka.
            </seg>
            <seg xml:id="i-dc02a56d06b129b0-0">
              Jag ska ta ett lite extremt men mycket talande exempel. Jag ska
              i slutet av maj åka till Tanzania för att delta i den afrikanska
              utvecklingsbankens årsmöte i Arusha. Tanzania är ett land som
              har 15 dollar i bnp per capita. Det har vuxit med 5 procent per
              år sedan mitten av 90-talet. Tittar man på vad det har inneburit
              för barns möjligheter att överleva, vad det har inneburit för
              kvinnors hälsa och vad det innebär för möjligheten att kontrollera
              barnafödande då ser man att ekonomisk tillväxt förbättrar förutsättningarna
              för människors liv. Det har gjorts en genomgång, senast av IMF,
              av utvecklingen i Afrika. Har man mer pengar klarar man av att
              tillfredsställa fler människors behov, och därmed öppnar man vägen
              för dem att forma sina liv. Sedan handlar det naturligtvis inte
              bara om pengar, utan det handlar om att man skapar förutsättningar
              för dem att ha ett tryggt familjeliv där de inte behöver oroa
              sig för huruvida de ska kunna äta sig mätta eller om deras barn
              ska kunna få en bra utbildning.
            </seg>
            <seg xml:id="i-c5b6121dad893b1f-0">
              Vi vet också att många konflikter har sin grund i att det råder
              knapphet på resurser.
            </seg>
            <seg xml:id="i-47ea33f7cfdb5a70-0">
              Jag tycker att det ska bli en intressant diskussion som vi ska
              föra. Det är lite märkligt att säga det, men Sverige är ett av
              de lyckligaste länderna. Vi har en samhällsmodell som ger människor
              förutsättningar för sammanhållning, för öppenhet och för att forma
              sina liv. Jag tycker att det är en av de mest sympatiska samhällsmodeller
              som man kan hitta i världen. Det är tydligt att de nordiska länderna
              har lyckats väl på denna punkt.
            </seg>
            <seg xml:id="i-80fc64442e7cad36-0">
              Jag tror säkert att vi kan bli bättre på att väga in olika faktorer
              som påverkar hur människor mår och upplever sin tillvaro när vi
              utformar vår ekonomiska politik om vi har bättre information,
              bättre mått och bättre förståelse för det. Jag föreställer mig
              att man nu börjar ett utredningsarbete, som så småningom hamnar
              i ett väldigt konkret arbete på Statistiska centralbyrån, för
              att ta fram bättre och bredare mått på hur vi upplever vår tillvaro.
              Det tror jag i grund och botten skulle vara väldigt bra.
            </seg>
          </u>
          <note type="speaker" xml:id="i-2675ccb9ea012c3e-0">
            Anf. 44 ANNIKA LILLEMETS (MP):
          </note>
          <u who="annika_lillemets_d743a3" xml:id="i-c74ef42bdd2b1181-1">
            <seg xml:id="i-98eed49a7eadbadf-0">
              Fru talman! Visst är det sant att pengar kan köpa lycka, så länge
              man är hungrig och saknar tak över huvudet och kläder på kroppen.
              Att satsa på de fattigaste ger mest lycka per krona, enkelt uttryckt.
              Det gäller både i världen, med millenniemål och liknande som behöver
              uppfyllas, och i Sverige. Även i vårt rika land finns det alltför
              många som inte har råd att köpa glasögon till sina barn eller
              hämta ut sin medicin. I stället för att göra de redan rika ännu
              rikare och de redan lyckliga ännu lyckligare och hetsa dem som
              redan jobbar att jobba ännu mer är det god lyckopolitik att dela
              mer rättvist på arbete och resurser.
            </seg>
            <seg xml:id="i-a0e32ce3cc03e5f8-0">
              Det är intressant att finansministern nämner minskade klyftor
              och ökad sammanhållning som mål. Den historiska ekonomiska utveckling
              och det ökade välbefinnande som vi har i Sverige och som ministern
              hänvisar till byggde ju till stor del på en politik med dessa
              mål. Med ändrat fokus på andra framgångsmått kanske det ändå finns
              hopp om att regeringen framöver ska lyckas bättre än hittills
              med att minska arbetslöshet och inkomstklyftor.
            </seg>
            <seg xml:id="i-a9f1dd4b68190c34-0">
              Mer är alltså inte längre alltid bättre i ett land som Sverige,
              om vi vill ha ett lyckligare samhälle. Liberalen John Stuart Mill
              såg redan på 1800-talet framför sig hur samhällen som blivit rika
              nog för att se till att alla får sina grundläggande materiella
              behov uppfyllda kommer att gå vidare till andlig, social och kulturell
              utveckling, som Mill sade. Allt effektivare produktionsmetoder
              har minskat behovet av mänskligt arbete, och vinsten av det kan
              vi ta ut i mer fri tid. Det här är viktigt, för vi måste komma
              till rätta med överkonsumtion och det följande överutnyttjande
              av naturresurser som hotar kommande generationers förutsättningar
              att leva goda liv. Det är inte bara ekologiskt nödvändigt utan
              också grundläggande lyckofrämjande politik.
            </seg>
            <seg xml:id="i-0381d1e2257cb5b9-0">
              Den brutala arbetslinjen skapar mer olycka än lycka. Lönearbete
              är bara en del av arbetet, och arbete är bara en del av livet,
              om än viktig. Varken den som arbetar mer än den orkar och vill
              eller den som är arbetslös far väl. Somligt arbete är till och
              med direkt skadligt för både lycka och ekonomi, bortom nästa kvartalsrapport.
              Vi kan avlöna folk för att till exempel hugga ned den sista urskogen,
              fiska upp den sista torsken eller producera vapen, men att låta
              sådant arbete förbli ogjort är både god ekonomi på sikt och god
              lyckopolitik.
            </seg>
            <seg xml:id="i-efacb9b501ba9159-0">
              Den olyckliga fixeringen vid ökat lönearbete som något gott i
              sig ifrågasätts alltmer av tunga aktörer runt om i världen, inte
              minst av ekologiska och sociala skäl. Det gäller i stället att
              dela det mer rättvist. Jag kan nämna Stiglitzkommissionen i Frankrike
              som tillsattes av Sarkozyregeringen, den förra regeringen, med
              uppgift att ta fram mer heltäckande och relevanta mått på samhällsutveckling
              än bnp. De lyfter i sin rapport från 2009 fram värdet av fri tid
              och vikten av lagom mycket meningsfullt arbete på goda villkor.
              Detta kan man prata länge om; det får vi ta en annan gång.
            </seg>
            <seg xml:id="i-d0effa6fc464b1d9-0">
              Jag vill passa på att fråga Anders Borg om han redan nu ser några
              andra viktiga indikatorer på god samhällsutveckling med välbefinnande
              i sikte än just sysselsättning med vad som helst. Har finansministern
              till exempel för avsikt att utveckla ett sätt att mäta hur klyftorna
              förändras över tid i Sverige eller att mäta jämställdhet? Det
              är väldigt bra om det arbete som regeringen nu gör, som ministern
              nämnde, leder till att mer resurser kommer att satsas på att ta
              fram statistik på viktiga områden där det i dag finns brister,
              något som till exempel Rädda Barnen har sett.
            </seg>
          </u>
          <note type="speaker" xml:id="i-a4162e126399e47e-0">
            Anf. 45 Finansminister ANDERS BORG (M):
          </note>
          <u who="unknown" xml:id="i-b0da28722589eff8-20">
            <seg xml:id="i-c41aa94e120af804-0">
              Fru talman! Vi delar hållning här: Vi ska ta fram bättre mått
              på vad som ger människor lycka och trygghet. Men jag vill också
              säga att det finns en väldigt grundläggande skillnad mellan min
              och Annika Lillemets samhällssyn. Jag tror att ekonomisk tillväxt
              och hårt arbete är väldigt bra för människor, väldigt bra för
              samhället och väldigt bra för vår upplevelse av lycka.
            </seg>
            <seg xml:id="i-f203d5ca9f287684-0">
              Låt mig ta detta på ett väldigt konkret sätt. Åren 1975 till
              1995 steg reallönerna med 0,3 procent per år. Därefter har reallönerna
              ökat med 2,3 procent. Jag ska inte säga att det är någons fel
              att det gick åt pipan det är många som delar ansvaret för det
              men hade vi haft samma reallönetillväxt som vi hade därefter hade
              vi haft 50 procent högre konsumtionsmöjlighet. Reallönerna för
              vanliga löntagare hade varit 50 procent högre. Det hade varit
              jättebra. Det hade varit jättebra om fler människor kunnat åka
              på en längre semester, om fler kunnat ta sina barn till Hennes
              där är vi helt ense. Men om man arbetar med att till exempel producera
              vapen som exporteras till diktaturer och krigförande länder, känner
              man då mening och lycka i sitt arbete? Kanske, jag vet inte, men
              de som drabbas av vapnen är naturligtvis inte lyckliga. Man får
              tänka i stort på vad saker och ting har för betydelse och vems
              lycka som värderas högst.
            </seg>
            <seg xml:id="i-4fbe50f60b29764f-0">
              Detta är en mycket stor diskussion, som jag hoppas att vi kan
              fortsätta att föra både i kammaren och ute i samhället. Vi i Miljöpartiet
              kommer dock att noga följa Framtidskommissionens arbete med att
              ta fram nya välfärdsmått, och vi önskar både den och finansministern
              lycka till med det arbetet. Jag hoppas att processen leder till
              att vi äntligen kan tänka framåt och gå vidare till det utvecklingssamhälle
              Mill beskriver, där människor får möjlighet att växa från produktionsfaktorer
              till individer och medborgare med tid och kraft över för att få
              kultur, föreningsliv och demokrati att blomstra.
            </seg>
            <seg xml:id="i-dbdf96aac0f9b657-0">
              Jag ser alltså mycket fram emot fortsatta diskussioner om det
              egentligen allra viktigaste som finns.
            </seg>
          </u>
          <note type="speaker" xml:id="i-0627b4f344bd30f1-0">
            Anf. 47 Finansminister ANDERS BORG (M):
          </note>
          <u who="unknown" xml:id="i-b0da28722589eff8-21">
            <seg xml:id="i-be45333c05c05ddf-0">
              Fru talman! Vi är överens om grundfrågan vi bör ha bättre lyckomått.
              Tyvärr tror jag att Annika Lillemets gör sig själv en otjänst
              när hon tror att det skulle innebära att människor inte kommer
              att vilja arbeta hårt. Jag tror att rätten för människor att välja
              sina liv, att forma sina liv själva och tack vare vår välfärdsstad
              ha möjligheter och resurser att göra det inte bara på en marknad
              utan med hjälp av våra gemensamma resurser skapar lycka. Det var
              så Välfärdskommissionen definierade bra, generell välfärd. Det
              var så Joakim Palme lade fast hur vi ska se på generell välfärd.
              Det är ett synsätt jag delar.
            </seg>
            <seg xml:id="i-97f43c0227f2d337-0">
              Jag tror inte att man kommer att föredra att gå runt på kulturaftnar
              och bokkaféer i stället för att arbeta. Jag tror att man vill
              vara i skogen och göra gallring. Jag tycker att det finns en skönhetskänsla
              i en ny lastbil som kommer ut från Scania och rullar ut för att
              klara av timmertransporter. Jag tror på produktion. Jag tror på
              arbete. Jag tror på tillväxt. Det är det samhälle jag vill ha.
            </seg>
            <seg xml:id="i-52463aba6076f1a1-0">
              Sedan ska det också ge utrymme för oss att vara föräldrar och
              makar, vara en del i våra bygder och gemensamt hjälpas åt med
              sådant som vi ska göra tillsammans. Det är klart att vi ska ha
              en välfärdsstat som omfördelar och ger många resurser att göra
              detta.
            </seg>
            <seg xml:id="i-89454b0eb1eec941-0">
              Låt oss dock också komma ihåg vad vi står i: Vi har välfärden.
              För nästan hela världen för 3,6 miljarder asiater och för 1 miljard
              afrikaner är hög tillväxt, riktigt hög tillväxt, nyckeln till
              att man ska gå från fattigdom till rikedom. Det är det som nu
              lyfter världen från att vi har, för 20 år sedan, hälften av Afrika
              i konflikter med diktaturer och väldigt dåliga hälsoindikatorer
              och sociala indikatorer. En snabb ekonomisk utveckling i Afrika
              har gjort mer än någonting annat för att skapa möjligheter för
              människor att sträva efter lycka.
            </seg>
            <seg xml:id="i-7ee1da79ef174de2-0">
              Så är det i Afrika, så är det i Sverige, och det är en del av
              vad vi ska mäta när vi utvecklar bättre lyckomått.
            </seg>
          </u>
          <note xml:id="i-a7ef9569ed5b48a8-3">
            Överläggningen var härmed avslutad.
          </note>
          <note xml:id="i-9c6e2729d4b46731-0">
            9 § Svar på interpellationerna 2011/12:348 och 351 om statligt
            kontrollerbar kommunikationsinfrastruktur
          </note>
          <note type="speaker" xml:id="i-06bfb786ecf0eaaa-0">
            Anf. 48 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-22">
            <seg xml:id="i-493f8158f30939ee-0">
              Fru talman! Monica Green har frågat mig vad jag avser att göra
              för att förhindra utförsäljning av Trafikverket ICT. Vidare har
              Monica Green frågat mig vad jag avser att göra för att behålla
              säkerhet, kunnande och kompetens i staten. Slutligen har Monica
              Green frågat mig vad jag avser att göra för att säkra viktiga
              samhällsfunktioner såsom styrd och prioriterad infrastruktur för
              kommunikation.
            </seg>
            <seg xml:id="i-0e3eb1d8964d23be-0">
              Annika Lillemets har frågat försvarsministern vad hon avser att
              göra för att en heltäckande konsekvens- och riskanalys som täcker
              krisberedskap och säkerhet genomförs före en eventuell försäljning
              av Trafikverket ICT. Vidare har Annika Lillemets frågat försvarsministern
              vad hon avser att göra för att säkra viktiga samhällsfunktioner
              utan en statligt ägd, opererad, styrd och prioriterad kommunikationsinfrastruktur,
              om det blir aktuellt.
            </seg>
            <seg xml:id="i-e5e861e9234195ba-0">
              Slutligen har Annika Lillemets frågat försvarsministern vad hon
              avser att göra för att regeringen, utifrån samhällsansvaret, ska
              utse en särskild utredare med uppgiften att avskilja ICT från
              Trafikverket som ett statligt bolag och med uppgiften att säkerställa
              att staten behåller sitt inflytande över den samhällsresurs ICT
              är. Annika Lillemets interpellation har överlämnats till mig,
              och jag väljer att besvara hennes och Monica Greens interpellationer
              i ett sammanhang.
            </seg>
            <seg xml:id="i-e79071d56585b408-0">
              Trafikverket ICT är en viktig leverantör av it- och telekomtjänster
              till Trafikverket och andra kunder. Bland de uppgifter som utförs
              av Trafikverket ICT kan nämnas ansvar för drift av trängselskatt
              samt delar av trafikinformation och trafiksystem för järnväg och
              väg. Funktionen är viktig för infrastruktursektorn.
            </seg>
            <seg xml:id="i-fc62b0fe554803ac-0">
              Trafikverket ICT spelar dessutom en viktig roll för elektronisk
              kommunikation genom sitt fiberoptiska nät med stor geografisk
              täckning. Trafikverket ICT har i dag en viktig roll som operatörsneutral
              leverantör av bredbandskapacitet till den svenska marknaden, vilket
              bidrar till en bättre konkurrens. Det är angeläget för regeringen
              att ICT-funktionen ges möjlighet att utvecklas på ett för verksamheten
              och ITS-området optimalt sätt, och med beaktande av funktionaliteten
              hos samhällsviktiga funktioner.
            </seg>
            <seg xml:id="i-1fe70bac630b7a34-0">
              För att ICT ska kunna fortsätta att vara en effektiv leverantör
              har Trafikverket sett ett behov av att ge ICT möjligheter att
              vidareutveckla den verksamhet som avser andra än Trafikverket,
              vilket kan vara svårt att förena med myndighetens verksamhet.
              Trafikverkets syfte är att skapa förutsättningar för en tjänsteutveckling
              och kostnadseffektivisering som gynnar transportsektorn, samtidigt
              som samhällets behov av bredbandstjänster kan beaktas. Inom ramen
              för den målsättningen och sitt uppdrag har därför Trafikverket
              tagit initiativ till en informationsinhämtning från marknaden
              angående förutsättningar för förändrad verksamhetsform.
            </seg>
            <seg xml:id="i-2190ce8455ac5b9e-0">
              Resultatet från Trafikverkets informationsinhämtning kan komma
              att utgöra ytterligare underlag för regeringen vid en prövning
              av vilka åtgärder som behövs för att långsiktigt tillgodose de
              behov funktionen avser. Den utgör i så fall ett komplement till
              det beslutsunderlag som regeringen har i form av betänkandet Trafikverket
              ICT (SOU 2010:82). Det blir en senare fråga för regeringen att
              ta ställning till om ytterligare underlag behöver inhämtas.
            </seg>
            <seg xml:id="i-8181594044d3a079-0">
              I det här sammanhanget vill jag nämna att regeringen i särskild
              ordning överväger frågan om behovsbilden avseende skyddad kommunikationslösning
              för offentlig sektor. Alla dessa aspekter kommer att vägas in
              när regeringen tar ställning i frågan.
            </seg>
          </u>
          <note xml:id="i-8b7ef90e1bafe324-0">
            Då Monica Green, som framställt en av interpellationerna, hade
            anmält att hon var förhindrad att närvara vid sammanträdet medgav
            tredje vice talmannen att Lars Johansson i stället fick delta
            i överläggningen.
          </note>
          <note type="speaker" xml:id="i-d2a1f8bfdb4797ef-0">
            Anf. 49 LARS JOHANSSON (S):
          </note>
          <u who="lars_johansson_de76bc" xml:id="i-400d87adca43123e-3">
            <seg xml:id="i-8e40d93e406780f3-0">
              Fru talman! Tack för svaret avseende ICT, infrastrukturministern!
              Det var ett utförligt svar, och det vill jag tacka för särskilt.
            </seg>
            <seg xml:id="i-7801afb9ec6cdfb0-0">
              Man ska komma ihåg att Trafikverkets fibernät är ett omfattande
              kommunikationssystem. Man har byggt upp detta det är egentligen
              Banverket som har gjort det utefter de olika järnvägarna i Sverige,
              från Ystad till Riksgränsen. Det når 216 kommuner och består av
              13 000 kilometer fibernät, som dessutom binder ihop 125 av de
              svenska stadsnäten och därigenom 90 procent av Sveriges befolkning.
            </seg>
            <seg xml:id="i-3b196a4cd0235f2e-0">
              Detta är ett öppet nät, oberoende och operatörsneutralt. Det
              belyses också väldigt tydligt genom den här interpellationen att
              det är viktigt att vi kan bibehålla möjligheten att bygga ut våra
              bredband i hela landet och även skapa möjligheter för alla företag
              och människor att ha en fullgod bredbandstäckning. Det är också
              väldigt viktigt när vi diskuterar denna fråga att vi diskuterar
              på vilket sätt utvecklingen ska gå vidare.
            </seg>
            <seg xml:id="i-63edfe9502db3028-0">
              Jag vill gärna påminna om att regeringen tidigare har tillsatt
              en särskild utredare. Det var Åke Hedén, dessutom ordförande i
              Post- och telestyrelsen, som presenterade sin utredning 2010.
              Han sade väldigt tydligt att om man skulle göra en utförsäljning
              av ICT skulle det hota kompetens, säkerhet och viktiga samhällsvärden.
              Jag vill gärna påminna om detta. Det är inte bara vi socialdemokrater
              som har uppmärksammat den diskussion som nu pågår och som Trafikverket
              också har varit ute och talat om, nämligen att man vill privatisera.
            </seg>
            <seg xml:id="i-9913b2f1f1aabada-0">
              Dessutom slår Myndigheten för samhällsskydd och beredskap fast
              att det är oerhört viktigt att staten har en kontrollerande kommunikationsinfrastruktur
              för att säkra sitt behov av tillgänglighet och skydd. De föreslår
              också, helt i linje med vad Hedénutredningen föreslår, att nätet
              bör drivas vidare av staten.
            </seg>
            <seg xml:id="i-9094e70bae269bbb-0">
              Jag blir inte riktigt klar över vad infrastrukturministern menar
              i sitt svar. Där talas om att Trafikverket har tagit initiativ
              till informationsinhämtning från marknaden angående förutsättning
              för förändrad verksamhetsform.
            </seg>
            <seg xml:id="i-5e0b4bb66bf84820-0">
              Jag har noterat att Trafikverket har gått ut och frågat om marknaden
              är intresserad av att ta över verksamheten i ICT, och det finns
              ett stort intresse. 16 olika företag har anmält sitt intresse.
              Och det är klart att det här har ett stort värde. Det är en verksamhet
              som omsätter 1,6 miljarder, och 600 personer är anställda i verksamheten.
              Det är en stor verksamhet och har naturligtvis ett väldigt stort
              värde.
            </seg>
            <seg xml:id="i-9ff65041f1e13d65-0">
              Men vad händer om man lämnar ut den här verksamheten till marknaden
              och vi inte längre har fullständig kontroll över denna viktiga
              infrastruktur? Det är en viktig del i infrastrukturen att vi har
              kontroll över kommunikationssystemen som har en så stor betydelse
              för näringar och för människor i hela landet.
            </seg>
            <seg xml:id="i-55807235e6523990-0">
              Jag har en fråga på slutet, nämligen: Avser regeringen för jag
              uppfattar nu att regeringen ska ta över den här frågan från Trafikverket
              att komma till riksdagen med ett förslag om hur det hela ska organiseras
              i framtiden, antingen via ett statligt verk eller via ett statligt
              bolag?
            </seg>
          </u>
          <note type="speaker" xml:id="i-eecb9c72781b060d-0">
            Anf. 50 ANNIKA LILLEMETS (MP):
          </note>
          <u who="annika_lillemets_d743a3" xml:id="i-c74ef42bdd2b1181-2">
            <seg xml:id="i-aa5d07745b8b24be-0">
              Fru talman! Först vill jag tacka infrastrukturministern för svaren
              på de frågor som jag ställt till försvarsministern om statligt
              kontrollerbar kommunikationsinfrastruktur och vilka följder det
              kan få för krisberedskap och säkerhet om Trafikverket ICT säljs
              ut.
            </seg>
            <seg xml:id="i-64b8dd75f12c3b9d-0">
              Jag ställde frågorna till just försvarsministern därför att tillgång
              till en robust infrastruktur för it- och telekommunikation är
              en viktig säkerhetspolitisk fråga. Vårt moderna samhälle är beroende
              av data- och telekommunikation och blir därmed alltmer sårbart.
            </seg>
            <seg xml:id="i-da7648bf898286db-0">
              Myndigheten för samhällsskydd och beredskap föreslår i en utredning
              från 2010 att Trafikverkets it-enhet, alltså Trafikverket ICT,
              får ansvar för drift och förvaltning av statligt kontrollerbar
              kommunikationsinfrastruktur, som man kallar det, som behövs för
              att myndigheter ska kunna kommunicera på ett säkert sätt även
              i krislägen. Och utredningen finner att Trafikverket ICT har såväl
              infrastrukturen som kompetensen att hantera samhällskritisk information.
            </seg>
            <seg xml:id="i-7b3df62ffd15eb05-0">
              Infrastrukturministern säger att Trafikverket ser ett behov av
              att ge ICT möjlighet att vidareutveckla den verksamhet som avser
              andra än Trafikverket och att det kan vara svårt att förena med
              myndighetens verksamhet. Jag undrar dels vad det här betyder lite
              mer, dels vad initiativet till informationsinhämtning från marknaden
              angående förutsättningar för förändrad verksamhetsform, som Trafikverket
              har tagit, egentligen innebär. Vad är det för utveckling man ser
              från Trafikverket, och hur vill regeringen utveckla ICT:s verksamhet?
              Vad är avsikten med informationsinhämtningen? Och varför skulle
              den vara svår att förena med myndighetens verksamhet?
            </seg>
            <seg xml:id="i-c8d0a95a852719d4-0">
              Som Lars Johansson sade förbereder Trafikverket nu på eget bevåg
              en försäljning av ICT. Enligt uppgift i tidningen Ny Teknik är
              det många som är intresserade av att ta över ICT, företag som
              Ericsson, IBM, Fujitsu och Saab. Och vem som driver ett av Sveriges
              största operatörsneutrala och rikstäckande telenät har stor betydelse,
              för även om själva fibernätet, det fysiska nätet, blir kvar i
              statlig ägo kan hantering och drift av kapaciteten inte längre
              skötas med statlig insyn om nyttjanderätten till den säljs.
            </seg>
            <seg xml:id="i-5a20056907c0d6de-0">
              Låt mig ge ett exempel. När it-driftleverantören Tieto drabbades
              av ett tekniskt fel den 25 november 2011 kunde de värst drabbade
              av deras kunder inte använda sina it-lösningar under flera veckor.
              Det var Tieto som gjorde prioriteringen vilka kunder som först
              skulle få hjälp att komma i gång, och så gör också andra leverantörer.
            </seg>
            <seg xml:id="i-57b5dcbecdd91fe9-0">
              Att ansvaret för prioriteringar i ett krisläge överlåts på privata
              aktörer, ger det verkligen bästa tänkbara krisberedskap? Går det
              verkligen att säkra viktiga samhällsfunktioner utan en statligt
              ägd, opererad, styrd och prioriterad infrastruktur för kommunikation?
              Vågar regeringen förlita sig på att privata aktörer tar samhällsansvar
              och gör de investeringar som krävs? Hur ser samhället till att
              privata aktörer tar sitt ansvar i en krissituation när det kan
              innebära kostnad i stället för omedelbar vinst? Hur ska regeringen
              kunna ta ansvar för en krishantering när de avhänder sig kontrollen
              över data- och telekommunikation?
            </seg>
            <seg xml:id="i-6d9cb66792ed2985-0">
              Det är många frågor. De är viktiga och måste besvaras innan en
              försäljning av ICT kan övervägas, och det är regeringens ansvar
              att göra det.
            </seg>
          </u>
          <note type="speaker" xml:id="i-42c88d2e9dc2ad80-0">
            Anf. 51 PETER HULTQVIST (S):
          </note>
          <u who="peter_hultqvist_bd16a0" xml:id="i-ab5c659cf1f24ae4-0">
            <seg xml:id="i-6c9c669edbf4d0cd-0">
              Fru talman! Verksamheten vid Trafikverket ICT i Borlänge är inne
              i ett mycket kritiskt skede. Trafikverkets styrelse ska den 18
              maj diskutera framtiden.
            </seg>
            <seg xml:id="i-f623aaa21fa241cf-0">
              Det här är en stor och fin verksamhet som omfattar 570 anställda
              varav 200 i Borlänge. ICT finns etablerat på 24 platser runt om
              i Sverige. Resultatet förra året var ett plus på 147 miljoner
              kronor och omsättningen ca 1,5 miljarder. Trafikverket och Transportstyrelsen
              hör till de största kunderna. Det är alltså en samhällsnytta i
              botten på det här.
            </seg>
            <seg xml:id="i-916a35136587922a-0">
              Nu är frågan om man ska gå vidare med en försäljning och privatisering
              av den här verksamheten som har ett stort ekonomiskt värde och
              ett stort samhällsvärde. Det är en verksamhet som är välskött
              och fint uppbyggd, och det känns lockande för privata intressenter
              på marknaden att ta över den.
            </seg>
            <seg xml:id="i-506e5a11d23a8d10-0">
              Om vi tillåter det att ske överlåter samhället en stor kunskapsuppbyggnad,
              stor kompetens och värden som byggts upp i samhällsnyttans tjänst
              till företag som inte har samma grund för sin verksamhet. Jag
              anser inte att det är rätt.
            </seg>
            <seg xml:id="i-2e53dc1813691f37-0">
              I det arbete som föregått processen inför de diskussioner som
              nu ska ske i Trafikverkets styrelse har inte alternativet egen
              regi eller bildandet av ett statligt bolag utretts på ett sådant
              sätt att man kan vara nöjd, att det skett på ett grundligt sätt.
            </seg>
            <seg xml:id="i-c177da76a9f7c365-0">
              Att utveckla ICT till ett statligt bolag skulle vara ett sätt
              att värna om samhällsnyttan och ett utvecklingsarbete som ligger
              i linje med de krav som exempelvis Trafikverket och Transportstyrelsen
              kan ställa. Vi skulle på det sättet kunna värna om arbetstillfällena
              och den kompetens som finns i Borlänge och på andra orter runt
              om i Sverige.
            </seg>
            <seg xml:id="i-ee0fd8bf0949de28-0">
              Om det sker en försäljning är risken stor att verksamheten och
              kompetensen splittras, att russinen skärs ur kakan och att den
              effektiva struktur som nu byggs upp successivt vittrar sönder.
            </seg>
            <seg xml:id="i-6392a14e4664ac1e-0">
              Om verksamheten bevaras som den är men interna krafter driver
              frågan om outsourcing, utkontraktering, kommer förmodligen avtal
              efter avtal med privata företag att försvaga helheten så att det
              inte finns finansiella muskler att driva ICT vidare i den form
              som vi känner verksamheten i dag. Båda alternativen är ur ett
              samhällsperspektiv negativa.
            </seg>
            <seg xml:id="i-ec527e782a552d5e-0">
              Regeringen måste ta ett helhetsansvar och ha en vidare syn på
              detta. Det går att inom ramen för ett nytt statligt bolag driva
              ICT vidare på ett bra sätt. Men det går ju självklart också att
              välja privatiseringens väg som när det gäller sak och praktik
              tycks vara svår att motivera. Kvar står då renodlade ideologiska
              skäl. Men privatisering som ett självändamål är inget som driver
              utvecklingen framåt på ett positivt sätt.
            </seg>
            <seg xml:id="i-12fd8543799f12cd-0">
              Jag tycker att det är dags att efter alla de formuleringar som
              finns i ministerns svar redovisa var ministern och regeringen
              står. Är det privatisering man ytterst syftar till eller är man
              öppen för andra idéer?
            </seg>
            <seg xml:id="i-cd62b57160c31f99-0">
              Att Trafikverkets styrelse inom kort ska diskutera de här frågorna
              och att signalerna är att det är försäljning man är ute efter
              tyder någonstans på att regeringen i bakgrunden faktiskt är inblandad.
              Har ministern en annan uppfattning än regeringens egen utredare,
              Åke Hedén, som har avrått från privatisering? Det skulle jag vilja
              ha svar på.
            </seg>
          </u>
          <note type="speaker" xml:id="i-7a66c4788c857daa-0">
            Anf. 52 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-23">
            <seg xml:id="i-59451deebd10f532-0">
              Fru talman! Låt mig inledningsvis säga att regeringen inte har
              fattat något beslut om inriktningen av Trafikverket ICT.
            </seg>
            <seg xml:id="i-c0865ce87c0221f1-0">
              Däremot finns det flera olika aspekter som kanske har legat bakom
              och utgjort skäl till varför olika utredningar har getts uppdrag.
              Trafikverket har, som en myndighet, ett uppdrag att fokusera och
              effektivisera i sin verksamhet. Det gör man naturligtvis i alla
              dess delar. Det är en del.
            </seg>
            <seg xml:id="i-15236c627ddab462-0">
              Den utredning som gjordes av Åke Hedén har kommit in. Det är
              alldeles riktigt att det där gjordes bedömningen att en avskiljning
              kunde göras under vissa förutsättningar. Den här utredningen har
              inte remitterats ännu. Den finns kvar som ett underlag.
            </seg>
            <seg xml:id="i-bd0c18c7bc780345-0">
              Det finns också en grundläggande tanke när det gäller säkerhet,
              kunnande och kompetens. Det är någonting som alla tre har tagit
              upp här. Det finns ett grundfundament att infrastrukturen behålls
              i staten, om inte annat för att kunna investera och för möjligheten
              att styra över användningen av och tillgången till infrastruktur.
              Det är någonting som vi kommer att väga in i fortsättningen innan
              vi landar för beslut.
            </seg>
            <seg xml:id="i-a11f1e9a3fff3e74-0">
              Det finns ett behov av en skyddad kommunikationslösning för offentlig
              sektor, som Annika Lillemets också tog upp. Därför ser regeringen
              i särskild ordning över behovsbilden för en skyddad kommunikationslösning
              för offentlig sektor. Där har regeringen nyligen fattat beslut
              om ett uppdrag till Statskontoret. De ska redovisa sitt uppdrag
              senast den 31 januari nästa år, 2013.
            </seg>
            <seg xml:id="i-c9b6866d5e37fb0a-0">
              Det finns också en del förvaltningspolitiska aspekter i detta.
              Enheten ICT ägnar sig delvis åt kommersiell verksamhet riktad
              mot marknaden. Utifrån de förvaltningspolitiska målen skulle det
              vara naturligt att pröva den delen gentemot marknaden i övrigt.
            </seg>
            <seg xml:id="i-09d49443a8009d27-0">
              Bredbandsstrategin fanns säkert med som bakgrund till utredningsdirektiven.
              Det finns en överkapacitet i nättillgången. Den fiberoptiska kabeln
              har en mycket bred sträckning. Man skulle se om en överkapacitet
              skulle uppstå genom en försäljning. Det skulle man kunna ha som
              ett viktigt instrument för att förverkliga regeringens bredbandsstrategi
              där en konkurrensneutral tillgång till kapacitet är en viktig
              fråga.
            </seg>
            <seg xml:id="i-90200e0e888ff7c2-0">
              Man kan naturligtvis fundera på det som Peter Hultqvist tog upp
              om hur och på vilket sätt styrelsen för Trafikverket har fått
              sitt underlag. Det är någonting som styrelsen också får göra en
              bedömning av när det kommer upp på deras möte, som jag tyckte
              att Peter Hultqvist nämnde, den 18 juni.
            </seg>
            <seg xml:id="i-1e75fe90c578c262-0">
              Det har också förts diskussioner om huruvida ICT ska vara kvar
              i Trafikverket som en egen resultatenhet eller om det ska göras
              till ett bolag. Det finns väldigt många olika aspekter. Vi måste
              ha ett samhällsansvar över det som är viktigt. Det handlar om
              tillgång till bra kommunikationer, säkerhet och drift. Sådant
              finns med i alla ställningstaganden. Man skulle kunna säga att
              vi har många olika utredningar insamlade, och till detta har regeringen
              ännu inte tagit ställning.
            </seg>
          </u>
          <note type="speaker" xml:id="i-d7f414c470458b0a-0">
            Anf. 53 LARS JOHANSSON (S):
          </note>
          <u who="lars_johansson_de76bc" xml:id="i-400d87adca43123e-4">
            <seg xml:id="i-ba3a46c4caca62fd-0">
              Fru talman! Tack för kommentarerna, infrastrukturministern! Jag
              förstår också att det här handlar om många olika saker. Det handlar
              om Trafikverkets eget behov. Det handlar om Sveriges behov av
              att ha ett skydd som gör att vi kan ha tillgång till vårt kommunikationssystem.
              Det handlar om den kapacitet som ICT har för marknaden i övrigt.
            </seg>
            <seg xml:id="i-b3ef3500463f6be9-0">
              Åke Hedéns utredning har belyst detta. Jag har tittat i utredningen.
              Han har redovisat det här förhållandet och föreslagit att man
              ska ha ett separat affärsdrivande verk för ICT:s verksamhet. Man
              kan naturligtvis diskutera om det ska vara ett verk eller om det
              ska vara ett statligt bolag, men poängen i Åke Hedéns utredning
              är att han förordar att det ska vara statligt och att samhället
              ska ha ett övergripande ansvar över den här verksamheten.
            </seg>
            <seg xml:id="i-9e2c3a070b72da41-0">
              Jag tycker att ministern borde kunna ge besked på den punkten.
              Det är väldigt avgörande för hur vi ser på statens roll i sammanhanget.
              Jag tycker att vi ska avvisa det som Trafikverket diskuterar om
              en privatisering av den här verksamheten. Jag vill påminna om
              att vi i riksdagen har haft diskussioner om Telia Sonera och deras
              kopparnät. Det har resulterat i att det finns en majoritet i riksdagen
              för att inte sälja ut Telia Sonera, bland annat på grund av just
              kopparnätet. Det är en viktig del av svensk infrastruktur. Det
              här är en parallell. Jag menar att regeringen måste se det.
            </seg>
            <seg xml:id="i-ed50c3e2eb6397c4-0">
              Något måste man naturligtvis göra. Det tror jag att alla är överens
              om. Man måste hitta en organisation för hur vi ska utveckla verksamheten
              och se till att den långsiktigt fungerar på ett bra sätt i Sverige.
              Där måste man ta hänsyn till de här olika faktorerna. Det är också
              viktigt för Trafikverkets verksamhet att de har en enhet som sköter
              det som den ska sköta på ett bra sätt och att det fungerar i verket
              när det gäller all den it-tjänst som de måste ha för sin egen
              verksamhet. Det är väldigt avgörande.
            </seg>
            <seg xml:id="i-b09d23a78a801c39-0">
              Därför måste regeringen komma fram till någon form av förslag.
              Då är min fråga till ministern återigen, för ministern har inte
              svarat på den punkten: Kommer det att föreläggas riksdagen så
              att riksdagen får möjlighet att ta ställning till frågan i sin
              helhet?
            </seg>
          </u>
          <note type="speaker" xml:id="i-6589c0079fdc92b6-0">
            Anf. 54 ANNIKA LILLEMETS (MP):
          </note>
          <u who="annika_lillemets_d743a3" xml:id="i-c74ef42bdd2b1181-3">
            <seg xml:id="i-13dbb28d12651204-0">
              Fru talman! Hur Trafikverket ICT hanteras är en fundamental säkerhetspolitisk
              fråga men även en viktig it-politisk fråga, som man har varit
              inne på här. Jag vill nämna att i en av Bredbandsforums arbetsgrupper
              har ett flertal av bredbandsmarknadens aktörer tillsammans tagit
              fram en förstudie över hinder för att nå regeringens mål i bredbandsstrategin.
            </seg>
            <seg xml:id="i-fc40cc8f8e5e40c6-0">
              I rapporten lyfte man bland annat upp problemet att befintlig
              infrastruktur inte används effektivt. Om regeringens målsättning
              ska nås är det av stor betydelse att den infrastruktur som finns
              kan utnyttjas till fullo och att kostnaden för att anlägga ny
              infrastruktur blir så låg som möjligt.
            </seg>
            <seg xml:id="i-e3e0f9d4e8fdfdd0-0">
              Redan i december 2010 presenterade Åke Hedén sin utredning om
              Trafikverket ICT, som många har pratat om. Han föreslog att det
              skulle tillsättas en utredning med uppdrag att analysera och ge
              förslag på hur de statliga fibernäten ska samordnas till stöd
              för regeringens bredbandsstrategi.
            </seg>
            <seg xml:id="i-ca4f42855c817e45-0">
              En av slutsatserna i hans utredning var att det inte finns något
              som säger att uppdelningen i flera ägarorganisationer är det mest
              optimala för samhälls- och marknadsutvecklingen. Tvärtom pekar
              mycket på att så inte är fallet. En sammanslagning skulle kunna
              ge synergieffekter och därmed minskade kostnader. Utredningen
              rekommenderar att statens kommunikationsinfrastruktur samlas i
              ett statligt affärsdrivande verk.
            </seg>
            <seg xml:id="i-78279f2dbfbd4b7a-0">
              Om ett beslut om försäljning eller ett icke-beslut fattas gällande
              avskiljning av Trafikverket ICT går regeringen och landet miste
              om de positiva effekter som en samordning av de statliga verksamheterna
              skulle kunna medföra. Jag tycker att det är mycket viktigt att
              vi hushållar och använder de resurser vi har effektivt.
            </seg>
            <seg xml:id="i-f56212b6839b8164-0">
              Jag har också svårt att se att det skulle vara ett större problem
              att ICT skulle kunna tjäna pengar genom att sälja överskottskapacitet
              än att man skulle kunna förlora pengar genom att inte utnyttja
              våra resurser effektivt. Man skulle också kunna riskera säkerhet
              och krisberedskap genom ökat krångel och upphandlingar. Jag har
              svårt att se att det är ett stort problem.
            </seg>
            <seg xml:id="i-bf45e5d90bb0a292-0">
              Jag tycker också att det finns ytterligare ett skäl att avskilja
              ICT. Det är att it-relaterade investeringar inte ska behöva konkurrera
              med underhållskostnader för järnväg eller väg.
            </seg>
            <seg xml:id="i-e94f4f3b57788f08-0">
              Jag undrar om infrastrukturministern, försvarsministern, it-ministern
              och hela regeringen avser att utse en utredare av ICT:s framtid
              och avskiljning från Trafikverket, som Åke Hedén föreslog i utredningen.
              Det har jag inte fått svar på ännu, men det var många frågor så
              jag hoppas att det kommer.
            </seg>
            <seg xml:id="i-a3e18e8602f105f5-0">
              Naturligtvis måste konsekvenserna av en avskiljning av Trafikverket
              ICT analyseras ur ett samhällsperspektiv och med övergripande
              samhällsnytta som utgångspunkt. Såväl bredbandsstrategin som den
              digitala agendan och it-säkerheten för krisberedskapen behöver
              belysas. Det är inte rimligt att Trafikverket ensamt ska ta ansvar
              för en så grundläggande och stor fråga, utan det är förstås regeringens
              ansvar att säkerställa att Sveriges alla intressen tillvaratas.
              Jag instämmer i Lars Johanssons fråga och undrar om vi i riksdagen
              kommer att få ta ställning till det och i så fall när.
            </seg>
          </u>
          <note type="speaker" xml:id="i-c934dd5429fadaa6-0">
            Anf. 55 PETER HULTQVIST (S):
          </note>
          <u who="peter_hultqvist_bd16a0" xml:id="i-ab5c659cf1f24ae4-1">
            <seg xml:id="i-4173f62d1fd0d550-0">
              Fru talman! Jag är tveksam till om man kan säga att privatisering
              per automatik leder till större effektivitet. Jag tycker inte
              det. Det här är en verksamhet som är effektiviserad. Den har omfattats
              av ett mycket professionellt utvecklingsarbete under många år.
              Vinsten förra året, som jag tidigare relaterade till, på 147 miljoner
              vid en omsättning på 1 ½ miljard indikerar det.
            </seg>
            <seg xml:id="i-075f54998312b738-0">
              När det gäller det så kallade kundsegmentet är det i detta sammanhang
              intressant att se hur det ser ut. Det motiverar definitivt inte
              någon privatisering. Det handlar till 82 procent om statliga myndigheter.
              Det är 9 procent medie- och teleoperatörer, 7 procent inom transportsektorn
              och 2 procent tågoperatörer. I den gruppen finns många statliga
              verksamheter.
            </seg>
            <seg xml:id="i-b7c7557e71992801-0">
              Det är en verksamhet som framför allt riktar sig till samhällsaktörer,
              till statliga verksamheter, och därför kan jag inte se att konkurrensaspekten
              skulle vara något argument för att privatisera. Det är en kompetent
              och bra verksamhet som byggts upp, och nu trycker privata intressenter
              på för att få vara med och ta över, kommersialisera och dessutom,
              utifrån sina perspektiv, göra vinster. Då tappar vi kontrollen.
            </seg>
            <seg xml:id="i-be76734ca483f000-0">
              Jag har gett en tydlig signal om att en väg framåt kan vara att
              bilda ett statligt bolag och på det sättet låta ICT utvecklas.
              Det skulle kunna vara ett sätt att skapa harmoni i den här frågan,
              och om frågan ska prövas av riksdagen kanske man dessutom kan
              klara eventuella majoriteter eftersom regeringen befinner sig
              i en minoritetssituation. Det är en möjlighet för att komma vidare
              och samtidigt bidra till utveckling, alltså att säga nej till
              de privata men gå vidare med ett statligt bolag.
            </seg>
          </u>
          <note type="speaker" xml:id="i-3b6db938e64c0aaf-0">
            Anf. 56 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-24">
            <seg xml:id="i-496ca4d029959d9e-0">
              Fru talman! Jag tycker att såväl Lars Johansson och Annika Lillemets
              som Peter Hultqvist resonerar på ett klokt sätt och egentligen
              belyser hela den breda bild som finns med i den här diskussionen.
              Här finns naturligtvis ett antal olika utgångspunkter, och de
              har funnits med från början när diskussionen om att utreda kom
              upp och Åke Hedén därmed fick sitt uppdrag.
            </seg>
            <seg xml:id="i-a31b2569604da868-0">
              När det gäller Annika Lillemets fråga om det kommer att utses
              en utredare för att avskilja ICT måste vi först komma fram till
              ett beslut om huruvida det ska avskiljas eller inte. Om det ska
              avskiljas då lär man utse en utredare. Där är vi inte i dag, och
              därför kan jag heller inte svara på när det ska utses en utredare.
              Någon sådan är alltså inte utsedd. Det är den ena delen.
            </seg>
            <seg xml:id="i-ee10bc39ffe363e9-0">
              Den andra delen, som både Peter Hultqvist och Lars Johansson
              tar upp, gäller huruvida det ska behandlas av riksdagen. Jag kan
              inte se någonting annat. Om vi skulle komma till en sådan situation,
              en sådan förändring som måste underställas riksdagen för beslut,
              då ska det naturligtvis komma till riksdagen.
            </seg>
            <seg xml:id="i-8d5ec94511d6b93e-0">
              Hela resonemanget, fru talman, visar som jag sade tidigare på
              den breda problematiken. Jag skulle vilja betona att det är lätt
              att i en debatt hamna i en situation eller en diskussion om huruvida
              privatisering som sådan skulle vara målet. Det vill jag bestämt
              ta avstånd ifrån, för privatiseringar är i så fall ett verktyg,
              inte målet i sig. Därför måste vi först veta om det är rätt verktyg
              att använda i den här verksamheten, och där är vi ännu inte.
            </seg>
            <seg xml:id="i-8b418ed1e860aa05-0">
              Vi har försökt bredda bilden. Det här är frågor som berör inte
              minst mitt ansvarsområde men också it och kommunikation, den försvarspolitiska
              delen, det rättsliga perspektivet bilden är väldigt bred. Vi ska
              därför inte forcera fram det, utan vi måste verkligen se vad som
              är rätt väg att gå.
            </seg>
            <seg xml:id="i-23d2a364d25ab7ea-0">
              Peter Hultqvist tog upp om man skulle kunna ha det som ett statligt
              bolag. Av diskussionerna har jag förstått att det är ett alternativ.
              Det har funnits med i diskussionerna. I dag handlar det mer om
              vad Trafikverket får in för underlag, vad de kommer att ha med
              i den här diskussionen. Vi kommer att ha med det som underlag.
              Vi kommer att ha med Åke Hedéns slutsatser. Vi kommer även att
              behöva ha med resultatet av det uppdrag som regeringen nyligen
              gav till Statskontoret om behovsbilden för den skyddade kommunikationslösningen
              för offentlig sektor. Det ska dock inte redovisas förrän i januari
              2013.
            </seg>
            <seg xml:id="i-046ed40981dbcf2a-0">
              Detta är absolut ingen lätt fråga, och det gäller att hantera
              den på rätt sätt innan vi fattar beslut. Det har vi alltså ännu
              inte gjort.
            </seg>
          </u>
          <note type="speaker" xml:id="i-675c73f5d205b2bc-0">
            Anf. 57 LARS JOHANSSON (S):
          </note>
          <u who="lars_johansson_de76bc" xml:id="i-400d87adca43123e-5">
            <seg xml:id="i-fda573ec208dd06f-0">
              Fru talman! Jag tackar för beskedet från infrastrukturministern
              att om det ska ske en förändring ska det underställas riksdagen.
              Det var ett klart och tydligt besked.
            </seg>
            <seg xml:id="i-bc5cf4728cdca174-0">
              Diskussionen beträffande hur verksamheten ska förändras eller
              utvecklas avseende Trafikverket ICT är viktig. Det är också viktigt
              att det förs en bred diskussion om den kompetens som finns. Ett
              problem är den tidsutdräkt som uppstått. Vi får inte några definitiva
              besked om tidsplanen, när saker och ting ska komma på plats.
            </seg>
            <seg xml:id="i-ecd4f9be8f0c9ffd-0">
              Som Peter Hultqvist sade är det en välfungerande och kompetent
              verksamhet vid ICT; han har ju mer insyn i hur den fungerar i
              Borlänge. Brist på besked är aldrig bra i en sådan tjänsteorganisation
              eftersom det kan leda till att kunniga människor går vidare till
              andra jobb. Därför är det viktigt att ta fram en tidsplan för
              hur arbetet ska drivas vidare så att vi kan ge besked till människorna
              som jobbar i verksamheten i första hand att den har en central
              funktion för staten.
            </seg>
            <seg xml:id="i-124a4427b50b2626-0">
              Det är viktigt att hitta en organisationsform som gör att vi
              kan utveckla verksamheten i statens regi, skulle jag vilja säga.
              Åke Hedén har ju pekat på möjligheten att vissa delar av verksamheten
              kan samordnas med andra statliga verksamheter, såsom Svenska Kraftnät,
              Teracom etcetera. Man borde ganska snabbt kunna komma till skott
              beträffande verksamheten inom ICT. Jag tror inte att det egentligen
              behöver vara så komplicerat eftersom det föreligger en utredning.
            </seg>
          </u>
          <note type="speaker" xml:id="i-23294e55d448bada-0">
            Anf. 58 ANNIKA LILLEMETS (MP):
          </note>
          <u who="annika_lillemets_d743a3" xml:id="i-c74ef42bdd2b1181-4">
            <seg xml:id="i-025506b61c4804b2-0">
              Fru talman! Låt mig instämma i det som Lars Johansson sade. Jag
              vill egentligen bara lägga till en sak, nämligen att när man funderar
              över om privatiseringar är rätt verktyg för att få en väl fungerande
              verksamhet och en hög krisberedskap vad gäller kommunikationsinfrastruktur
              bör man komma ihåg att det ligger i sakens natur att kriser och
              säkerhetshot är svåra eller rent av omöjliga att planera för.
              Man vet att det kommer att hända, men man vet inte när. Det gör
              det svårt att skriva kravspecifikationer som täcker allt om man
              ska handla upp kommunikationslösningar av externa utförare.
            </seg>
            <seg xml:id="i-02ff53a379193111-0">
              Jag har svårt att se att en sådan ordning inte skulle bli mer
              svårhanterlig och därmed medföra en ökad risk. Jag undrar därför
              om det är en klok strategi att styra med viten. Fungerar en sådan
              ordning över huvud taget i krissituationer? Det vill jag skicka
              med till regeringen och framför allt infrastrukturministern. Erfarenheterna
              från andra områden är avskräckande.
            </seg>
            <seg xml:id="i-f35e01d2d4cc70fc-0">
              Statligt kontrollerbar kommunikationsinfrastruktur vill MSB ha.
              Man bör verkligen fundera i detalj på vad statligt kontrollerbar
              innebär.
            </seg>
            <seg xml:id="i-174f80d3d52e4f14-0">
              För övrigt ser jag liksom Lars Johansson starkt fram emot att
              frågan om ICT:s framtid löses snabbt, att regeringen bereder detta
              och att vi beslutar i riksdagen om en eventuell förändring.
            </seg>
          </u>
          <note type="speaker" xml:id="i-e329a09a9378bdec-0">
            Anf. 59 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-25">
            <seg xml:id="i-fe6a5febfc0f40ae-0">
              Fru talman! Jag tackar alla som deltagit i interpellationsdebatten.
            </seg>
            <seg xml:id="i-c4108511de58cd4a-0">
              Jag delar naturligtvis Lars Johanssons bild. Så är det i all
              verksamhet. Vid minsta känsla eller föraning om en förändring
              är det självklart att de som jobbar på en arbetsplats är fundersamma
              och oroliga. Man kanske börjar se om sitt hus. Därför är det naturligtvis
              viktigt med en tidsplan. Det är alldeles riktigt.
            </seg>
            <seg xml:id="i-df5f2d3e09e38163-0">
              Jag väntar naturligtvis också på vad Trafikverket och deras styrelse
              kommer fram till för slutsatser nu i juni. Denna fråga följer
              vi väldigt brett i regeringen, för den påverkar inom så många
              olika områden. Vi ska inte forcera fram ett beslut som i slutändan
              inte är bra, men ett besked måste komma tillräckligt snabbt för
              att vi inte ska få en krissituation och tappa kompetens som vi
              behöver i den verksamhet vi har.
            </seg>
          </u>
          <note xml:id="i-a7ef9569ed5b48a8-4">
            Överläggningen var härmed avslutad.
          </note>
          <note xml:id="i-947e883faceffaa4-0">
            10 § Svar på interpellation 2011/12:350 om kommuners rätt att
            skapa trafiksäkra miljöer
          </note>
          <note type="speaker" xml:id="i-8fb17c870f446346-0">
            Anf. 60 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-26">
            <seg xml:id="i-449725dbf941748c-0">
              Fru talman! Stina Bergström har frågat mig vilka åtgärder jag
              avser att vidta så att riksdag eller regering beslutar om en generell
              sänkning av bashastigheten i tätbebyggda områden med oskyddade
              trafikanter. Vidare frågar Stina Bergström vilka åtgärder jag
              avser att vidta för att kommuner som vill skapa en trafiksäker
              miljö genom att införa en hastighetsgräns på 30 kilometer i timmen
              ska kunna göra det utan att hindras av staten.
            </seg>
            <seg xml:id="i-b0e30fbd50b12758-0">
              År 2008 infördes nya hastighetsgränser, vilket gav kommunerna
              ökade möjligheter att anpassa farten efter gatans eller vägens
              utformning och användning. Statens roll är här att säkerställa
              att dessa beslut sker på ett rättssäkert sätt. Kommunernas beslut
              om 30 eller 40 kilometer i timmen inom tätbebyggt område ska vara
              motiverade med hänsyn till trafiksäkerhet, framkomlighet eller
              miljö. Grunden för detta är att väl motiverade hastighetsgränser
              har större möjligheter att bli respekterade av förarna. En högsta
              tillåten hastighet som upplevs som omotiverat låg riskerar en
              sämre efterlevnad och kan på sikt leda till att respekten för
              hastighetsbegränsningar i allmänhet minskar.
            </seg>
            <seg xml:id="i-bfc00c27c06d90c6-0">
              Trafikverket har fått i uppdrag att utvärdera de nya hastighetsgränserna.
              Trafikverkets rapport kommer att lämnas till regeringen i början
              av juni. Jag avser att avvakta denna utvärdering.
            </seg>
            <seg xml:id="i-eb6b1f7b8ab68712-0">
              Förutom rena hastighetssänkningar är kommunernas åtgärder för
              säkra övergångar och överfarter för cyklister och gångtrafikanter
              av stor betydelse för trafiksäkerheten. Många olyckor sker dock
              genom singelolyckor där gångtrafikanter ramlar eller cyklister
              åker omkull. För att få ett bättre underlag för åtgärder ska Trafikverket
              studera händelseförloppen bakom cyklisters singelolyckor och fotgängares
              fallolyckor.
            </seg>
            <seg xml:id="i-90adc688e36da69a-0">
              Avslutningsvis vill jag poängtera att väl avvägda hastighetsgränser,
              som accepteras och respekteras av trafikanterna, är en förutsättning
              för att vi ska kunna nå våra trafiksäkerhetsmål. Den hastighetsreform
              som genomförts på både statliga och kommunala vägar tar fasta
              på just detta. Regeringen avser att fortsätta arbetet med att
              förverkliga nollvisionen genom systematiska förbättringar i transportsystemet.
              Detta är en fortgående process där vi sätter upp mål, genomför
              åtgärder, följer upp och utvärderar våra resultat för att säkra
              att vi gör rätt. Utvärderingen av hastighetssystemet är en del
              av detta arbete.
            </seg>
          </u>
          <note type="speaker" xml:id="i-b0f13cddca00b64f-0">
            Anf. 61 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-3e8df05b5e36bacb-0">
            <seg xml:id="i-4ce36e2849205386-0">
              Fru talman! Jag vill börja med att tacka för infrastrukturministerns
              svar, även om hon inte alls svarar på frågan vad hon tänker göra
              för att de kommuner som vill införa en hastighetsgräns på 30 kilometer
              i timmen i sina bostadsområden ska kunna göra det utan att hindras
              av staten.
            </seg>
            <seg xml:id="i-148e0f4e90b80410-0">
              Det kan låta som en märklig fråga, när kommunerna sedan 2008
              fått möjlighet att själva besluta om hastighetsbegränsningarna
              i tätorterna. Vi har också flera exempel på kommuner som gått
              före och infört 30 kilometer i timmen i bostadsområden och utanför
              skolor och förskolor. Men det finns också kommuner som har velat
              men inte kunnat införa 30 kilometer i timmen på grund av att privatpersoner
              överklagat kommunernas beslut till statliga instanser, som sedan
              upphävt de kommunala besluten. Kommunerna har fått plocka fram
              50-skyltarna igen. Ett sådant exempel är Karlstad.
            </seg>
            <seg xml:id="i-5fcc0862e767bee7-0">
              Karlstads kommun tog sitt första beslut om 30 kilometer i timmen
              redan 2008 för bostadsområdena Hagalund, Södra Råtorp och Gökhöjden.
              Det var ett beslut som gladde många boende liksom personal på
              förskolor och skolor. Men det överklagades av en privatperson.
              Den här personen tyckte väl, som infrastrukturministern sade,
              att 30 kilometer i timmen på de här gatorna var en omotiverat
              låg hastighet, trots att det är väldigt mycket lekande barn där.
            </seg>
            <seg xml:id="i-753fe6bc94013ae4-0">
              Länsstyrelsen i Värmlands län gav privatpersonen rätt. Kommunen
              överklagade till Transportstyrelsen, som också gav honom rätt,
              eftersom man inte tyckte att kommunen hade tillräckligt mycket
              underlag för sitt beslut. Kommunen gjorde då ett omtag i frågan
              och tog fram en hastighetsplan för hela kommunen med hjälp av
              handboken Rätt fart i staden , framtagen av dåvarande Vägverket
              tillsammans med SKL. Men även det här beslutet överklagades till
              länsstyrelsen, som fortsatte att gå på privatpersonens linje.
              Länsstyrelsens motivering är att Rätt fart i staden bara är en
              handbok och att kommunens beslutsunderlag därmed saknar rättslig
              relevans.
            </seg>
            <seg xml:id="i-98a0a81c76ccfb31-0">
              Länsstyrelsens inställning till hastighetsgränser inom tätbebyggt
              område är att det ska vara 50 kilometer i timmen, endast i undantagsfall
              30 kilometer i timmen. De skriver i sitt yttrande: Med hänsyn
              till de krav som ställs på en förare enligt reglerna i trafikförordningen
              torde det enligt Länsstyrelsens mening, endast i undantagsfall
              vara motiverat att med hänsyn till trafiksäkerheten eller framkomligheten
              eller miljön, sänka hastigheten inom tätbebyggt område till 30
              km/tim.
            </seg>
            <seg xml:id="i-12947d2b463c56dd-0">
              Det verkar som att statens olika aktörer inte är överens i den
              här frågan. Trafikverket uppmanar kommunerna att sänka hastigheterna,
              men länsstyrelserna och Transportstyrelsen vill inte låta dem
              sänka dem.
            </seg>
            <seg xml:id="i-7b18bdeda445fd1f-0">
              Statsrådet hänvisar till Trafikverkets utredning, som ska presenteras
              i juni. Tar den upp konflikten mellan statens olika företrädare?
              Kan statsrådet ge mig en hint om vilken sida som kommer att vinna?
            </seg>
            <seg xml:id="i-f3dbbbc867b35994-0">
              Jag vill också återkomma till frågan: Vad behöver göras för att
              kommunpolitiker som med hänsyn till miljö och trafiksäkerhet vill
              införa 30 kilometer i timmen ska få göra det utan att riskera
              att behöva byta tillbaka till 50-skyltarna?
            </seg>
          </u>
          <note type="speaker" xml:id="i-c0cc943c8911d05f-0">
            Anf. 62 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-27">
            <seg xml:id="i-97296b2e1d906a42-0">
              Fru talman! Det som Stina Bergström tar upp i sin interpellation
              blir naturligtvis en stor knepighet när kommuner känner att de
              vill göra nytta av framkomlighetsskäl, trafiksäkerhetsskäl eller
              miljöskäl och statens olika aktörer inte är överens jag utgår
              från att det är så som Stina Bergström säger.
            </seg>
            <seg xml:id="i-805c16b89ea3b0dc-0">
              När Sverige redan 1997 fattade sitt beslut om nollvisionen var
              en av grundpoängerna att alla olika aktörer ska vara med och arbeta
              framåt, inte minst på trafiksäkerhetssidan. Det var så vi kom
              att designa olika vägar. Det var också så framför allt begreppet
              hastighet kom att bli en viktig beståndsdel i trafiksäkerhetsarbetet.
            </seg>
            <seg xml:id="i-d82f54d38d414f5c-0">
              I takt med att kunskaperna har ökat och insikten hos alla inblandade
              parter ökar också förståelsen för vissa åtgärder som man måste
              vidta. Det jag måste fråga mig själv utifrån kopplingen till Stina
              Bergströms fråga är: Har nu alla dessa inblandade aktörer denna
              insikt och kunskap i nollvisionens arbete? Och finns det sådant
              där det ena stöter på det andra? Det vet jag naturligtvis inte.
            </seg>
            <seg xml:id="i-ff209b3c75cc67e8-0">
              Den andra delen gäller den hastighetsutvärdering som ska göras
              och just kopplingen till huruvida statens olika aktörer inte är
              överens. Jag vet inte om den finns med i utredningen. Det skulle
              jag inte tro. Den utgår mer från de olika hastighetssättningar
              som har gjorts på de olika vägarna. Det är sett utifrån perspektivet
              om det gör nytta att sänka hastigheter och vad det får för effekter.
            </seg>
            <seg xml:id="i-4e17512a4f21c8f4-0">
              Vi hade för ett antal veckor sedan en stor resultatkonferens
              när det gällde arbetet med nollvisionen och trafiksäkerhetsarbetet.
              Det gäller inte minst utifrån att vi måste ta fasta på att den
              del som ökar när det gäller antal dödade och svårt skadade är
              just de oskyddade trafikanterna och inte minst cyklister eller
              de som går.
            </seg>
            <seg xml:id="i-67371b9572418b56-0">
              Problematiken där är snarare de singelolyckor som inte sker i
              kollision med annan. Det är snarare att man glider av en cykelväg
              på grund av grus, vilket inte har med hastigheten att göra i sammanhanget.
              Därför är detta en process.
            </seg>
            <seg xml:id="i-3f921d7219d8b537-0">
              Det som har införts är möjligheten för kommuner där det är motiverat
              att ha både 30 och 40 kilometer i timmen. Man får i så fall titta
              lite närmare på varför det inte kan ske om det finns en sådan
              möjlighet att göra det i synnerhet på områden där det skulle kunna
              vara befogat.
            </seg>
            <seg xml:id="i-5b7cbf07a7cd40c0-0">
              Fru talman! Som jag sade inledningsvis skulle jag vilja problematisera
              en fråga. Det får inte för mycket bli ett generellt sättande av
              30-områden så att vi tappar respekten för det och minskar uppmärksamheten
              utanför förskolor, skolor eller där man har lekande barn. Det
              kan bli något slags attitydförändring så att det inte blir accepterat.
            </seg>
            <seg xml:id="i-3a09811d9e50072e-0">
              Det kan bli en fara om någonting blir för generellt. Det är därför
              som det verkligen ska vara anpassat när man har en hastighetsnedsättning
              så att den känns motiverad. Ingen ska inluras i någon falsk trygghet.
              Det tror jag vore att göra en björntjänst.
            </seg>
            <seg xml:id="i-5674f1b2e1871759-0">
              Där det är motiverat ska kommuner kunna ges en möjlighet att
              sätta en hastighetsgräns som är anpassad till framkomlighet, säkerhet
              och miljö.
            </seg>
          </u>
          <note type="speaker" xml:id="i-0c71b024291ead0a-0">
            Anf. 63 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-3e8df05b5e36bacb-1">
            <seg xml:id="i-e23d48d8d070ac55-0">
              Fru talman! Infrastrukturministern säger att olycksstatistiken
              går åt helt fel håll när det gäller de oskyddade trafikanterna.
              Det är därför som jag har lämnat in interpellationen. Jag tycker
              att det är väldigt viktigt. Att man vill ha 30 kilometer i timmen
              där mjuka människor ska samsas med hårda bilar handlar helt enkelt
              om liv och hälsa.
            </seg>
            <seg xml:id="i-2db5d7b20b0f8dbb-0">
              Enligt en rapport från Trafikanalys från 2009 var 34 procent
              av de omkomna i trafiken oskyddade trafikanter trots att de bara
              står för 5 procent av färdsträckan. Det är alltså nio gånger så
              farligt att gå och cykla som att sätta sig i bilen.
            </seg>
            <seg xml:id="i-30ac2a68fb33c7d3-0">
              Jag vet inte hur mycket av den ökning som nu har varit för de
              oskyddade trafikanterna som är singelolyckor. Jag tror inte att
              alla är singelolyckor utan att en hel del av dem handlar om kollision
              med bilar. Antalet gående som dödades förra året hade ökat med
              71 procent. Det är en hög siffra.
            </seg>
            <seg xml:id="i-d31e1f9633da62c4-0">
              Den mest effektiva åtgärden för att öka trafiksäkerheten i dessa
              miljöer med oskyddade trafikanter och bilar är att sänka hastigheter.
              Vi vet att en fotgängare som blir påkörd i 30 kilometer i timmen
              klarar livhanken i nio fall av tio. Det motsatta gäller om det
              är 50 kilometer i timmen. Då dör nio av tio.
            </seg>
            <seg xml:id="i-865f8779912a7c28-0">
              Därför anser Miljöpartiet att regeringen bör ge Trafikverket
              i uppdrag att utfärda en maxhastighet på 30 kilometer i timmen
              i tätbebyggda områden med oskyddade trafikanter. Vi tror inte
              att det är ett problem att det är en generell hastighet på 30
              kilometer i timmen. Vi tror tvärtom att det blir enklare för trafikanterna
              att hålla reda på att det är 30 kilometer.
            </seg>
            <seg xml:id="i-b9ce26005e9925f2-0">
              Vi ser det i andra städer nere i Europa. Jag var till exempel
              nere i Freiburg före påsk. Där var det 30 kilometer på alla gator
              i hela staden. Jag tror aldrig att jag har känt mig så trygg och
              lugn i en stad när jag både gick och cyklade.
            </seg>
            <seg xml:id="i-6fd32eb7aa0fc591-0">
              Miljöpartiets förslag att införa maxhastigheten har stött på
              patrull. Det har avslagits med motiveringen att kommunerna redan
              kan göra detta med hjälp av Trafikverkets riktlinjer och föreskrifter.
              Men som jag sade i mitt inledningsanförande finns det kommuner
              som har gått på pumpen. De har inte fått göra detta.
            </seg>
            <seg xml:id="i-d7caec4b3a0d1fe6-0">
              Det bästa är ett ordentligt statligt beslut om att det ska vara
              30 kilometer som gäller när man blandar olika slags trafikanter.
              Det näst bästa är om kommunerna själva får bestämma. Jag tror
              att kommunpolitiker kan fatta beslutet att skapa trafiksäkra miljöer
              där man behöver ha den här hastigheten.
            </seg>
            <seg xml:id="i-0ad162798153d6b2-0">
              I dag är det ett moment 22. Det är i stället de som inte vill
              ha hastighetssänkningar som alltför ofta vinner diskussionerna.
              Länsstyrelsen i Värmland verkar tillhöra den skaran.
            </seg>
            <seg xml:id="i-7072388f3230c8a6-0">
              De säger i sitt yttrande: Sveriges Kommuner och Landsting har
              tillsammans med Vägverket tagit fram Rätt fart i staden i syfte
              som länsstyrelsen uppfattade det att få till stånd en generell
              sänkning av bashastigheten till 30 kilometer i timmen i bostadsområden
              inom tätbebyggda områden över hela landet. En sådan generell ändring
              av hastighetsgränserna bör lämpligen beslutas på central nivå
              av riksdagen och regeringen.
            </seg>
            <seg xml:id="i-eae2e2131a7d9c25-0">
              Detta är intressant. Jag måste fråga statsrådet: Delar hon länsstyrelsens
              uppfattning om syftet med handboken och uppfattningen att vi måste
              fatta ett riksdagsbeslut innan kommunerna kan införa 30 kilometer
              i timmen i bostadsområdena?
            </seg>
          </u>
          <note type="speaker" xml:id="i-0d7b53dafc7b695a-0">
            Anf. 64 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-28">
            <seg xml:id="i-04bd4ac583480e4f-0">
              Fru talman! Om en generell hastighetsbegränsning ska gälla i
              samtliga tätorter är det någonting som ska gälla för hela landet.
              Då kanske det är rimligt att man fattar ett sådant beslut nationellt
              centralt i riksdagen. Det har inte gjorts. Däremot har det gjorts
              möjligt för kommuner att kunna pröva om de vill ändra hastighetsgränser
              till det lägre.
            </seg>
            <seg xml:id="i-a89c9ddf7b94fb9f-0">
              Det är oerhört viktigt att veta och inte bara att tro. Vad beror
              det på, och vad är orsakerna till, att vi har olyckor oavsett
              var i trafiken de är? Det behöver vi veta för att på kanske ett
              mer pricksäkert sätt komma fram till vilka åtgärder som vi ska
              föreslå. Därför är hela delen med nollvisionen och trafiksäkerheten
              en ständigt pågående process.
            </seg>
            <seg xml:id="i-f13cbd3d5ce32be3-0">
              Nu vet vi, och det har ändrats över tid, att de oskyddade trafikanterna
              är något som vi fokuserar mer på nu, precis som Stina Bergström
              säger. Det är där det har ökat. Det är mer av singelolyckor än
              kollision med bilar.
            </seg>
            <seg xml:id="i-c35b6cd396402bc3-0">
              Det är därför vi till exempel jobbar med cykelutredningen för
              att se hur vi kan få mer acceptans och respekt mellan olika trafikanter.
              Det gäller dem som går och dem som cyklar och mellan cyklister
              och övrig trafik. Det är en viktig del.
            </seg>
            <seg xml:id="i-b5429eb03e53fd4f-0">
              Det är också därför vi alltmer talar om hur vi ska hitta lösningar
              att separera trafik mer. Det gäller dem som går, cyklar och kör
              bil. Vi ska hela tiden öka säkerheten precis på samma sätt som
              vi har resonerat för bilar där man har mittseparering för att
              hindra kollisioner.
            </seg>
            <seg xml:id="i-935ad7a53eb46791-0">
              När det gäller den del om krock och kollisioner som Stina Bergström
              hänvisade till och att det är färre som dör eller skadas om man
              krockar i 30 kilometer i timmen än i 50 kilometer i timmen är
              det riktigt. Så har det sett ut över tid.
            </seg>
            <seg xml:id="i-acaf3fd030a1b2c2-0">
              Redan där gör det nu skillnad vid 50 kilometer eftersom tekniken
              har utvecklats över tid för bilar. De har fått en sådan utformning
              att man inte ska få samma effekt så att människor dör. Ytterligare
              framåt i tiden har vi redan på plats bilar med automatiska bromssystem
              som gör att när någon kommer ut framför så stannar bilen själv
              när vi som förare inte förmår att uppmärksamma eller se. Vi måste
              hela tiden jobba på flera olika nivåer och bredda arbetet.
            </seg>
            <seg xml:id="i-b5f45a6ae4298005-0">
              Jag går tillbaka till frågan och det som gör att jag förstår
              att Stina Bergström lyfter den. Det är helt klart så att hastigheterna
              nästan alltid är det som avgör. Det första som vi måste se till
              är att människor verkligen respekterar den hastighet som är satt
              så att man inte överskrider den oavsett vilken hastighet som råder.
              Det är nästan den största utmaningen.
            </seg>
            <seg xml:id="i-03bcaa0ff3053968-0">
              Sedan gäller det också att anpassa så att vi har rätt hastighet
              på rätt ställe. Såvitt jag känner till ska kommuner som önskar
              en annan hastighetssättning än till exempel 50 kunna ha det om
              det anses motiverat av de skäl som vi tidigare har talat om.
            </seg>
          </u>
          <note type="speaker" xml:id="i-1e61bef01d334448-0">
            Anf. 65 STINA BERGSTRÖM (MP):
          </note>
          <u who="stina_bergstrom_d57ec1" xml:id="i-3e8df05b5e36bacb-2">
            <seg xml:id="i-d4a1ef659103941a-0">
              Fru talman! Ja, det är viktigt att få acceptans för hastighetsgränserna.
            </seg>
            <seg xml:id="i-f36b9253769a260b-0">
              Något som jag ändå tror att vi har fått en acceptans för är detta
              med 30 kilometer i timmen vid skolor och förskolor. Men där gäller
              det att gå i rätt skola. I Uppsala beslöt politikerna för några
              år sedan att införa skol-30 vid alla kommunens skolor. Det gick
              bra så länge det handlade om kommunens gator och vägar. När det
              gällde skolor som låg vid länsvägar satte dock Trafikverket och
              Transportstyrelsen stopp. Där fick hastigheten inte vara lägre
              än 50. Nu har alltså Uppsala kommun tvingats anta två regler skol-30
              vid vissa skolor och skol-50 vid andra. Det låter som om det är
              rätt rörigt för bilister, föräldrar och barn att hålla reda på
              vad det är som gäller.
            </seg>
            <seg xml:id="i-284c79bf03190b31-0">
              Avslutningsvis vill jag därför fråga statsrådet om hon tycker
              att detta är rimligt. Vore det inte bättre att införa en bestämmelse
              om att det är 30 som ska gälla vid alla skolor och förskolor oavsett
              vilken väg bilarna kör på?
            </seg>
          </u>
          <note type="speaker" xml:id="i-93bb9cc8db9fb5e4-0">
            Anf. 66 Statsrådet CATHARINA ELMSÄTER-SVÄRD (M):
          </note>
          <u who="unknown" xml:id="i-b0da28722589eff8-29">
            <seg xml:id="i-9f4f28ee3bf50e78-0">
              Fru talman! Jag tror att det är svårt att vara generell. Skolor
              ligger ju på olika ställen och det finns olika sorters vägar omkring
              dem. Det bästa är naturligtvis att kunna ta hänsyn till både framkomligheten
              vilket säkert är ett skäl för att man inte har velat ha lägre
              hastighet än 50 på en länsväg och säkerheten. Vid skolor har man
              i allt högre grad 30 som hastighetsgräns.
            </seg>
            <seg xml:id="i-6924a01b6e26ac1a-0">
              Man tittar nu alltmer på hur det ser ut på landsbygden där exempelvis
              skolbussar stannar: Hur ser övergången ut, om man ska ta sig över
              en väg, och hur säker är den? Hur kan man som fotgängare eller
              cyklist ta sig till och från platsen, så kombinationen med övrig
              trafik blir bra? Helst vill man ju separera trafiken, så att man
              inte ska behöva vara i närheten av en väg i en passage till en
              skola eller en förskola.
            </seg>
            <seg xml:id="i-d88355e4a3baa1a5-0">
              I ett mer tättbebyggt område kan man av framkomlighetsskäl ha
              30 men ändå komma att göra en annan bedömning av trafiksäkerhetsskäl.
            </seg>
            <seg xml:id="i-8396461c33d0fe43-0">
              Jag är dock inte riktigt beredd att hålla med om att vi har fått
              en acceptans när det gäller 30 utanför skolor. Det behövs vid
              varje skolstart en påminnelse, där vi har trafikövervakning inte
              minst från polisens sida. Det är alldeles för många föräldrar
              som kommer körande tryggt och säkert och som sedan, när de har
              lämnat av sitt barn, gasar därifrån. Fokus är fortfarande på att
              få acceptans.
            </seg>
            <seg xml:id="i-97313f3c28a9cbc5-0">
              Det är viktigt att vi alla hjälps åt att se var det är rimligt
              och möjligt. Hastigheten spelar roll. Jag har dock svårt att se
              att vi skulle kunna besluta centralt om en generell hastighetsnedsättning
              utan att ta hänsyn till vad man i övrigt kan göra för att ha fokus
              på nollvision och trafiksäkerhet, inte minst vid våra skolor.
            </seg>
          </u>
          <note xml:id="i-a7ef9569ed5b48a8-5">
            Överläggningen var härmed avslutad.
          </note>
          <note xml:id="i-e66f13553fda75cb-0">
            11 § Svar på interpellation 2011/12:302 om energiforskning för
            jobben och klimatet
          </note>
          <note type="speaker" xml:id="i-1b78a9fc8859b51b-0">
            Anf. 67 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-30">
            <seg xml:id="i-89916b87d3e39127-0">
              Fru talman! Ann-Kristine Johansson har frågat mig hur jag avser
              att undvika att indragningarna i Energimyndighetens anslagssparande
              sätter stopp för viktiga nysatsningar för forskning och innovationer
              inom energiområdet.
            </seg>
            <seg xml:id="i-28ff842893da2579-0">
              Det gläder mig att Socialdemokraterna värnar energiforskningen
              och delar min och regeringens syn på hur viktig den är både för
              arbetslinjen och för omställningen av energisystemet. För mig
              och regeringen är ett ambitiöst energiforskningsprogram en central
              del av energipolitiken.
            </seg>
            <seg xml:id="i-fad698184a6d2e57-0">
              Vad gäller principerna för hur regeringen hanterar myndigheters
              anslagssparande så är det en fråga som inte är unik för just energiforskningen.
              Anslagssparanden ska inte vara en regel utan snarare vara ett
              undantag. Det gäller även energiområdet.
            </seg>
            <seg xml:id="i-5a24f5b829bb4080-0">
              Fram till 2012 har energiforskningen anvisats drygt 1,3 miljarder
              kronor. Energimyndigheten hade under en följd av år ackumulerat
              nästan 1,1 miljarder kronor i oförbrukade anslagsmedel. Av budgetdisciplinära
              skäl var det nödvändigt att inför 2012 minska det ackumulerade
              sparandet.
            </seg>
            <seg xml:id="i-2355051bc3be77c6-0">
              Som energiminister anser jag att det var olyckligt att myndigheten
              inte kunde använda alla anslagna medel så som regeringen avsåg
              när tidigare års budgetar utformades. Regeringen har de senaste
              åren mycket medvetet satsat på energiforskning och Energimyndighetens
              verksamhet. På de tre åren från 2008 till 2011 har anslagen ökat
              från ca 875 miljoner kronor per år till drygt 1,3 miljarder kronor.
              Under samma period har antalet anställda ökat från 251 till 343.
            </seg>
            <seg xml:id="i-14ed1292dbd140da-0">
              Vad gäller 2012 års budget bedömer regeringen att de medel som
              budgeterats för energiforskning tillsammans med beställningsbemyndigandet
              motsvarar årets behov av nysatsningar. Även Energimyndigheten
              gör samma bedömning i sin prognos över anslagsförbrukningen.
            </seg>
            <seg xml:id="i-98a19c26da337fe3-0">
              Energiforskningen är en grundpelare i energipolitiken och en
              förutsättning för att nå våra högt satta mål på energi- och klimatområdet.
              Forskning och teknikutveckling kan tillsammans med ett positivt
              företagsklimat skapa såväl nya jobb som exportmöjligheter och
              en bättre miljö.
            </seg>
          </u>
          <note type="speaker" xml:id="i-b5cfe67975d7e2c7-0">
            Anf. 68 ANN-KRISTINE JOHANSSON (S):
          </note>
          <u who="ann-kristine_johansson_ee1156" xml:id="i-56876f710c099ef3-0">
            <seg xml:id="i-321a37dbb5b55eb1-0">
              Fru talman! Jag vill tacka energiminister Hatt för svaret. Jag
              är glad över att ministern i svaret trycker på behovet av energiforskning
              som ett viktigt område. Här vill jag fråga ministern om energiforskning
              kommer att bli ett prioriterat område i höstens kommande forskningsproposition,
              som vi alla ser fram emot med spänning.
            </seg>
            <seg xml:id="i-a5b5d299255c7442-0">
              EU har i sitt forskningsprogram Horizon 2020 pekat ut energin
              som en av sex samhälleliga utmaningar. Jag tror att jag och ministern
              är helt överens med EU om detta. Likaså pekar man i EU:s energifärdplan
              2050 ut vikten av forskning när det gäller energi och ett hållbart
              energisystem som grunden för att klara klimatutmaningarna. Det
              krävs en helhetssyn på klimat, energi och miljö för att komma
              framåt på vägen mot ett hållbart samhälle för våra barnbarns skull.
            </seg>
            <seg xml:id="i-1c5e57ec00f8c7b2-0">
              Redan 2006, under regeringen Persson, pekade vi ut vägen mot
              ett hållbart samhälle. Det var ett bra och utvecklat samarbete
              mellan regeringen och Centern då. Statsminister Persson drog upp
              riktlinjerna för det gröna folkhemmet, ett ekologiskt hållbart
              Sverige och att vi skulle vara på väg att klara av alla stora
              miljöproblem inom en generation.
            </seg>
            <seg xml:id="i-b955a31f00497ee8-0">
              Regeringen har under tidens lopp satsat på forskning och utveckling
              och inte minst samarbete med näringsliv, akademi och samhälle.
              Det har fört Sverige i topp, med företag som exporterar teknik
              över hela världen.
            </seg>
            <seg xml:id="i-a69b35ac9f2102f8-0">
              Jag vill att vi fortsätter att vara tydliga med detta, inte minst
              mot företagen på energiområdet. Vi ska vara tydliga mot forskningen
              och mot branschen om att staten kommer att satsa på ett hållbart
              energisystem med helhetstänk. Till detta behöver vi kraftfulla
              satsningar på energiforskning, ny teknik, ny produktion, ledningsstruktur,
              smarta hus och smarta nät. Det behövs, som jag sade, för miljön,
              jobben och inte minst för våra barnbarns skull.
            </seg>
            <seg xml:id="i-509cde0c331bea21-0">
              Ministern skriver i svaret att ett ambitiöst energiforskningsprogram
              är centralt för regeringen. Det är jättebra. Vi är helt överens
              om det. Jag skulle vilja höra lite mer om vad ministern menar
              med ambitiöst? Kommer det, som jag undrade, att bli ett prioriterat
              område i höstens kommande forskningsproposition?
            </seg>
            <seg xml:id="i-9ca445d678aad867-0">
              Här skulle jag också vilja höra ministerns syn på samarbetet
              inom Norden. Vad jag förstår ligger Sverige sämre till än de nordiska
              grannländerna. Kommer vi att försöka ligga på ungefär samma nivå
              som övriga nordiska länder, och samarbetar vi inom energiforskningen
              på ett bra sätt?
            </seg>
          </u>
          <note type="speaker" xml:id="i-72f45bae75de116b-0">
            Anf. 69 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-31">
            <seg xml:id="i-dd73e43094a7bed2-0">
              Fru talman! Tack för kommentarerna från Ann-Kristine Johansson!
              Det gläder mig att Socialdemokraterna tydligt är med och markerar
              att energiforskningen är viktig för Sverige, viktig för omställningen
              till ett långsiktigt hållbart samhälle och ett långsiktigt hållbart
              energisystem.
            </seg>
            <seg xml:id="i-211fc0ad8c4d7bfe-0">
              Jag tror, precis som Ann-Kristine Johansson, att det är viktigt
              för de företag som ska utveckla framtidens teknik att de känner
              att det finns stabila och långsiktiga spelregler och förutsättningar.
            </seg>
            <seg xml:id="i-e7dcf997ce259c15-0">
              Det stämmer att Sverige under många år har satsat stort på energiforskningen,
              först som ett resultat före 2006 av det samarbete om energipolitiken
              som Socialdemokraterna och Centerpartiet hade och sedan efter
              2006 genom mycket målmedvetna satsningar från alliansregeringen.
            </seg>
            <seg xml:id="i-22d3a36ba1bce7b1-0">
              Det är just därför som vi i dag kan konstatera att vi innevarande
              år har en storsatsning i budgeten på energiforskning. Det är 1,3
              miljarder kronor varje år.
            </seg>
            <seg xml:id="i-d4b520585d93daf2-0">
              Det är viktiga insatser för att ställa om till förnybar energi
              och för att utveckla den teknik som behövs för en fossiloberoende
              fordonsflotta. Båda de områdena är väldigt viktiga teman för energiforskningen.
            </seg>
            <seg xml:id="i-189e14152a933b04-0">
              Förra året gick 700 miljoner kronor till forskningen inom transportsektorn.
              180 miljoner kronor gick till forskning kring förnybara bränslen,
              som ska göra att vi blir mindre beroende av dyra och miljöbelastande
              fossila energislag.
            </seg>
            <seg xml:id="i-72db9053a44a09ca-0">
              Vi kan se att de här pengarna verkligen ger resultat. Det finns
              många goda exempel. Vi har med energiforskningen bland annat bidragit
              till Jernkontorets energiforskningsprogram för stålindustrin som
              2022 väntas ha lett till att vi kan ha minskat koldioxidutsläppen
              från stålindustrin med 375 000 ton. Det är väldigt bra.
            </seg>
            <seg xml:id="i-d4eb45d85060b54f-0">
              Vi har satsat i pappersbruk, i energiforskningsprogram. I pappersbruket
              i Bråviken har man kunnat minska sitt elbehov med hela 30 procent
              tack vare att man har fått del av de här pengarna.
            </seg>
            <seg xml:id="i-39368a50e8191ebc-0">
              Det kanske allra mest glädjande exemplet, och ett av de bästa
              exemplen på vad energiforskningen kan göra, är att Sverige är
              världsledande när det gäller värmepumpar tack vare den energiforskning
              som vi bedriver och har bedrivit. År 2010 installerades den miljonte
              värmepumpen i Sverige för uppvärmningsändamål. Det är lika många
              som finns installerade i hela övriga Europa. Det säger någonting
              om att de här pengarna gör skillnad och faktiskt ger mycket jobb,
              mycket företagsamhet men också mycket miljönytta i Sverige.
            </seg>
            <seg xml:id="i-d85ed30a593d63e1-0">
              Sedan frågar Ann-Kristine Johansson hur de här höga ambitionerna
              ska omsättas i höst och huruvida energiforskningen kommer att
              bli ett prioriterat område i forsknings- och innovationspropositionen.
              Jag kan glädja Ann-Kristine Johansson med att energiforskningen
              inte bara kommer att vara ett prioriterat område i en annan proposition,
              utan regeringen förbereder just nu en särskild energiforskningsproposition
              som vi har för avsikt att återkomma med till riksdagen under hösten.
              Samtidigt som vi slår fast prioriteringarna för den övriga forskningspolitiken
              lägger vi fast vilka strategiska satsningar som ska göras och
              hur stora de satsningarna ska vara när det gäller energiforskningen
              framöver.
            </seg>
          </u>
          <note type="speaker" xml:id="i-abdd70d4bcd4479c-0">
            Anf. 70 ANN-KRISTINE JOHANSSON (S):
          </note>
          <u who="ann-kristine_johansson_ee1156" xml:id="i-56876f710c099ef3-1">
            <seg xml:id="i-12f741fa3b03fbb9-0">
              Fru talman! Det gläder mig verkligen att regeringen håller på
              att jobba fram en energiforskningsproposition, för det är precis
              det vi behöver.
            </seg>
            <seg xml:id="i-4ea7b121dc78be15-0">
              Jag tror att det är viktigt att vi från politikens sida skickar
              de här signalerna in i akademin och in i branschen, om att vi
              tillsammans med dem vill utveckla en ny teknik.
            </seg>
            <seg xml:id="i-921736d21f4e5052-0">
              Det är precis som ministern säger. Sverige har varit jätteduktigt
              på att ta fram ny teknik som våra företag har kunna tjäna pengar
              på att exportera. Det är precis så vi måste fortsätta framöver
              också.
            </seg>
            <seg xml:id="i-5994919f2f2df355-0">
              Sedan tror jag att det är viktigt med signaler om ökad kompetens,
              att unga ska våga satsa på området energi. Vi behöver ha fler
              akademiker som kan jobba inom både industrin och alla samhällssektorer.
            </seg>
            <seg xml:id="i-fe564119bb45fdc1-0">
              Branschen skickar tydliga signaler om brist på kompetens på grund
              av kommande pensionsavgångar. Det är görviktigt i det sammanhanget
              att politiken säger: Jo, men energiforskningen är otroligt viktig.
              Fler unga ska in i det.
            </seg>
            <seg xml:id="i-21799350be3322f1-0">
              I mars var det en debattartikel i Dagens Industri, tror jag,
              där man pekade på oron för vad som händer med energiforskningen.
              Det var tunga instanser som skrev den, och det var utifrån den
              som jag egentligen började fundera på vad det är som händer och
              på hur regeringen ser på energiforskningen framöver. Därför är
              jag glad över att ministern är tydlig med det här.
            </seg>
            <seg xml:id="i-7aa0ecdb1e9618cc-0">
              Det kan vara intressant att höra hur ministern ser på oron när
              det gäller just brist på kompetens. Vad finns det att göra mer
              där? Det handlar också om samarbetet och ett gemensamt ansvar
              mellan näringsliv, akademi och samhälle.
            </seg>
          </u>
          <note type="speaker" xml:id="i-8fb6b1976fdef57c-0">
            Anf. 71 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-32">
            <seg xml:id="i-ff1e525baa648526-0">
              Fru talman! Jag minns inte om det var Dagens Industri det kan
              det mycket väl ha varit. Jag tror att det fanns en debattartikel
              i Svenska Dagbladet också för en tid sedan där näringslivsföreträdare,
              svenska Naturskyddsföreningen, vill jag minnas, och en del andra
              gemensamt skrev om vikten av stora satsningar på energiforskningen.
            </seg>
            <seg xml:id="i-846e1541ec3438b0-0">
              Det är klart att jag är väldigt glad för det starka stöd som
              de ger och också glad för att organisationer, miljöintressen och
              näringslivsintressen är med och beskriver vilka fantastiska framsteg
              som man har kunnat göra tack vare att staten är med och delfinansierar
              den här typen av forskning och utveckling i Sverige.
            </seg>
            <seg xml:id="i-ae9d7edeb2a7640d-0">
              Ytterligare ett exempel som ibland har nämnts i debatten om vad
              energiforskningen ger för resultat är svenska hybridbussar. Vi
              har satsat pengar via Volvo i energiforskningen så att de har
              kunnat utveckla hybridbussar som kanske har så mycket som en 35-procentig
              lägre bränsleförbrukning jämfört med konventionella bussar. De
              kan se att bussens bränsleförbrukning kan minskas med så mycket
              som 500 miljoner liter bränsle under hela livstiden, att koldioxidutsläppen
              minskar med 1,4 miljoner ton och att utsläppen av kväve och partiklar,
              som är ett stort bekymmer i våra städer, kan minska med hela 45
              procent.
            </seg>
            <seg xml:id="i-856919b787dd1f7a-0">
              Det här är en teknik som Volvo har kunnat leverera världen över.
              Och det är en stor order, inte minst, på hybridbussar till London.
              Det finns gott om sådana goda exempel.
            </seg>
            <seg xml:id="i-ced433b5bbf8d38d-0">
              Det är klart att det, om den här branschen ska kunna fortsätta
              att utvecklas, behövs några saker. Det behövs bra tillgång till
              kompetens. Det är därför som regeringen arbetar med att se till
              att vi har ett skolsystem och ett utbildningssystem som kan möta
              näringslivets behov av välutbildade personer för framtiden.
            </seg>
            <seg xml:id="i-00e153092e91652a-0">
              Det behövs också kapital. Då tror jag att de här långsiktiga
              spelreglerna är väldigt viktiga för att Sverige ska kunna säga:
              Här har vi förutsättningar. Vi har företag. Vi har entreprenörer.
              Vi har innovativa idéer som det är värt att satsa riskvilligt
              kapital i.
            </seg>
            <seg xml:id="i-72d9cb5f20e1f46a-0">
              Det är just därför som jag tror att den satsning som regeringen
              har gjort på miljöteknikstrategin också kan bidra till att attrahera
              utländskt riskvilligt kapital till Sverige när det gäller energiteknik.
            </seg>
            <seg xml:id="i-a49d4c531d24d73e-0">
              Vi kan se att miljötekniksektorn i Sverige kanske inte är så
              stor jämfört med många andra delar av näringslivet, men den är
              inte försumbar. Den sysselsätter 40 000 personer och omsätter
              120 miljarder kronor varje år. Det är väldigt mycket. Samtidigt
              vet vi att det skulle kunna vara mycket mer.
            </seg>
            <seg xml:id="i-e8db6c7edc3889ea-0">
              Vi jobbar från Sveriges sida strategiskt med ett antal utpekade
              länder. Det är Kina, Indien och Brasilien bara för att nämna tre
              stycken. Där efterfrågas nu mycket av den smarta och miljövänliga
              teknik som utvecklas i energiforskningen. Det är hållbara städer
              som ska byggas för miljoner kineser, och det är transportlösningar
              i Indien när miljoner indier ska kunna transportera sig och få
              ett högre välstånd utan att för den skull skapa en ohållbar miljösituation
              i städerna.
            </seg>
            <seg xml:id="i-6b6e96c71f92d7b5-0">
              Allt detta är lösningar där svenska små, medelstora och stora
              företag har mycket bra idéer. Vi kan faktiskt vara med och bidra.
              Det är till svensk nytta men också till global nytta. Allt detta
              är resultat som börjar med att staten bestämmer sig för att satsa
              långsiktigt och målmedvetet på att forska och utveckla när det
              gäller framtidens miljövänliga energilösningar.
            </seg>
          </u>
          <note type="speaker" xml:id="i-c1158652d041e47f-0">
            Anf. 72 ANN-KRISTINE JOHANSSON (S):
          </note>
          <u who="ann-kristine_johansson_ee1156" xml:id="i-56876f710c099ef3-2">
            <seg xml:id="i-3e6e919a59fa3afa-0">
              Fru talman! Jag börjar där ministern slutade, med långsiktig
              politik. Jag vill än en gång sträcka ut handen och säga att vi
              behöver ha en bred blocköverskridande lösning för att just få
              den här långsiktiga energipolitiken. Det handlar inte minst om
              signaler mot kapitalet och företagandet, om att det här håller
              lång tid framöver.
            </seg>
            <seg xml:id="i-15411976cc61fb3e-0">
              Precis som ministern pratade om är det viktigt att ha hög kompetens.
              Där är samarbetet mellan akademi, näringsliv och samhälle också
              otroligt viktigt. Det är mycket sådant.
            </seg>
            <seg xml:id="i-ef2ccd73044be15f-0">
              Jag har en slutfråga. Energimyndigheten har, förstår jag, lagt
              fram ett förslag för regeringen inför den kommande propositionen
              om att man behöver ha ett ökat ramanslag för att kunna klara av
              alla behov som man ser framför sig. Det gäller inte minst forskning
              och innovation och att få ut projekt och idéer kommersiellt och
              att kunna exportera eller få in det i verksamheten i Sverige.
            </seg>
            <seg xml:id="i-3b89b5cca9e547d3-0">
              Hur ser ministern på Energimyndighetens önskning om att få ökat
              anslag i den kommande energipropositionen?
            </seg>
          </u>
          <note type="speaker" xml:id="i-163985081b1a5895-0">
            Anf. 73 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-33">
            <seg xml:id="i-aec91a4e39a9a479-0">
              Fru talman! Jag har begärt in olika underlag inför den kommande
              energiforskningspropositionen, både underlag som kan visa hur
              de satsningar vi har gjort hittills fungerat, vad det är som har
              fungerat bra och vad vi skulle kunna göra annorlunda, och också
              bedömningar från Energimyndigheten när det gäller vad det framtida
              anslagsbehovet skulle kunna vara.
            </seg>
            <seg xml:id="i-9579aac92cb1ae84-0">
              Detta har precis kommit in till departementet, och vi håller
              nu på att gå igenom det. Vi kommer i sedvanlig ordning, i samband
              med budgetpropositionen i höst, att redovisa för riksdagen både
              de prioriteringar vi behöver göra i energiforskningen framöver
              och på vilka nivåer som anslagen behöver ligga.
            </seg>
            <seg xml:id="i-73029cbea2e26a0c-0">
              Jag är helt övertygad om att om man befinner sig i en internationell
              miljö, där Internationella energiorganet och andra beskriver att
              fönstret för att klara och hålla oss under tvågradersmålet ganska
              snabbt håller på att stängas, ser detta och tar det till sig måste
              slutsatsen också vara att Sverige även framgent har orken, modet
              och förståndet att fortsätta satsa stort på energiforskning. Det
              är nämligen framtidens miljövänliga lösningar som kommer att göra
              det möjligt för oss att nå våra klimat- och koldioxidmål, och
              vi måste nu ta ansvar för att göra denna prioritering i budgeten.
            </seg>
          </u>
          <note xml:id="i-a7ef9569ed5b48a8-6">
            Överläggningen var härmed avslutad.
          </note>
          <note xml:id="i-8f2b3173356c87cb-0">
            12 § Svar på interpellation 2011/12:315 om regeringens politik
            för energieffektivisering
          </note>
          <note type="speaker" xml:id="i-9a325ce5f09f6c27-0">
            Anf. 74 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-34">
            <seg xml:id="i-6e954621c345c318-0">
              Fru talman! Börje Vestlund har frågat mig om vilka förslag jag
              kommer att föreslå för att uppnå EU-målet om 20 procent ökad energieffektivitet
              till 2020 samt hur stor del av bördan för att uppnå målet jag
              förordar.
            </seg>
            <seg xml:id="i-8edce0a2d9505473-0">
              Förhandlingar om det nya energieffektiviseringsdirektivet pågår
              för närvarande. Målsättningen för det danska EU-ordförandeskapet
              är att nå en överenskommelse med Europaparlamentet före sommaren.
              Direktivet syftar till att EU ska nå det vägledande målet om 20
              procent energieffektivisering till 2020 som antogs av stats- och
              regeringscheferna 2007. En central åtgärd som föreslås i direktivet
              är att varje medlemsstat ska sätta ett nationellt, vägledande
              mål för energieffektivisering till 2020.
            </seg>
            <seg xml:id="i-e165ec62798cf436-0">
              Den nuvarande positionen från rådet är att medlemsstaterna själva
              får formulera detta mål med hänsyn tagen till det övergripande
              målet på EU-nivå. Sverige står bakom den positionen. Sverige har
              redan ett mål om 20 procents minskad energiintensitet till 2020,
              jämfört med 2008. Det är ett mål som riksdagen antagit. Regeringen
              bedömer att om rådets nuvarande position vad gäller mål till 2020
              blir det slutgiltiga resultatet från förhandlingarna bör Sveriges
              befintliga mål om 20 procent minskad energiintensitet till 2020
              fortsätta gälla.
            </seg>
            <seg xml:id="i-c8bcf3e47f0dc364-0">
              Vad gäller utformningen av målet anser regeringen att ett nationellt
              intensitetsmål är att föredra framför ett nationellt tak för energianvändningen.
              Detta har Sverige drivit i förhandlingarna, och föreliggande förslag
              från rådet ger oss frihet att välja detta sätt att definiera vårt
              mål. Det är inte ett självändamål att minska energianvändningen,
              utan det viktigaste är att använda energin så effektivt som möjligt.
              Europa och Sverige måste bli duktigare på att använda energin
              mer effektivt.
            </seg>
            <seg xml:id="i-ca5911183789c913-0">
              Börje Vestlunds fråga om hur stor del av bördan Sverige ska åta
              sig för att uppnå EU:s mål till 2020 är inte helt relevant, eftersom
              allt tyder på att det kommer att bli ett vägledande mål i det
              nya direktivet, och då är inte bördefördelning bland medlemsstaterna
              aktuell.
            </seg>
            <seg xml:id="i-8bd7cd10ba0c651a-0">
              En annan väsentlig del av direktivet är kravet att införa ett
              kvotpliktssystem, så kallade vita certifikat, eller ett alternativt
              system som bidrar till 1 ½ procents årlig effektivisering i slutanvändning,
              till exempel inom bostäder, industri och transporter. Sverige
              stöder detta förslag men välkomnar att medlemsstaterna kan välja
              hur man bäst når det målet.
            </seg>
            <seg xml:id="i-04e9d95ac29739b2-0">
              En överenskommelse mellan rådet och parlamentet om det nya direktivet
              förväntas äga rum före halvårsskiftet 2012, och då kommer arbetet
              med att implementera direktivets krav att påbörjas. Inom Regeringskansliet
              har förberedelserna för denna process redan dragit i gång. Hur
              Sverige kommer att uppfylla direktivets krav kommer att beskrivas
              i den handlingsplan som Sverige kommer att lämna till EU-kommissionen
              2014.
            </seg>
          </u>
          <note type="speaker" xml:id="i-58614fde559917ae-0">
            Anf. 75 BÖRJE VESTLUND (S):
          </note>
          <u who="borje_vestlund_809cde" xml:id="i-523e034b24a2a952-0">
            <seg xml:id="i-ed6373cc4c7a8b0a-0">
              Fru talman! Jag tackar för svaret. Jag kan börja med det som
              är positivt, nämligen att berömma ministern. Det är väldigt bra
              att regeringen äntligen har ändrat uppfattning om vita certifikat.
              Det tycker vi som har diskuterat denna fråga av och till i denna
              kammare under lång tid och hört regeringen säga att detta är inte
              aktuellt för Sverige är jättepositivt.
            </seg>
            <seg xml:id="i-4ceee89383041d62-0">
              Energieffektiviseringen var ett av de riktigt svåra målen att
              nå när det gällde 202020-överenskommelsen. Man har också på EU-nivå
              varit pessimistisk från tid till annan när det gäller om man verkligen
              kommer att klara detta. Utsläppsmålen kommer man att klara, man
              kommer att klara målet när det gäller förnybar energi, men energieffektiviseringen
              har man varit orolig för.
            </seg>
            <seg xml:id="i-953abd583045d129-0">
              Det har vi från vår sida också varit, därför att problemet när
              vi fick energieffektiviseringsdirektivet var att det var väl detaljerat.
              Det kan jag gärna hålla med om. Det är till och med tveksamt om
              man skulle ha godkänt detta som en EU-fråga över huvud taget.
              Det kan mycket väl vara så att det inte skulle ha varit det, för
              det var på en sådan detaljnivå. Men det som förvånade oss då och
              det som förvånar mig nu är att regeringen har så få förslag. Utan
              att titta på direktivet finns det ju ändå en del uppslag i det
              som skulle kunna få oss att arbeta vidare.
            </seg>
            <seg xml:id="i-6088bceffcc00003-0">
              Nu vill jag inte på något sätt dra in någon bostadspolitisk debatt
              i den här diskussionen, men vi har till exempel ett miljonprogramsbestånd
              som vi vet kommer att kräva enorma investeringsresurser i framtiden
              om dessa bostäder ens ska kunna vara bobara. Jag vet att väldigt
              många bostadsföretag funderar väldigt mycket över hur de ska kunna
              hantera detta.
            </seg>
            <seg xml:id="i-2f55c6ca834f2e90-0">
              Det är bara ett exempel, och regeringen har sagt att man kan
              gå med på kravet att i alla fall energieffektivisera statliga
              byggnader.
            </seg>
            <seg xml:id="i-b01d99daecffc74b-0">
              Så till den fråga som jag ställde om målen. Vi socialdemokrater
              har varit oroade över hur man skulle hantera målen, för vi håller
              inte med om kommissionens sätt att beräkna det. Vi tycker att
              vi ska ha mål men på ett sådant sätt att det också främjar tillväxt.
              Vi har aldrig slagit fast att vi ska ha något tak för energianvändningen.
              Det vill jag bestämt avvisa. Men man måste få det mer effektivt,
              och man måste också titta på helheten när det gäller energianvändningen.
            </seg>
            <seg xml:id="i-e65198944dc7dfab-0">
              Det talas om att vi inte når tvågradersmålet, och så har vi en
              regering som inte har några egna förslag förutom energiskatter,
              koldioxidskatter, elcertifikat och handel med utsläppsrätter.
              Energiskatter kan vara väldigt bra, men i vårt kalla Norden har
              vi ingen annan möjlighet än att använda ganska mycket energi till
              exempel under vintern, och då tror jag inte att energiskatter
              har den roll de borde ha i andra sammanhang.
            </seg>
            <seg xml:id="i-6804ae85d492b75a-0">
              Min konkreta fråga är: Vad kommer regeringen att göra för att
              uppnå detta mål?
            </seg>
          </u>
          <note type="speaker" xml:id="i-b67a2d295f697569-0">
            Anf. 76 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-35">
            <seg xml:id="i-c878f9e1ee144273-0">
              Fru talman! Tack för kommentarerna från Börje Vestlund. Energieffektivisering
              är verkligen en av de bästa och billigaste insatserna vi kan göra
              för att klara klimatomställningen, mångdubbelt billigare än att
              till exempel bygga ny kraftproduktion.
            </seg>
            <seg xml:id="i-501aed7d95b0a950-0">
              Det är just därför som Sverige har uttalat en ambitiös, pragmatisk
              hållning i förhandlingsarbetet, där vi tydligt har uttryckt vårt
              stöd för det danska ordförandeskapet och den danska energiministerns
              målmedvetna arbete för att snabbt få det reviderade direktivet
              på plats före sommaren. Det är just därför som regeringen har
              valt att tydligt säga ja till väldigt tuffa mål. Det behövs för
              att klara klimatomställningen men också för att försvara att det
              behöver finns tillräcklig handlingsfrihet för medlemsstaterna
              att utifrån vilka system man redan har på plats faktiskt välja
              den mest effektiva metoden för att genomföra ytterligare energieffektivisering
              hemmavid.
            </seg>
            <seg xml:id="i-42f509862722abe9-0">
              Vi har väldigt bra erfarenheter av energieffektivisering här
              hemma. Det femåriga programmet för energieffektivisering av den
              riktigt energiintensiva industrin löper fram till 2014 med ca
              300 miljoner kronor varje år. Det innehåller en mängd saker: förstärkt
              regionalt och lokalt energi- och klimatarbete, insatser för information
              och rådgivning, stöd för teknikupphandling samt marknadsintroduktion
              av energieffektiv teknik med särskilt fokus på små och medelstora
              företag.
            </seg>
            <seg xml:id="i-1959f7b749af409a-0">
              Börje Vestlund beskriver att regeringen skulle ha få förslag.
              Det är faktiskt inte riktigt med sanningen överensstämmande. Vi
              har programmet för energieffektivisering i den intensiva industrin
              som under sin första programperiod ledde till att man kunde spara
              lika mycket energi som skulle behövas för att värma 60 000 villor.
            </seg>
            <seg xml:id="i-56456454d738c24b-0">
              Vi har alldeles nyligen under den här riksdagen på regeringens
              initiativ skärpt energihushållningskraven i Boverkets byggregler.
            </seg>
            <seg xml:id="i-f8a9c832edf8d710-0">
              Vi satsar under hela mandatperioden på de lokala klimat- och
              energirådgivarna, som gör ett helt fantastiskt arbete med att
              sprida information om redan lönsamma energieffektiviseringsinsatser
              som enskilda och företag kan göra och dra nytta av.
            </seg>
            <seg xml:id="i-48e8526ea647fa69-0">
              Den här våren hanterar riksdagen regeringens förslag till justeringar
              av kraven när det gäller energideklarationen så att det nu blir
              ett obligatorium för var och en som säljer ett hus att faktiskt
              energideklarera huset så att en köpare kan veta vad det är man
              köper och också veta vilka investeringar och effektiviseringar
              som är lönsamma att göra.
            </seg>
            <seg xml:id="i-9283bbc4e012aa57-0">
              Jag måste tyvärr göra Börje Vestlund lite besviken, därför att
              hans tolkning att regeringen har ändrat sig om de vita certifikaten
              tyvärr inte är sann. Det som jag säger i mitt svar är att Sverige
              tydligt stöder målet om 1 ½ procents besparing, men att vi välkomnar
              att direktivet, så som det nu ligger på bordet, ger medlemsstaterna
              möjlighet att antingen välja att genomföra det genom att införa
              vita certifikat eller genom något annat system.
            </seg>
            <seg xml:id="i-cc1fa64af76a98f5-0">
              Regeringen har låtit Energimyndigheten titta på hur vita certifikat
              skulle fungera i Sverige. De kan konstatera att eftersom det redan
              finns ett pris, bland annat med klimat- och energiskatterna som
              gör energieffektivisering lönsam, och eftersom en hel del av de
              åtgärder som andra lägger in i systemet för vita certifikat dessutom
              redan finns på plats i Sverige är just modellen med vita certifikat
              inte det som kommer att addera ytterligare besparing i Sverige.
              Det är andra vägar som leder framåt. Det kommer vi också att redovisa
              när vi 2014 ska redovisa till EU-kommissionen hur Sverige ska
              uppfylla det nya direktivets reviderade krav.
            </seg>
          </u>
          <note type="speaker" xml:id="i-cbc5383e368538ec-0">
            Anf. 77 BÖRJE VESTLUND (S):
          </note>
          <u who="borje_vestlund_809cde" xml:id="i-523e034b24a2a952-1">
            <seg xml:id="i-9cfb24c31dc95950-0">
              Fru talman! Det allra billigaste och allra enklaste sättet att
              minska energianvändningen är naturligtvis energieffektivisering.
              Maud Olofsson brukade alltid säga att en kilowattimme som man
              inte använder är den bästa kilowattimmen. Det är ju helt sant.
              Det tror jag att vi alla är överens om.
            </seg>
            <seg xml:id="i-ecfdd1c9bea4cad4-0">
              Jag tror i och för sig att vi kommer att få göra väldigt stora
              investeringar i vår kraftproduktion i framtiden, men det kommer
              att ha andra orsaker. Det kommer nog att behövas investeringar
              som vi inte ens kan ana hur stora de kommer att vara. Det kommer
              vi att behöva göra för att kunna nå fram till ett CO2-fritt samhälle
              fram till 2050.
            </seg>
            <seg xml:id="i-a302fec2ae27b7e6-0">
              Man sade ja till de tuffa målen. Det är en sak att säga ja till
              de tuffa målen, man måste ändå vara mer konkret. Den elintensiva
              industrin är ett jättebra exempel. Jag vet att man kan om man
              vill. Men vi har några andra problembarn. Det är bostäderna, de
              offentliga byggnaderna och transportsektorn, som det har gjorts
              lite grann inom. Där borde man kunna sätta ännu mer fart om vi
              ska uppnå detta.
            </seg>
            <seg xml:id="i-7bb34ee417306dfa-0">
              Energideklarationer är naturligtvis bra, men det är inte så att
              man får mer energieffektivitet bara för att man har energideklarationer.
              Det är ju ingenting nytt i sig att man har arbetat med den elintensiva
              industrin. Det har man ju gjort under ganska lång tid, förmodligen
              därför att det är det allra enklaste eftersom den har så väldigt
              mycket pengar att vinna på att minska sin energianvändning. Men
              sedan har man inte så mycket mer. Det är faktiskt väldigt få redskap
              man har för de här områdena, transporterna, de offentliga byggnaderna
              och bostäderna. Där har man väldigt lite. Där menar jag att vi
              borde få en redovisning ganska snart.
            </seg>
            <seg xml:id="i-42de3f693bd92a50-0">
              Det är trots allt så att 2020 lät som väldigt långt fram i tiden
              när man gjorde den här överenskommelsen. Det är helt sant. Men
              2020 börjar nu att i väldigt snabb takt närma sig. Man kan inte
              komma bara sex år innan och tro att man ska kunna få den önskade
              effekten. När man till exempel tog beslutet om förnybar energi
              hade man ju arbetat väldigt effektivt med det under mycket lång
              tid. På det här området har man ägnat sig lite grann åt industrin,
              lite grann åt fordonen, men i övrigt har man inte tänkt i de här
              banorna.
            </seg>
            <seg xml:id="i-45e5f512dea42e1f-0">
              Det är därför jag återigen måste ställa frågan till statsrådet:
              Vad kommer man att göra på de här områdena, transporterna, de
              offentliga byggnaderna och bostäderna, för att få dem ännu mer
              energieffektiva? Där har vi inte bara energideklarationerna, som
              är viktiga, utan där har vi också flerfamiljshusen. Då menar jag
              inte bara allmännyttan, utan då menar jag verkligen flerfamiljshusen.
            </seg>
          </u>
          <note type="speaker" xml:id="i-010cd5f2c805ea3f-0">
            Anf. 78 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-36">
            <seg xml:id="i-fd870a150a19596d-0">
              Fru talman! Det stämmer som Börje Vestlund säger att vi har väldigt
              goda erfarenheter av energieffektivisering i Sverige, inte minst
              i industrin. Tittar man på utvecklingen sedan 1970 kan man se
              att den svenska industrins energianvändning faktiskt har minskat
              med 66 procent. Det är helt fantastiskt. Mycket drivs av att det,
              eftersom det ofta handlar om att fasa ut ändliga, dyra energislag,
              faktiskt är ekonomiskt lönsamt att göra detta. Då är information
              och kunskap om vilka lösningar som finns att tillgå och som redan
              är ekonomiskt lönsamma att göra väldigt viktiga.
            </seg>
            <seg xml:id="i-07cbc035bf1b5d04-0">
              Jag fick alldeles nyss en ny prognos från Energimyndigheten.
              Det var deras senaste kortsiktsprognos som presenterades i början
              av den här veckan. Enligt den bedömer man att energianvändningen
              i Sverige kommer att minska mellan 2011 och 2013. Det är klart
              att det kommer att hjälpa oss att nå vårt ambitiösa 2020-mål.
            </seg>
            <seg xml:id="i-36de6584d261c3d4-0">
              Omställningen till ett långsiktigt hållbart samhälle bygger på
              några olika delar. Vi kan ju se att även när vi lyckas ställa
              om hela energisektorn till förnybart kommer det inte att räcka
              till om vi inte samtidigt energieffektiviserar. De hänger ihop
              som ler och långhalm. Utmaningen är att få mer förnybar, långsiktigt
              hållbar energi att faktiskt räcka till fler, att se till att de
              miljoner människor som nu behöver resa sig ur fattigdom världen
              över kan göra det, inte med gammal dålig fossilenergi som driver
              på klimatutsläppen utan med förnybar energi som dessutom kan vara
              ekonomiskt konkurrenskraftig.
            </seg>
            <seg xml:id="i-c3c45f71e3d8438c-0">
              En av de stora utmaningarna, som Börje Vestlund nämner i sitt
              inlägg, är omställningen av transportsektorn. Vi har fasat ut
              det fossila väldigt framgångsrikt i stora delar av samhället.
              Vi hade 80 procent fossilt 1970 i samhället som helhet. I dag
              har vi 40 procent. I transportsektorn har det gått trögare. Vi
              har fortfarande 95 procent fossilt i den, även om vi nu glädjande
              nog steg för steg kan se hur andelen förnybart också i transportsektorn
              ökar tack vare att regeringen har gjort målmedvetna satsningar
              på koldioxidbeskattning, på miljöbilspremie, på supermiljöbilspremie
              och på förändrade miljöbilsdefinitioner för att ställa om transportsektorn
              i mer hållbar inriktning.
            </seg>
            <seg xml:id="i-5f43e8070e05f0c4-0">
              Just nu lägger jag sista handen vid direktiven till en utredning
              som ska gå igenom och föreslå vilka ytterligare åtgärder som behövs
              för att nå målet om en fossiloberoende fordonsflotta till 2030,
              som regeringen har slagit fast och riksdagen har ställt sig bakom.
            </seg>
            <seg xml:id="i-194d50132ff90d12-0">
              Börje Vestlund säger att energideklarationer i sig inte automatiskt
              leder till energieffektivisering. Nej, det gör de inte. Det förutsätter
              att individer fattar rätt beslut. Men vi kan se att en av huvudförklaringarna
              till att en del av investeringarna i energieffektivisering som
              redan i dag är ekonomiskt lönsamma inte sker är brist på information.
              En energieffektiviseringsdeklaration när du köper din fastighet
              är en sådan informationsinsats som tydligt och bra beskriver för
              köparen av en fastighet vilka investeringar som är ekonomiskt
              lönsamma att göra.
            </seg>
            <seg xml:id="i-b00e02f2eb49affe-0">
              Därför är det bra att vi nu kommer att förändra kraven och göra
              deklarationerna obligatoriska och ställa krav på att de ska genomföras
              i den aktuella fastigheten så att man kan lita på kvaliteten på
              den energideklaration man får när man köper ett hus. Då kommer
              man att kunna fatta bra och rationella energibeslut.
            </seg>
          </u>
          <note type="speaker" xml:id="i-40e80666fc04e044-0">
            Anf. 79 BÖRJE VESTLUND (S):
          </note>
          <u who="borje_vestlund_809cde" xml:id="i-523e034b24a2a952-2">
            <seg xml:id="i-170ceadfbebd3d55-0">
              Fru talman! Om detta är det enda som finns vad gäller bostäder
              blir det grädden på moset, men man kan inte räkna med att bostäderna
              blir så energieffektiva att de kan bidra. Det är jag säker på.
            </seg>
            <seg xml:id="i-ba66b45d274d8c70-0">
              Det är klart att detta kan påverkas i en viss grad. Vi har fortfarande
              flerfamiljshusen. Där har man få, om ens några, idéer om vad som
              ska göras åt dem fram till 2020. Det kommer att krävas stora investeringar.
            </seg>
            <seg xml:id="i-2e93f1502ab4e5d7-0">
              De kanske kommer att krävas oavsett vad staten gör. Det måste
              finnas verktyg så att det blir energieffektivt. Vår kritik mot
              ROT har varit att den inte har påverkat byggandet så att det har
              blivit mer klimatsmart. Tvärtom har ROT använts för många kök
              och tyvärr inte så ofta till att byta fönster, dörrar eller att
              tilläggsisolera. Det är vår kritik.
            </seg>
            <seg xml:id="i-2a60ffcb12c11135-0">
              Jag vill inte ha en ROT-debatt, men ROT är ett exempel på att
              man måste vara tydlig och ordentlig när man lägger fram den typen
              av förslag så att förslaget inte blir något annat än vad man egentligen
              trodde att det skulle bli från början.
            </seg>
          </u>
          <note type="speaker" xml:id="i-7f3e94ee0583417a-0">
            Anf. 80 Statsrådet ANNA-KARIN HATT (C):
          </note>
          <u who="unknown" xml:id="i-b0da28722589eff8-37">
            <seg xml:id="i-305d4934ae1904da-0">
              Fru talman! Regeringen har vidtagit en lång rad åtgärder som
              verkar för att öka energieffektiviteten i våra bostäder. Börje
              Vestlund nämner ROT-avdraget, som är fullt möjligt att använda
              till att göra energieffektiviseringsinvesteringar. Vi har alldeles
              nyss skärpt energihushållningskraven i Boverkets byggregler. I
              våras lämnade jag över en skrivelse till riksdagen där regeringen
              beskriver att vi framöver kommer att behöva skärpa kraven på energihushållning
              i våra bostäder för att förverkliga idén om nära-noll-energibyggnader.
              Efter att regeringen har inhämtat kompletterande underlag och
              genomfört en del studier kommer vi att återkomma till riksdagen
              och berätta i detalj vilka krav vi kommer att ställa på framtidens
              bostäder för att de ska bli nära-noll-energibyggnader.
            </seg>
            <seg xml:id="i-6dca16c4aa446bec-0">
              Avslutningsvis måste jag passa på att välkomna att Börje Vestlund
              är så tydlig när han säger att Socialdemokraterna inte vill se
              ett tak för energianvändningen i Sverige. Det är bra. Det finns
              andra röster i den nationella debatten som har uttryckt att Sverige
              borde ha ett tak för energitillförseln. Om man väljer att göra
              så får man fundera på vad som kan hända i oktober månad ett år
              när vi slår i taket för energianvändningen. Ska vi stänga energieffektiv
              tung industri, pappersbruket hemma i Hylte eller SSAB:s stålverk
              i Oxelösund?
            </seg>
            <seg xml:id="i-8535324906e1bb54-0">
              Svensk industri, jämfört med annan industri världen över, är
              energieffektiv och strävar efter långsiktig hållbarhet. Det är
              bra om industrin tar konkurrensandelar, och det är bra om den
              kan konkurrera ut en del annan produktion i andra delar av världen
              som kanske bedrivs under sämre miljökrav.
            </seg>
            <seg xml:id="i-551f375e16ac49a0-0">
              Jag vill verkligen välkomna att Socialdemokraterna stöder det
              sätt som vi har valt att definiera det nationella målet och som
              målet kommer att definieras i EU.
            </seg>
          </u>
          <note xml:id="i-a7ef9569ed5b48a8-7">
            Överläggningen var härmed avslutad.
          </note>
          <note xml:id="i-cb3db173227ac4b1-0">
            13 § Svar på interpellation 2011/12:338 om hoten mot vår säkerhet
          </note>
          <note type="speaker" xml:id="i-a017b18fde2c7786-0">
            Anf. 81 Försvarsminister KARIN ENSTRÖM (M):
          </note>
          <u who="unknown" xml:id="i-b0da28722589eff8-38">
            <seg xml:id="i-3c6286a6ac652e74-0">
              Fru talman! Peter Rådberg har bett mig utveckla vad jag menar
              med att hoten mot vår säkerhet är både komplexa och breda och
              måste också mötas brett och inte bara med militära medel.
            </seg>
            <seg xml:id="i-d4a42077ab9356bd-0">
              Den svenska säkerhetspolitiken utgår från en bred syn på begreppet
              säkerhet. I En strategi för Sveriges säkerhet (Ds 2006:1) föreslog
              Försvarsberedningen att målen för vår säkerhet ska vara följande:
              värna befolkningens liv och hälsa, värna samhällets funktionalitet
              och värna förmågan att upprätthålla våra grundläggande värden
              som demokrati, rättssäkerhet och mänskliga fri- och rättigheter.
              Målen behandlades därefter i propositionen Stärkt krisberedskap
              för säkerhets skull (prop. 2007/08:92) samt i Försvarsutskottets
              betänkande (bet. 2007/08:FöU12).
            </seg>
            <seg xml:id="i-f5a25d2a0bec90c6-0">
              Fru talman! Dagens hot är komplexa och kan få konsekvenser för
              breda samhällssektorer. Naturkatastrofer, organiserad brottslighet,
              epidemier, spridning av massförstörelsevapen och internationell
              terrorism är några exempel på dem. Hoten mot säkerheten som Sverige
              ställs inför sträcker sig därmed från hot som är av tydlig försvarspolitisk
              karaktär, till hot eller händelser som främst hanteras inom samhällets
              krisberedskap.
            </seg>
            <seg xml:id="i-52ee7ee0ad37e230-0">
              Samhället ska kunna motstå och hantera påfrestningar av olika
              slag över hela hotskalan från allvarliga olyckor och kriser till
              höjd beredskap och krig. Samverkan mellan myndigheter och andra
              aktörer civila och militära, nationellt och internationellt är
              en förutsättning för att såväl förebygga och förhindra som att
              hantera många av hoten.
            </seg>
          </u>
          <note type="speaker" xml:id="i-210c17a3a34e313a-0">
            Anf. 82 PETER RÅDBERG (MP):
          </note>
          <u who="peter_radberg_0b0188" xml:id="i-006048ddd52391d0-0">
            <seg xml:id="i-af9d71f6e3154b04-0">
              Fru talman! Jag vill först börja med att gratulera Karin Enström
              till ministerposten och önska dig lycka till i det nya uppdraget.
            </seg>
            <seg xml:id="i-e58ff1439238653f-0">
              Jag blev glad när jag hörde vår försvarsminister på sin första
              presskonferens lyfta fram att hoten mot vår värld är komplexa
              och breda och måste mötas brett och inte bara med militära medel.
              Det värmde. Jag hade hoppats att Karin Enström skulle utveckla
              detta lite mer i svaret, men på den punkten är jag tyvärr lite
              besviken.
            </seg>
            <seg xml:id="i-3c17cf1f5bec902d-0">
              Sedan mitten av 1990-talet har den säkerhetspolitiska situationen
              förändrats radikalt i vår omvärld. Den hotbild som finns i dag
              är inte i första hand av militär natur, precis som försvarsministern
              själv antyder. Trots att det inte föreligger något invasionshot
              mot svenskt territorium är försvaret fortfarande i sin huvudsakliga
              struktur utformat för ett sådant hot. Jag menar att beredskapen
              för att möta icke-militära hot måste förbättras. Försvarsminister
              Karin Enström nämner två rapporter, och vad hon säger är helt
              riktigt. Men jag tycker att vi inte har gått tillräckligt långt.
              Det finns ett väl underbyggt material, men det fattas ändå ett
              politiskt beslut. Jag menar att beredskapen för att möta de icke-militära
              hoten helt enkelt måste förbättras.
            </seg>
            <seg xml:id="i-046139a7b75812c1-0">
              Det gäller också att Försvarsmakten är förändringsbenägen och
              kan anpassa sig efter dagens verklighet, vilket jag tycker att
              Försvarsmakten inte gör. Miljöpartiet har under lång tid, som
              Karin Enström väl känner till, drivit linjen om att ha en vidgad
              hotbild.
            </seg>
            <seg xml:id="i-93bf7f6aeb3b69d3-0">
              Om vi tittar ut över Europa ser vi att världen ser ljus ut om
              vi håller oss till väpnade konflikter mellan EU:s länder. Däremot
              kommer ett antal händelser av skild natur att dyka upp i Sverige
              och i Europa där Nordic Battlegroup, eller den svenska försvarsmakten,
              skulle kunna vara en del av en räddningsstyrka tillsammans med
              andra aktörer.
            </seg>
            <seg xml:id="i-79bdee3245013217-0">
              Jag vill ta upp jordbävningen i Haiti för ett antal år sedan.
              Då diskuterades ganska flitigt om battle group var en grupp som
              skulle kunna sättas in, men tyvärr blev det inte så. Jag är personligen
              helt övertygad om att battle group eller svenska försvarsmakten
              skulle ha varit en bra förstärkning inledningsvis, i det akuta
              läget, vid jordbävningen i Haiti. Tyvärr fanns inte den politiska
              kraften att sätta in battle group vid det tillfället.
            </seg>
            <seg xml:id="i-a4cb1d7178b8fc12-0">
              Försvarsministern tar också upp de beslut som riksdagen har sagt
              ja till, nämligen att värna befolkningens liv och hälsa, värna
              samhällets funktionalitet och värna förmågan att upprätthålla
              våra grundläggande värden som demokrati, rättssäkerhet och mänskliga
              fri- och rättigheter. Om något av dessa mål hotas är det ett säkerhetshot.
            </seg>
            <seg xml:id="i-bc67ba3a4502483f-0">
              Om man skulle gå på de beslut som riksdagen har fattat skulle
              världen enligt svensk försvars- och säkerhetspolitik se lite annorlunda
              ut.
            </seg>
            <seg xml:id="i-4865b9ef505c8369-0">
              På slutet skriver försvarsministern själv: Samverkan mellan myndigheter
              och andra aktörer civila och militära, nationellt och internationellt
              är en förutsättning för att såväl kunna förebygga och förhindra
              som hantera många av hoten.
            </seg>
            <seg xml:id="i-9078a95c079b1574-0">
              Jag håller helt med om detta. Då vill jag att försvarsministern
              utvecklar just den tanken och ger exempel på hur detta ska förstärka
              vår säkerhet och kontakt med de civila myndigheterna.
            </seg>
          </u>
          <note type="speaker" xml:id="i-0b56152a8308173d-0">
            Anf. 83 JOHAN FORSSELL (M):
          </note>
          <u who="johan_forssell_9e2e96" xml:id="i-cdbbe7546b5e005f-0">
            <seg xml:id="i-061f211ddc4106f1-0">
              Fru talman! Jag tycker att Peter Rådberg lyfter upp väldigt viktiga
              frågor i sin interpellation. Det är inte första gången. Vi hade
              nyligen ett seminarium, som Miljöpartiet var med och arrangerade,
              som handlade om just den nya hotbilden och att den ser annorlunda
              ut än tidigare. Nu är det här en försvarspolitisk diskussion,
              men man kan säga att dessa frågor är viktiga för hela samhället
              och berör så många fler än enbart oss som är försvarspolitiskt
              intresserade. Det handlar om utrikespolitik, bistånd, miljö och
              klimat, it-frågor etcetera.
            </seg>
            <seg xml:id="i-c04308a20516d778-0">
              Vi är väl ganska överens om att hoten mot Sverige ser annorlunda
              ut än vad de har gjort tidigare. Det är nog inte heller blockskiljande,
              som jag uppfattar det, utan här finns en stor samsyn. Verkligheten
              är ju tydlig. Precis som försvarsministern redogjorde för kan
              kriser och katastrofer drabba Sverige på ett annat sätt än tidigare,
              alltifrån nya influensor till askmoln, terrordåd och oljeutsläpp
              på västkusten. Tittar man globalt ser man fler exempel på det.
            </seg>
            <seg xml:id="i-4b2adf7ec89dac49-0">
              Frågan jag ställer mig är om det finns en gemensam nämnare här,
              och det tror jag att det kan finnas på flera sätt. Vi talar till
              exempel om gränsöverskridande faktorer. Det är inte längre nationella
              kriser eller hot, utan globaliseringen som gör att vi blir alltmer
              påverkade och beroende av varandra. Jag tror att vi möter det
              bäst genom mer av gemensamt arbete, inte minst inom EU, som är
              en viktig partner i detta. Lyckligtvis bygger Sverige i dag säkerhet
              med andra på ett helt annat sätt än tidigare. Det är tydligt att
              dessa frågor diskuteras inte bara hemma i Sverige utan på många
              andra håll också.
            </seg>
            <seg xml:id="i-fb22f269493b653a-0">
              Ett exempel ligger inte så många mil öster om oss, i Tallinn,
              där Nato utvecklar ett centrum för cybersäkerhet och där man har
              tagit en internationell ledartröja. Det är ett område där jag
              hoppas att Sverige genom vårt partnerskap med Nato ska kunna vara
              med, och både bidra till och dra nytta av det arbete som sker.
            </seg>
            <seg xml:id="i-5022b3a284fc0a46-0">
              Jag tycker också att många av dessa aspekter ryms på ett bra
              sätt i de insatser som Sverige gör i dag. Där är Afghanistan ett
              exempel, med en plågsam lärdom om att det inte bara räcker med
              militära medel för att lösa en konflikt utan att det handlar om
              en lång rad olika saker, alltifrån utvecklingsbistånd till statsbyggande
              och kunskapsutbyte mellan länder.
            </seg>
            <seg xml:id="i-121a1d14d40dfc21-0">
              Att upprätthålla säkerhet tror jag samtidigt alltid kommer att
              vara en faktor i det här sammanhanget. Bredvid den som arbetar
              med att bygga upp civila institutioner i dag går inte sällan en
              soldat. Det kan man tycka vad man vill om, men det är också en
              följd av hur världen ser ut i dag. Här finns inte alltid en tydlig
              rågång, och det måste man vara öppen för att se.
            </seg>
            <seg xml:id="i-c42965fadbfd2db4-0">
              Det nya reformerade försvar som vi nu är på väg att bygga upp
              ska vara anpassat för att se hela hotbilden, mer flexibelt användbart
              för att kunna användas nationellt men också internationellt, i
              hela det spektrum vi talar om, från väpnad strid till fredsbevarande
              och till katastrofhjälp.
            </seg>
            <seg xml:id="i-74379ecad4c024d5-0">
              När vi talar om hotbilden tror jag sammanfattningsvis att vi
              måste tala om olika typer av hotbilder och såväl hård som mjuk
              säkerhet hård utifrån perspektivet med en försvarsmakt som kan
              hantera direkta hot mot vår säkerhet, men mjuk utifrån att kunna
              arbeta med civila medel för att förhindra uppkomsten av hot och
              kriser, alltifrån utvecklingsbistånd till fattiga länder och till
              att kunna samarbeta inom EU för att lösa olika former av kriser.
            </seg>
          </u>
          <note type="speaker" xml:id="i-f25088d92da60fb9-0">
            Anf. 84 Försvarsminister KARIN ENSTRÖM (M):
          </note>
          <u who="unknown" xml:id="i-b0da28722589eff8-39">
            <seg xml:id="i-793526121d7c40ba-0">
              Fru talman! Tack för de vänliga orden från Peter Rådberg! Och
              tack till Johan Forssell, som deltar i debatten!
            </seg>
            <seg xml:id="i-690c52877cd0f183-0">
              Jag tänkte utveckla en del av detta och ta upp några trådar som
              inte minst Peter Rådberg tog upp. Det är just de mål som riksdag
              och regering har satt upp, för det är ju de mål som man har satt
              upp för samhällets och befolkningens säkerhet som är styrande
              både för det militära försvarets förmåga och för den civila krisberedskapen
              i Sverige.
            </seg>
            <seg xml:id="i-74cf4dd9d9ebc778-0">
              Precis som båda talarna har varit inne på är både utmaningarna
              och hoten mot vår säkerhet föränderliga, och de känner inga nationsgränser.
              Gränsöverskridande samarbete, handel och integration främjar en
              positiv utveckling i stora delar av världen, och den ska vi välkomna.
              Samtidigt innebär den fortsatta globaliseringen det ser vi en
              ökad sårbarhet, genom att enskilda händelser snabbt kan få regionala
              eller globala återverkningar. Medan den gamla tidens hot var mer
              entydiga och existentiella är dagens hot komplexa och kan få konsekvenser
              för breda samhällssektorer.
            </seg>
            <seg xml:id="i-7f169ec4c1228ed7-0">
              Väpnade konflikter och deras spridningseffekter kommer även fortsättningsvis
              att utgöra ett hot mot vår egen säkerhet. Storskalig terrorism
              är ett annat exempel på när icke statliga aktörer kan utgöra ett
              hot mot vår säkerhet, oavsett var den attacken inträffar.
            </seg>
            <seg xml:id="i-b71f363d2e0424ae-0">
              Klimatförändringar, naturkatastrofer, organiserad brottslighet,
              epidemier, pandemier och spridning av massförstörelsevapen är
              också några exempel på hot som är mer eller mindre synliga eller
              förutsägbara. I en globaliserad värld ökar risken för att en ekonomisk
              kris kan få konsekvenser för det säkerhetspolitiska läget. Hot
              mot vårt allt större it-beroende informationssamhälle utgör också
              en del av den bredare hotbilden.
            </seg>
            <seg xml:id="i-ccccd32bdc921053-0">
              Fru talman! Vi ser alltså hur hoten mot Sverige ständigt förändras.
              Det är nya risker och utmaningar som tillkommer. Ett brett perspektiv
              på utmaningar och hot måste därför prägla den säkerhetspolitiska
              analysen. Jag håller med om att det är viktigt att bibehålla en
              öppenhet för vad som kan komma att bli ett hot och försöka förbereda
              sig på det oväntade genom just samarbete och åtgärder nationellt
              och internationellt.
            </seg>
            <seg xml:id="i-e0e1960af0a78376-0">
              Här, fru talman, måste vår säkerhet därför försvaras med både
              militära och civila medel. Allt fler måste involveras och ta ansvar
              för samhällets säkerhet, vare sig det gäller ett väpnat hot, en
              allvarlig olycka eller en samhällskris. Vår beredskap ska anpassas
              kontinuerligt till den rådande hot- och risknivå som finns i vårt
              närområde. De reformer som genomförs för att uppnå ett mer användbart
              och tillgängligt försvar behövs för att skapa en större handlingsfrihet.
            </seg>
            <seg xml:id="i-2f739b2b475cc665-0">
              Sedan har Sverige också, gemensamt och systematiskt, under de
              senaste tio åren byggt upp just en krisberedskap för att kunna
              förhindra och hantera olika hot mot människors liv och hälsa,
              hot mot samhällets funktioner och hot mot samhällets grundläggande
              värden. De resurser som utgör samhällets krisberedskap finns ju
              inom ett stort antal sektorer och på flera samhällsnivåer.
            </seg>
            <seg xml:id="i-4361fda04bde0e37-0">
              Här ser jag att såväl offentliga som privata aktörer inklusive
              den enskilde individen ingår i den sammanlagda krisberedskapen.
              Det ställer, precis som Peter Rådberg sade, krav på samverkan
              mellan våra myndigheter och mellan civila och militära aktörer.
              Den breda hotbilden måste mötas med en bred beredskap.
            </seg>
            <seg xml:id="i-09606e94cdb35c95-0">
              Inte minst genom skapandet av Myndigheten för samhällsskydd och
              beredskap har man försökt få ihop så många sektorer som möjligt.
              Det är också genom MSB som vi har gjort en insats i Haiti. Jag
              är positivt inställd till att Peter Rådberg är så positivt inställd
              till EU:s battle group och att kunna använda den.
            </seg>
          </u>
          <note type="speaker" xml:id="i-4131306ccb504418-0">
            Anf. 85 PETER RÅDBERG (MP):
          </note>
          <u who="peter_radberg_0b0188" xml:id="i-006048ddd52391d0-1">
            <seg xml:id="i-944fd588936fdaa3-0">
              Fru talman! Tack för svaret! Försvarsministern målar upp den
              bild som egentligen finns i svaret och säger att hotbilden är
              bred och måste mötas brett och så vidare. Men min fråga var egentligen:
              Hur? Johan Forssell var inne på samma sak, att vi är rörande överens.
            </seg>
            <seg xml:id="i-86c4913eb3f481a0-0">
              Men någonstans måste man ta ett politiskt ansvar och komma med
              några politiska förslag på hur detta ska ske och inte bara hela
              tiden konstatera att det är en bred hotbild, vilket vi alla har
              insett sedan mitten av 1990-talet, som jag sade.
            </seg>
            <seg xml:id="i-2f12cc7dd94d3f49-0">
              Totalförsvarets forskningsinstitut, FOI, besökte försvarsutskottet
              i tisdags och redogjorde för sin senaste rapport om den ryska
              militära förmågan i ett tioårsperspektiv. Jag tar upp detta, för
              om vi har någon form av hotbild eller något vi kan rädda för gäller
              det kanske just Ryssland.
            </seg>
            <seg xml:id="i-b42c963c676046d2-0">
              Den enkla och snabba sammanfattningen av FOI:s rapport är förvisso
              att Ryssland har ganska höga ambitioner om att öka sin försvarsförmåga
              men att ekonomin enligt FOI troligtvis kommer att kanske inte
              sätta käppar i hjulet men åtminstone få stora konsekvenser för
              försvarsmakten även i Ryssland. Men framför allt kommer medborgarna
              att, precis som i västvärlden, kräva helt andra satsningar än
              de rent militära.
            </seg>
            <seg xml:id="i-1fb5130617f5cde2-0">
              Den stora fråga som FOI ställde var att det egentligen inte fanns
              någon riktig politisk vilja att satsa så mycket pengar på just
              försvaret. Det handlar inte bara om Vladimir Putin, utan det finns
              en hel del andra som vill göra andra satsningar.
            </seg>
            <seg xml:id="i-3a6598d712685640-0">
              Jag reagerade ordentligt när FOI gjorde sin dragning och sade
              att Moskva i och för sig ser Sverige som ett fredligt land men
              knappt nämner Sverige vid namn och knappt nämner Norden vid namn.
              Så ser alltså verkligheten ut.
            </seg>
            <seg xml:id="i-a331baba2fd43910-0">
              De hot som Ryssland har enligt FOI gäller Nordkaukasien, Kazakstan
              och Kina, även om de i och för sig nämnde också Nato. Så ser verkligheten
              ut.
            </seg>
            <seg xml:id="i-eeb11b51fd2f45de-0">
              Då tycker jag att Försvarsmakten och försvarsministern ska ta
              initiativ till att förvandla Försvarsmakten och ge dem helt andra
              uppgifter.
            </seg>
            <seg xml:id="i-cee30d72c56ce585-0">
              Efter direktiv från regeringen som jag tycker är bra har Försvarsmakten
              återupptagit den nationella försvarsplaneringen. Det tycker jag
              är mycket positivt. Som en konsekvens av detta kommer fyra militära
              regionala staber att organiseras nästa år, 2013.
            </seg>
            <seg xml:id="i-0b15bd63dbb10d30-0">
              En central del i den nationella försvarsplaneringen är just samverkan
              mellan Försvarsmakten och civila myndigheter. Det är ju själva
              poängen. Men som alla förstår är det inte möjligt att återgå till
              metoder och organisatoriska lösningar som användes inom totalförsvaret
              under kalla kriget, utan Försvarsmakten kommer att mer och mer
              bli beroende av det civila samhället.
            </seg>
            <seg xml:id="i-4b785913c817f151-0">
              Jag menar att samverkan mellan den civila och militära delen
              måste stärkas för att kunna möta de hindren och hoten såväl nationellt
              som internationellt. Flexibilitet och utvecklingsförmåga måste
              därför utgöra en integrerad del av det framtida försvaret. Jag
              skulle vilja påstå att Försvarsmakten inte skulle klara sig utan
              det civila samhället om en allvarlig kris skulle uppstå eller
              om det skulle bli en invasion av landet.
            </seg>
            <seg xml:id="i-5856545465e797b4-0">
              Därför återkommer jag till frågan: Vilka tankar och förslag har
              regeringen och försvarsministern kring de konkreta åtgärderna,
              för det civila samhället blir faktiskt en förutsättning för Försvarsmakten,
              oavsett vad du tycker om det i sak.
            </seg>
          </u>
          <note type="speaker" xml:id="i-688dc60e1f62fa43-0">
            Anf. 86 JOHAN FORSSELL (M):
          </note>
          <u who="johan_forssell_9e2e96" xml:id="i-cdbbe7546b5e005f-1">
            <seg xml:id="i-48a672a1f4ef4312-0">
              Fru talman! Jag tycker återigen, försvarsministern, att Peter
              Rådberg är inne på många viktiga frågor i sitt svar.
            </seg>
            <seg xml:id="i-b814716705ba4b2d-0">
              Peter Rådberg säger att han inte är säker på att Försvarsmakten
              skulle klara sig utan det civila samhället vid olika kriser och
              situationer som kan uppstå. Jag skulle kunna vända på det och
              säga att jag inte är säker på att det civila samhället skulle
              klara sig utan Försvarsmakten vid många kriser och allvarliga
              situationer som kan uppstå. Här lämnar Försvarsmakten redan i
              dag ett mycket värdefullt bidrag.
            </seg>
            <seg xml:id="i-bd2b9bde36c50a2f-0">
              Det är också så att soldatutbildningen i dag inte ser riktigt
              likadan ut som tidigare. Den är breddad. Redan i dag, till och
              med om man tittar på den grundläggande militära utbildningen,
              finns det moment som dockar in i mycket av den diskussion som
              vi har kring just samhällets sårbarhet, demokrati och en breddad
              hotskala. Det är moment som sedan också fortsätter längre fram
              i utbildningen.
            </seg>
            <seg xml:id="i-d8acb1c478861677-0">
              Jag tycker att det är viktigt att vi har med oss detta i diskussionen.
              Rågången mellan civilt och militärt finns inte alltid på plats
              i verkligheten. Jag tycker att det är bra utveckling.
            </seg>
            <seg xml:id="i-5b38b368cc28fa38-0">
              Jag tycker att vi ibland ställer saker och ting mot varandra
              på ett lite olyckligt sätt. Bara detta att man ser att det finns
              andra typer av hot mot Sverige innebär inte att de mer traditionella
              hoten eller riskerna för all framtid per definition har försvunnit.
              Vi kan gå tillbaka till den senaste Försvarsberedningen, där också
              Miljöpartiet var med, och se att man där sade att militära angreppshot
              mot Sverige aldrig kan uteslutas på längre sikt. Det tycker jag
              är viktigt att ha med sig.
            </seg>
            <seg xml:id="i-a9e58ebd7425dcb2-0">
              Det är onödigt att försöka ställa saker mot varandra. Jag tror
              personligen att vi måste utveckla nya kapaciteter för att möta
              den här typen av hot. Men samtidigt som vi säger det behöver vi
              också stärka vår försvarsförmåga, som ligger i försvarsreformen.
              Den har om man ska tala klarspråk varit alltför låg under alltför
              många år.
            </seg>
            <seg xml:id="i-b45b6e41eab87c6f-0">
              Låt oss inte välja, utan låt oss försöka göra båda sakerna!
            </seg>
          </u>
          <note type="speaker" xml:id="i-c4abb1f429e8df52-0">
            Anf. 87 Försvarsminister KARIN ENSTRÖM (M):
          </note>
          <u who="unknown" xml:id="i-b0da28722589eff8-40">
            <seg xml:id="i-0a2391852162e8e9-0">
              Fru talman! Jag skulle vilja inleda med att fundera över den
              lätt absurda tanke som Peter Rådberg framför, att vi skulle ha
              ett militärt försvar som är som en egen, isolerad ö utanför resten
              av samhället. Så ser jag det inte alls.
            </seg>
            <seg xml:id="i-329f400e4b9ff09c-0">
              Det är delar som är helt beroende av varandra. De måste kunna
              understödja varandra beroende på vilken kris det handlar om. Även
              om det handlar om ett rent militärt angrepp säger det sig självt
              att det är hela samhället som måste vara berett att på olika sätt
              anpassa sig, stödja och finnas bakom. Det kanske inte var så Peter
              Rådberg menade, utan självklart är vi helt beroende av varandra.
              Ett militärt försvar kan aldrig fungera utan ett samhälle bakom
              sig.
            </seg>
            <seg xml:id="i-f6acdcfbdb1430ec-0">
              Men för att gå tillbaka till huvudfrågan om hur, som Peter Rådberg
              ställer: Hur ska vi då möta hoten? Med risk för att gå tillbaka
              till något som vi känner igen vill jag påminna om att vår säkerhet
              är starkt kopplad till omvärlden och framför allt till våra närmaste
              grannländers och Europas säkerhet i stort.
            </seg>
            <seg xml:id="i-f8868ce292f2f841-0">
              Om vi börjar i det stora: Sverige bygger säkerhet tillsammans
              med andra länder. Vi ska vara med och ta ansvar för säkerheten
              i Europa genom att stödja andra EU-länder eller nordiska länder
              om de utsätts för katastrofer eller olika former av angrepp. Ett
              sådant åtagande är det mest grundläggande uttrycket för europeisk
              solidaritet. Därför är det en naturlig utveckling av vår säkerhetspolitiska
              linje.
            </seg>
            <seg xml:id="i-1a93fb9e0ae42e49-0">
              Den säger också att vi ska ha förmåga att ta emot militär hjälp
              och annan typ av hjälp av andra länder när Sverige hotas.
            </seg>
            <seg xml:id="i-2895676f47ebc85f-0">
              Solidaritetsförklaringen täcker ett brett spektrum av händelser
              det är poängen. Det är allt från allvarliga civila olyckor, naturkatastrofer
              och terrorangrepp till just militära kriser och angrepp.
            </seg>
            <seg xml:id="i-40cd07d5bf357f38-0">
              Går man till hur det ser ut i vårt närområde i dag ser man dynamiken
              i närområdet och utvecklingen i Ryssland. De är centrala faktorer
              för Sveriges säkerhet. Precis som jag tror att FOI sade i sin
              rapport är utvecklingen i Ryssland svår att förutsäga. Men helt
              tydligt är att de står inför betydande utmaningar och att vi ständigt
              behöver följa både den politiska utvecklingen och den militära
              utvecklingen.
            </seg>
            <seg xml:id="i-2431fc9b34c46acd-0">
              Bedömningen är ändå att utvecklingen i närområdet och vår omvärld
              kräver att vi har ett starkt försvar med hög tillgänglighet. Då
              blir vår militära förmåga och vårt militära agerande en viktig
              faktor för den säkerhetspolitiska stabiliteten i området, särskilt
              då flera länder nära oss just nu planerar för reducerade försvarsanslag.
            </seg>
            <seg xml:id="i-14beb6294f889a89-0">
              Vår solidaritetsförklaring ställer också nya och delvis kanske
              högre krav på att Sverige ska kunna ge och ta emot stöd. Vi säger
              också att förmågan att genomföra fredsfrämjande insatser ska öka.
            </seg>
            <seg xml:id="i-4357486eb3eed943-0">
              Men jag vill ändå vara klar och tydlig och säga att säkerheten
              i närområdet i dag inte främst handlar om militära hot, utan i
              närområdet ser vi miljöhot, riskfyllda energitransporter på Östersjön
              och störning av handelsflöden som skulle kunna leda till svåra
              påfrestningar för Sverige.
            </seg>
            <seg xml:id="i-49d6a284afd81db9-0">
              Där har vi ett utmärkt exempel på hur vi har ökat samarbetet
              mellan länderna i Östersjöregionen för att kunna bemöta de breda
              hoten genom luftövervakning, gemensam sjöövervakning, sjöräddning,
              miljösamarbete och utbyte av information. Det säkrar att vi är
              bättre förberedda om en katastrof eller olycka skulle äga rum.
            </seg>
            <seg xml:id="i-2b3c7070bd7555f6-0">
              Just den samverkan mellan myndigheter och nationer är helt avgörande.
              Vi kan återkomma till det.
            </seg>
          </u>
          <note type="speaker" xml:id="i-cd439090ad021ef5-0">
            Anf. 88 PETER RÅDBERG (MP):
          </note>
          <u who="peter_radberg_0b0188" xml:id="i-006048ddd52391d0-2">
            <seg xml:id="i-58863fdc7edcfd83-0">
              Fru talman! Min poäng, försvarsminister Karin Enström, var just
              att det civila samhället och Försvarsmakten är helt beroende av
              varandra. Johan Forssell uttryckte att vi måste ha både och, men
              grejen är att vi har en ekonomi. Även om regeringen tillför några
              kronor till kommer ekonomin att sätta gränser för vilket försvar
              vi kan ha. Då måste vi få välja, precis som man får göra på andra
              områden och i sin privatekonomi. Man kan inte köpa allting.
            </seg>
            <seg xml:id="i-7cff04ef3feeac41-0">
              Den intressanta frågan blir då vad regeringen och Försvarsmakten
              ska satsa på. Blir det traditionellt försvar? Vi ska inte ha en
              JAS-diskussion, men gör man den satsningen på 3040 miljarder får
              det såklart konsekvenser för annan verksamhet i Försvarsmakten
              och kan slå ut materielanskaffning eller något annat.
            </seg>
            <seg xml:id="i-a5637677dcf324a1-0">
              Ytterst handlar det om vilken försvars- och säkerhetspolitik
              Sverige ska ha i dag och tio år framåt.
            </seg>
            <seg xml:id="i-72c9e7d6ec116d2e-0">
              Jag tog upp det nordiska samarbetet, och jag tog upp Östersjösamarbetet
              som är centralt för vårt närområde. 80 procent av allt materiel
              går ju på båtar i dag. Då krävs en ganska intensiv bevakning för
              att skydda Östersjön mot oljeutsläpp och annat. Här skulle Sverige
              och Försvarsmakten kunna ta ett initiativ till ett samarbete med
              Östersjöländerna och de nordiska länderna.
            </seg>
            <seg xml:id="i-8b4b25bc31186cf9-0">
              Solidaritetsklausulen är jättebra, men det finns en hake. Vi
              vet inte vad vi ska göra när krisen kommer. Sverige har sagt att
              när det händer något ska vi ta egna beslut om vad vi ska göra
              eller inte göra, och vi bör nog utveckla vad vi vill med solidaritetsklausulen.
            </seg>
          </u>
          <note type="speaker" xml:id="i-da451c7d59e21295-0">
            Anf. 89 Försvarsminister KARIN ENSTRÖM (M):
          </note>
          <u who="unknown" next="cont" xml:id="i-56d8518686df409b-0">
            <seg xml:id="i-d0f935aad430d9eb-0">
              Fru talman! Peter Rådberg tar upp många och viktiga frågor, för
              visst är det vägval som måste göras. I mina tidigare inlägg har
              jag försökt beskriva behovet av att kunna möta det brett.
            </seg>
            <seg xml:id="i-2e667c5059a05643-0">
              Vi vet inte vad som kommer att hända. Jag kan i dag inte säga
              hur nästa extrema påfrestning eller hot kommer att se ut. Jag
              kan inte heller säga när det kommer att inträffa. Men oavsett
              var, när och hur det äger rum ska Sverige vara bättre förberett
              avseende militär förmåga och inte minst när det gäller den allmänna
              krisberedskapen.
            </seg>
            <seg xml:id="i-88e7895927aa825c-0">
              Här finns goda exempel på samarbete, men det kan självklart utvecklas.
              Till exempel kunde vi genom MSB, Myndigheten för samhällsskydd
              och beredskap, bistå japanska myndigheter med skyddsmateriel efter
              jordbävningen och tsunamin förra året. Vår kustbevakning ska ha
              beredskap för oljekatastrofer i Östersjön men också kunna bekämpa
              sjöröveri utanför Somalias kust.
            </seg>
            <seg xml:id="i-c3531a4dbb87fed4-0">
              Vi har också det militära försvaret som gör insatser internationellt,
              som har sin nationella förmåga och som ska kunna stödja samhället
              vid olika typer av katastrofer. Jag hoppas att vi inte får jordbävningar
              men vid översvämningar, skogsbränder och så vidare.
            </seg>
            <seg xml:id="i-011d7c8f5eb286ea-0">
              Vi har en flexibel organisation, men precis som Peter Rådberg
              säger måste man alltid prioritera. Man har aldrig råd med allt.
              Då gäller det, fru talman, att ha en mix av militär och civil
              förmåga. Att vi ska en mix är vi överens om, men andelarna i mixen
              får vi fortsätta att diskutera.
            </seg>
          </u>
          <note xml:id="i-a7ef9569ed5b48a8-8">
            Överläggningen var härmed avslutad.
          </note>
          <note xml:id="i-2de0bcec0282e7e5-0">
            14 § Anmälan om interpellation
          </note>
          <note xml:id="i-8d4470c1ac276dee-0">
            Anmäldes att följande interpellation framställts
          </note>
          <note xml:id="i-7fc938fbe95d6faa-0">
            den 11 maj
          </note>
          <note xml:id="i-9404704c204ae45e-0">
            Gunilla Carlsson
          </note>
          <note xml:id="i-f2aa74cfc5cb5d42-0">
            Interpellationen redovisas i bilaga som fogats till riksdagens
            snabbprotokoll tisdagen den 22 maj.
          </note>
          <note xml:id="i-f243dc6c7446a863-0">
            15 § Anmälan om frågor för skriftliga svar
          </note>
          <note xml:id="i-64cebd0fe8838933-0">
            Anmäldes att följande frågor för skriftliga svar framställts
          </note>
          <note xml:id="i-7fc938fbe95d6faa-1">
            den 11 maj
          </note>
          <note xml:id="i-2d33cf2d88ad0408-0">
            Phia Andersson
          </note>
          <u who="unknown" prev="cont" xml:id="i-a94bc49d99658cea-0">
            <seg xml:id="i-83761b4b5c78b4b0-0">
              Esabelle Dingizian
            </seg>
          </u>
          <note xml:id="i-04f1bb56aae25a5f-0">
            Åsa Romson
          </note>
          <note xml:id="i-e0e22c4b1bea6d65-0">
            Jacob Johnson
          </note>
          <note xml:id="i-6a5ef06ee422713d-0">
            Ulla Andersson
          </note>
          <note xml:id="i-f19d4f67a4344ea2-0">
            Frågorna redovisas i bilaga som fogats till riksdagens snabbprotokoll
            tisdagen den 22 maj.
          </note>
          <note xml:id="i-a6de76034743e19a-0">
            16 § Kammaren åtskildes kl. 13.54.
          </note>
          <note xml:id="i-e5bb60c2a15ff8d4-0">
            Förhandlingarna leddes
          </note>
          <note xml:id="i-1755c46840fc6efc-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
