<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--108</head>
          <docDate when="2013-05-07">2013-05-07</docDate>
        </div>
      </front>
      <body>
        <div>
          <note xml:id="i-53ee7bf2015ef3d4-0">
            ﻿
          </note>
          <note xml:id="i-c83690b008c79c76-0">
            Riksdagens snabbprotokoll
          </note>
          <note xml:id="i-792d3bd2745dbd07-0">
            2013/14:108
          </note>
          <note xml:id="i-09c1f6ec85df882c-0" type="date">
            Onsdagen den 7 maj
          </note>
          <note xml:id="i-e1ef2f9be61c7d5a-0">
            Kl. 09:00 - 16:26
          </note>
          <note xml:id="i-c27326692e5f5a5e-0">
            1 § Partiledardebatt inför Europaparlamentsvalet
          </note>
          <note type="speaker" xml:id="i-5667469a02a760d9-0">
            Anf. 1 Statsminister FREDRIK REINFELDT (M):
          </note>
          <u who="unknown" xml:id="i-454bac6cad2610d8-0">
            <seg xml:id="i-df0de6aa25d06952-0">
              Herr talman! I juni kommer stats- och regeringscheferna i Europa
              och i Europeiska rådet att uppmärksamma att det är 100 år sedan
              skotten i Sarajevo. Det var de som kom att bli början till första
              världskriget, som sedan också ledde till andra världskriget.
            </seg>
            <seg xml:id="i-dbb55398e9c715e9-0">
              I grunden var problemen 1914 det som har fortsatt att vara en
              utmaning även i vår tid. Människor delas upp efter kollektiv tillhörighet,
              aggressiv nationalism, en tro på att våld och militär intervention
              är en lösning på problem – en sorts vi-och-de-tänkande. Detta
              har dessutom återkommit gång på gång också i vår egen historia.
              Det är en utmaning som syns i Ukraina i dag och även på andra
              håll i EU.
            </seg>
            <seg xml:id="i-dca36615234288a2-0">
              Den här våren och sommaren är det inte bara 100 år sedan första
              världskriget, det är också 200 år sedan Sverige var involverat
              i vad som förhoppningsvis var vårt sista krig. Under våren har
              jag åkt runt på landets skolor, träffat elever och talat om var
              Sverige kommer ifrån, vår historia och vart vi är på väg. Jag
              brukar fråga: Vet ni vilket land som Sverige senast var i krig
              med? Nästan ingen vet. När jag säger att det är Norge fnissar
              de i bänkarna eftersom det är så otänkbart. Det ger ändå ett perspektiv
              att fred inte är något man ska ta för givet, men samtidigt när
              fred väl har etablerat sig som det normala i folksjälen blir varje
              tanke på krig orimlig.
            </seg>
            <seg xml:id="i-92cb0aacc458831b-0">
              När vi tittar utanför våra gränser ut i Europa ser vi hur stor
              betydelse EU-samarbetet har haft. Det har fört med sig fred, demokrati
              och välstånd, samarbete mellan länder och människor samt ökat
              människors förståelse för allas våra likheter men också olikheter.
              Det har gjort att våra barn inte ser de gränser som präglade Europa
              när våra föräldrar växte upp.
            </seg>
            <seg xml:id="i-2002d94f8702730f-0">
              Om mindre än tre veckor är det val till Europaparlamentet. Då
              väljer vi väg för kontinenten för åren som kommer. I skuggan av
              Ryssland drömmer nu många människor i Ukraina om att få vara en
              del av det europeiska samarbetet, om att vara en del av ett Europa
              i samarbete. De ser EU som en väg till ett bättre samhälle och
              demokrati. Det andra vill bli en del av är vårt ansvar att fortsätta
              att värna, utveckla och förbättra. Tillsammans med andra länder
              kan vi stå upp mot den ryska aggressionen mot Ukraina.
            </seg>
            <seg xml:id="i-cbdb9e99fcdaa616-0">
              Nya moderaterna tror på Europa. Vi ser att vi behöver samarbeta
              för att nå de bästa lösningarna. Det finns de som vill annorlunda.
              Främlingsfientlighetens och Europafientlighetens krafter vill
              stänga gränser och försvåra kontakter mellan människor. De vill
              bygga murar mot dem som inte ser ut som vi eller som talar ett
              annat språk. Den vägen saknar framtid men har en mycket tung och
              mörk historia.
            </seg>
            <seg xml:id="i-c0dab358cacf8514-0">
              Herr talman! Nya moderaterna tror på Europa. Den 25 maj går vi
              till val på tre huvudpunkter.
            </seg>
            <seg xml:id="i-4f1f34d09faabb36-0">
              För det första måste jobben bli fler i Sverige och i Europa.
              Europasamarbetet kan via öppen handel, ökad konkurrenskraft, moderniserad
              budget samt ansvarsfull och begränsad regelstyrning bidra till
              att jobben blir fler. Sverige kan stå som ett viktigt exempel.
            </seg>
            <seg xml:id="i-81813ec45d923f4e-0">
              Alliansregeringens satsningar på jobben har gett resultat. Sedan
              2006 har jobben i Sverige blivit över en kvarts miljon fler, alltså
              fler än 250 000. Det finns de som säger att jobben automatiskt
              blir fler bara för att befolkningen växer. Men det finns inget
              sådant likhetstecken. I länder med liknande befolkningsökning
              som Sverige har jobben inte vuxit i antal lika mycket eller till
              och med minskat. Att jobben har blivit fler i Sverige är resultatet
              av en målmedveten politik.
            </seg>
            <seg xml:id="i-10c17ad9fae53adc-0">
              Sverige sticker ut. Vi har bland de starkaste finanserna i EU
              där många andra länder sedan länge går i motsatt riktning. Vi
              har högst sysselsättningsgrad i EU tillsammans med Nederländerna.
              Vi har högst arbetskraftsdeltagande. Det är helt enkelt många
              som jobbar i Sverige.
            </seg>
            <seg xml:id="i-31eb927662bcd53b-0">
              I många andra länder har människor fått mindre pengar i plånboken
              under krisen. I Sverige har det blivit tvärtom. Vi har haft kraftiga
              reallöneökningar. Med vår politik har alla som tjänar under 38
              500 kronor i månaden fått en hel extra månadslön om året efter
              skatt. Nya moderaterna och Alliansen vet hur man skapar jobb och
              tillväxt.
            </seg>
            <seg xml:id="i-48a0793082665fc3-0">
              Öppenhet och frihandel är bra för Sverige. Det är det för alla
              människor i Sverige. Vi vill göra handeln i Europa så fri i praktiken
              som den beskrivs på papperet. När vi river fler handelshinder
              i EU är det bra för svenska företag. Då kan fler företag starta
              och växa i Europa, och jobben blir fler.
            </seg>
            <seg xml:id="i-f07dab32b47981a8-0">
              Låt oss konstatera att det finns mycket kvar att göra. Många
              praktiska hinder återstår för företagen. Det är särskilt tydligt
              när det gäller tjänstehandeln. Hälften av Sveriges bnp kommer
              från export. Vi exporterar till länder i vår närhet – Tyskland,
              Norge. Ungefär två tredjedelar av vår export går till länder i
              Europa. Europasamarbetet har fört med sig fantastiska möjligheter
              för svenska konsumenter och företag. Vår hemmamarknad har breddats.
              Den har tidigare varit nationell. Nu omfattar den 28 länder, 500
              miljoner människor och 23 miljoner företag. Jobb och tillväxt,
              rörlighet, samarbete och frihandel – med rätt politik i Europa
              får vi dessutom på det sättet bättre här hemma. Genom samarbete
              med andra länder kan svenska företag växa. Då skapas fler jobb.
              Då växer vår ekonomi och vårt välstånd. Vi får mer resurser till
              skolan och sjukvården samt till omsorgen om våra äldre. Då kan
              vi hjälpas åt att hantera utmaningar som inte bryr sig om landgränser.
              Vi vill ge svenska företag nya möjligheter via ett frihandelsavtal
              med USA och bättre och tydligare regler inom Europa.
            </seg>
            <seg xml:id="i-1f23b8893f3c6ab9-0">
              För det andra är ordning och reda i ekonomin grunden för allt.
              Det gäller här hemma och det gäller i EU. Europa har visat en
              förmåga att hålla ihop genom finanskrisen under en utdragen lågkonjunktur.
              Vi har jobbat med att styra upp enskilda länders nedtyngda statsfinanser.
              Vi har drivit på reformer för att öka konkurrenskraften. Vi har
              också funnits till stöd för länder i akut behov av hjälp utifrån.
              Allt detta har bidragit till att skapa bättre förutsättningar.
              Det måste vara en del av samarbetet också nu när vi blickar mot
              åren framför oss.
            </seg>
            <seg xml:id="i-0ca0c8dc654037f4-0">
              Nya moderaterna kommer aldrig att släppa tyglarna när det gäller
              ordning och reda i ekonomin. Vi har sett vad som händer i länder
              där man inte har tagit ansvar och där man har varit tvungen att
              strama åt och skära ned. I Sverige har statsskulden minskat sedan
              2006. Det är Sverige ensamt om i hela EU. I andra länder har den
              i stället ökat. Vi har kunnat satsa på allt det som bygger vårt
              samhälle starkt. Ansvar för ekonomin är grunden för att fler människor
              ska få jobb. Det är Nya moderaternas budskap i Europasamarbetet.
            </seg>
            <seg xml:id="i-bde0d35f207df8ea-0">
              Vi är en stark röst för en uppstyrd ekonomi, inte bara i Sverige
              utan även i länderna runt omkring oss. Det är så människor och
              företag kan känna sig trygga med framtiden. Så kan jobben bli
              fler i Sverige och i Europa.
            </seg>
            <seg xml:id="i-84a95f266e62a721-0">
              För det tredje handlar det om öppenhet och tolerans när allt
              fler och starkare röster ropar på ett annat Europa. Politiska
              krafter vill bygga murar mellan våra länder och vill göra det
              svårare för ungdomar att studera på ett universitet i ett annat
              land. De vill hindra människor från att komma till Europa för
              att skapa sig ett bättre liv. De vill ge, som det heter, svenska
              jobb åt svenskar först.
            </seg>
            <seg xml:id="i-153e1d1cb9cbc6c7-0">
              I många länder i Europa har den typen av politiska krafter vuxit
              sig starka. Det skapar motsättningar. Det bygger nya gränser.
              Det är fel väg.
            </seg>
            <seg xml:id="i-a2372026144b32df-0">
              För Nya moderaterna är öppenhet en av hörnstenarna i Europasamarbetet.
              EU är ett gemensamt värderingsbygge, en motkraft mot slutenhet
              och nationalism. Vi kommer alltid att stå upp för ett öppet Europa.
            </seg>
            <seg xml:id="i-5125987d990ba4b0-0">
              Herr talman! EU ska göra rätt saker. Beslut ska fattas så nära
              människor som möjligt. En del saker behöver vi bestämma gemensamt.
              Annat bestämmer vi bättre själva.
            </seg>
            <seg xml:id="i-7b867eda5192f4c8-0">
              Vi behöver ett europeiskt polissamarbete. Det är tillsammans
              som vi kan komma åt den gränsöverskridande organiserade brottsligheten.
              Då får vi tryggare gator också här hemma. Vi vill ha gemensamma
              och tuffare kontroller av livsmedel i Europa, så att vi kan lita
              på att maten vi äter har producerats så som vi tycker att den
              ska produceras och innehåller det vi förväntar oss. I Sverige
              har vi högre krav på hur man hanterar djur och hur man transporterar
              djur. Vi arbetar aktivt för att djur ska få det bättre i hela
              EU. Vi vill att svenska bönder ska konkurrera på lika villkor
              i Europa och att de svenska kraven ska bli praxis i hela EU.
            </seg>
            <seg xml:id="i-35fe5c195676df07-0">
              En annan utmaning som vi möter bäst tillsammans är klimatet.
              EU står för 10 procent av världens utsläpp, medan Sverige står
              för ungefär 0,1 procent. Det är inte vi som är det största problemet.
              Om vi ska kunna minska de globala utsläppen och hålla tvågradersmålet
              måste vi påverka länderna med de stora utsläppen. När EU talar
              med en röst i klimatfrågan blir vi starkare och kan påverka de
              största utsläppsländerna: Kina och USA.
            </seg>
            <seg xml:id="i-c01f8e558929da85-0">
              Dessutom måste farliga kemikalier och gifter bort från vår vardag.
              Vi vill skärpa EU:s kemikalielagstiftning.
            </seg>
            <seg xml:id="i-07e7e1d71270392f-0">
              På alla dessa områden är EU-samarbetet viktigt, men det betyder
              inte att alla beslut ska fattas i Bryssel. När det gäller arbetsmarknadspolitik,
              familjepolitik, jämställdhet, skatter och regler för snus eller
              jakt på varg ska det bestämmas i Sverige. EU ska inte ägna sig
              åt onödig byråkrati eller detaljregleringar. Europasamarbetet
              ska fokusera på det som EU gör bäst.
            </seg>
          </u>
          <note type="speaker" xml:id="i-68dc947d69250801-0">
            Anf. 2 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-0">
            <seg xml:id="i-6be169ece16cf366-0">
              Herr talman! Ett av de första besluten som den moderatledda regeringen
              tog när de kom till makten var att göra det möjligt för arbetsgivare
              att stapla visstidsanställningar på varandra näst intill i oändlighet
              – det skedde år 2007.
            </seg>
            <seg xml:id="i-ba6e3c797eb45387-0">
              För någon vecka sedan talade jag med Kristina, en kvinna som
              snart fyller 50 år. För sju år sedan fick hon ett vikariat på
              sin drömarbetsplats, men jobbet var osäkert. I maj varje år fick
              hon veta om hon hade jobbet kvar till hösten. Efter en tid omvandlades
              jobbet, tjänsten, till en allmän visstidsanställning. Något år
              senare omvandlades det till en gästlärartjänst. När det hade gått
              fem år började arbetsgivaren om igen, och hon blev erbjuden ett
              nytt vikariat. Det var samma jobb. Det var samma arbetsuppgifter.
              Det var samma arbetsplats. Men det var fortfarande inte ett fast
              jobb.
            </seg>
            <seg xml:id="i-833e565c2a85252c-0">
              Kristina tröttnade efter sju år. Hon tvingades söka en annan
              tjänst. Det var ett lägre kvalificerat jobb, men det var ett fast
              jobb och en trygghet för familjen.
            </seg>
            <seg xml:id="i-86d8e13fc64e0da1-0">
              Kristina är inte ensam. TCO har visat att så många som 65 000
              svenskar har jobbat på en och samma arbetsplats under sådana här
              osäkra arbetsvillkor under mer än fem års tid. Kommunal har visat
              att det var 27 000 fler visstidsanställda förra året än när de
              här nya reglerna, som regeringen beslutat om, infördes.
            </seg>
            <seg xml:id="i-6075f22e460cf2bb-0">
              EU-kommissionen har varit kritisk mot regeringen. De har gått
              så långt att de för andra gången säger att de hotar att stämma
              Sverige inför domstol om inte regeringen snarast vidtar åtgärder.
              Men i stället för att lyssna på kritiken har man viftat bort den.
            </seg>
            <seg xml:id="i-fb7c791ba5e3df0c-0">
              Vi socialdemokrater är tydliga. Vi står på de anställdas sida
              både i Sverige och i Bryssel. Vi har återkommande krävt ett stopp
              för staplade visstidsanställningar, men regeringen har inte gjort
              någonting. Varför, Fredrik Reinfeldt, tar du strid mot EU för
              att undergräva anställningstryggheten? Vad är det som är så farligt
              med att Kristina och andra människor som har jobbat på en och
              samma arbetsplats år ut och år in får ett fast jobb? I dag vill
              jag ha besked.
            </seg>
          </u>
          <note type="speaker" xml:id="i-fd54d197e91f5ec1-0">
            Anf. 3 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-1">
            <seg xml:id="i-937eae9d9583b63b-0">
              Herr talman! Låt oss slå fast att tillsvidareanställning är grunden
              för den svenska arbetsmarknaden. Det är självklart att människor
              vill ha den tryggheten och den förutsägbarheten. Det är fullt
              förståeligt.
            </seg>
            <seg xml:id="i-efc5097133890e84-0">
              Det finns olika former av tidsbegränsade anställningar. Det är
              en sorts flexibilitet, ett sätt att sänka trösklar och att få
              människor att testa. Om allt detta tas bort eller ifrågasätts
              kommer det rimligen att leda till att många arbetsgivare inte
              släpper in människor som står en bit ifrån, unga människor som
              saknar erfarenhet.
            </seg>
            <seg xml:id="i-32fe39ce0a4ba475-0">
              Det gäller att hitta en balans mellan detta. Det handlar om både
              en önskan om att folk ska ha tillsvidareanställning och en önskan
              om en flexibilitet, en möjlighet för folk att få komma in och
              testa.
            </seg>
            <seg xml:id="i-59de193357f254be-0">
              När vi tittar på detta vill jag understryka att arbetsmarknadens
              parter inte är överens om hur det här egentligen ser ut. Det är
              lätt att hänvisa till enskilda fall, men vi har inte kunnat hitta
              en entydig bild av detta. Vi för en dialog med kommissionen. Det
              går inte till så som Mikael Damberg beskriver. Det här är inget
              nytt. Man för en dialog kring hur det här egentligen ser ut. Vi
              har bett Statistiska centralbyrån att gå igenom hur förekomsten
              av användning av tillsvidareanställning egentligen ser ut. Så
              agerar man långsiktigt och seriöst. Man tittar igenom hur lagstiftningen
              har fungerat.
            </seg>
            <seg xml:id="i-ce4d9a74dac6ec44-0">
              Men vi noterar en sak. Det är en väldigt stor grupp av människor
              som kommer vidare från visstidsanställningar in i fasta anställningar.
              Det är alltså uppenbart att här också finns en brygga som fungerar.
              Möjligheten att få testa och visa upp sig för arbetsgivare leder
              sedan över till fasta anställningar.
            </seg>
            <seg xml:id="i-9e85e64c980a2799-0">
              Frågan är vad Socialdemokraterna står för. Ska detta bli en jakt
              på allt som inte är fastanställningar? Det kommer i realiteten
              att vara ett sätt att stänga dörrar och omöjliggöra den flexibilitet
              som många företag behöver för att klara konkurrensen. Är det Socialdemokraternas
              besked till Sveriges företag?
            </seg>
          </u>
          <note type="speaker" xml:id="i-0b87616ebf961918-0">
            Anf. 4 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-1">
            <seg xml:id="i-5a3765359a5a9fd1-0">
              Herr talman! Det var ett intressant svar av statsministern. Han
              talar om balans. Men Kristina ska alltså vänta i sju år och fortfarande
              inte få ett fast jobb, trots att lagstiftningen egentligen säger
              att hon borde få det efter två år. Det är den balansen som statsministern
              försvarar. Det är han som har infört den lag som gör det möjligt
              att stapla visstidsanställningar på varandra.
            </seg>
            <seg xml:id="i-8153623fa1bbc7d9-0">
              Jag tror att Sveriges kvinnor, framför allt, som drabbas av det
              här hade förväntat sig ett annat svar av Sveriges statsminister.
              Nu är det så absurt att det är EU-kommissionen som säger att Sverige
              inte följer de gemensamma europeiska reglerna. Svenska anställda
              har alltså ett sämre skydd än andra europeiska löntagare i Europa.
              Man säger till regeringen: Ni måste ändra detta. Och regeringen
              säger: Det finns inga problem.
            </seg>
            <seg xml:id="i-65bf29052d6cefbc-0">
              Det blir märkligt att du säger att du står upp för den svenska
              modellen när du gång på gång undergräver den. Du har förbjudit
              fackföreningar att försvara svenska kollektivavtal på svensk arbetsmarknad
              för utstationerad arbetskraft. Nu säger du att du är beredd att
              ta strid mot EU för att försvara arbetsgivarnas rätt att stapla
              visstidsanställningar på varandra. Det visar att det behövs en
              ny regering men också en annan majoritet i EU-parlamentet.
            </seg>
          </u>
          <note type="speaker" xml:id="i-4f96b2c9482fc27b-0">
            Anf. 5 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-2">
            <seg xml:id="i-a5417c42adcfd901-0">
              Herr talman! Jag tror att vi förstår av Mikael Dambergs upphetsning
              att det är valrörelse, men det blir inte bättre av att man blir
              obalanserad.
            </seg>
            <seg xml:id="i-966d559d6e021219-0">
              Vi har bett om att man ska titta igenom detta. Fakta är ingenting
              som gör ont, Mikael Damberg. Finns det exempel på att det här
              missutnyttjas ska det rättas till. Men jag förstår inte hur Socialdemokraterna
              tänker förhålla sig till behovet av tidsbegränsade alternativ
              och till behovet av flexibilitet. Det är ett faktum att nära nog
              varje industriföretag och annat företag man besöker i dag som
              ägnar sig åt exportverksamhet och konkurrensutsatt verksamhet
              hittar just en balans mellan att sträva efter fasta anställningar
              och att vid behov – vid toppar och när en stororder kommer in
              – kunna jobba med flexibilitet.
            </seg>
            <seg xml:id="i-86af6d95fee1cb63-0">
              Ingenting av detta ser Socialdemokraterna, utan man lyssnar bara
              på vad facket nu vill att det ska heta att den här valrörelsen
              handlar om. Det är inte ett sätt att ta ansvar för vår konkurrenskraft
              och för att människor ska få jobb.
            </seg>
            <seg xml:id="i-6cf4adba7d6588e9-0">
              Vi tar detta på allvar. Det är inte så som Mikael Damberg beskriver:
              att det är en strid mot kommissionen. Vi för en dialog kring detta,
              och vi tar det mycket seriöst.
            </seg>
          </u>
          <note type="speaker" xml:id="i-6d4cb55fe0a1e9e9-0">
            Anf. 6 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-0">
            <seg xml:id="i-d318eb089be6cd0d-0">
              Herr talman! Det är väldigt kul och intressant att vi här i kammaren
              får ha en EU-debatt. Jag tror att EU-politik ibland kan framstå
              som ganska abstrakt för många väljare där hemma. Vi politiker
              har ofta svårt att förklara. Vi tråcklar in oss i förklaringarna
              kring var, när och hur beslut ska fattas.
            </seg>
            <seg xml:id="i-6627de1b1907ce9a-0">
              Men någonting som är ganska konkret med EU-politiken är klimat-
              och miljöfrågorna. Jag noterade att statsministern och moderatledaren
              i sitt anförande i dag i kammaren faktiskt tog upp en del av de
              här frågorna. Moderaterna har flera vackra ord i den här EU-valrörelsen,
              precis som i den förra, om just miljö- och klimatfrågor.
            </seg>
            <seg xml:id="i-ed8d6c66a331bc5c-0">
              Någonting som är väldigt konkret är att gå och köpa en barnmatsburk
              åt sina barn, som jag gör. För två år sedan var ett förslag uppe
              i EU-parlamentet – det är ju EU som reglerar innehållet i större
              delen av våra livsmedel eftersom de reglerna på en gemensam marknad
              måste sättas tillsammans. Den gröna gruppen hade föreslagit att
              man skulle slå ihop tre stycken ganska komplicerade direktiv till
              ett väldigt tydligt, där man mycket tydligt radade upp vilka bekämpningsmedel
              och vilka farliga ämnen som man inte ville ha i produktionen av
              barnmat. Det röstade de moderata ledamöterna emot.
            </seg>
            <seg xml:id="i-73959a7134538c88-0">
              I fråga efter fråga när det gäller miljö och klimat ser vi hur
              man i handling agerar annorlunda än vad man säger i den svenska
              retoriken.
            </seg>
            <seg xml:id="i-9bfb509fdc9d458c-0">
              Man säger att det är viktigt därför att det är någonting konkret
              och tydligt att visa för svenskarna att här gör vi ändå någonting
              som vi måste göra tillsammans och där Sverige svarar mot den bild
              som många svenskar har, att vi minsann är i EU för att kämpa för
              miljön och klimatet.
            </seg>
            <seg xml:id="i-2cb5f04ec532f687-0">
              Trots det har det aldrig varit så tydligt som under alliansregeringen
              att Sverige får kritik på just miljöområdet. Vi är i konflikt
              med kommissionen och EU-domstolen i flera delar. I en sådan del
              vill jag ha svar i dag: Varför röstade Moderaterna mot förslaget
              gällande användning av extra farliga bekämpningsmedel i produktionen
              av barnmat?
            </seg>
          </u>
          <note type="speaker" xml:id="i-eb96469651c737ae-0">
            Anf. 7 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-3">
            <seg xml:id="i-e4b21d684449780a-0">
              Herr talman! Jag antar att vi av detta ska dra slutsatsen att
              röstar man inte för gröna förslag är man för gifter i barnmatsburkar.
              Det blir absurt att föra debatten på det sättet. Jag kan slå fast
              att jag tror att alla riksdagspartier är emot att det finns gift
              i barnmatsburkar.
            </seg>
            <seg xml:id="i-19669bd55ac548c7-0">
              Frågan är: Vilken typ av beslut ska fattas på vilken nivå? Har
              det möjligen funnits andra typer av förslag? Det är till exempel
              en gåta hur Miljöpartiet, som under mycket lång tid inte ville
              se någon form av europeiskt beslutsfattande, här företräder Brysselmakten
              nästan lika mycket som Mikael Damberg gjorde för en stund sedan.
              Här ska minsann Bryssel bestämma. Här ska det talas om exakt vad
              som gäller för olika barnmatsburkar. Det ska styras av EU.
            </seg>
            <seg xml:id="i-2f4fa7ace7b16f3e-0">
              Jag tror att det säkert kan vara en framkomlig väg, men jag vill
              säkerställa att vi också har svenska regler och lagar med till
              och med högre krav som ska respekteras. Det konflikterna ofta
              gäller är: Vad ska ligga på EU-nivå? Vad ska det finnas för möjligheter
              att komplettera nationellt?
            </seg>
            <seg xml:id="i-ec237861409147a6-0">
              Vi röstar inte alltid på varandras förslag. Det är inte något
              nytt för oss i politiken.
            </seg>
            <seg xml:id="i-dbc99068d2ee6e38-0">
              När det gäller klimatpolitiken tycker jag att det är oerhört
              viktigt att vi under den mandatperiod som Europaparlamentet har
              framför sig agerar för att gå på det som kommissionen har föreslagit,
              att ta upp målen för 2030 till nivån 40-procentig utsläppsreduktion.
              Det är en kraftig ambitionshöjning. Det går i motsatt riktning
              jämfört med många andra utvecklade delar av världen som nu stryker
              sina klimatmål eller backar. Det behövs alltså mer än någonsin
              ett Europa som håller ihop.
            </seg>
            <seg xml:id="i-df4462bb343178b3-0">
              Vi ska vara tydliga med en annan sak: Det är inte så att Europa
              går i takt kring detta. Sverige ingår i en grupp av länder som
              vill ligga längst fram. Den svenska regeringen har föreslagit
              att vi ska ha ännu högre nivåer på våra växthusgasreduktioner
              än vad kommissionen har föreslagit. Här kommer vi att behöva vara
              pådrivande, både i Europaparlamentet och i andra instanser där
              Sverige företräds inför förhandlingarna.
            </seg>
          </u>
          <note type="speaker" xml:id="i-042742410a93e83b-0">
            Anf. 8 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-1">
            <seg xml:id="i-f646f5581f7d73fc-0">
              Herr talman! Jag noterar att Moderaterna plötsligt tycker att
              vi ska ha svenska regler för innehållet i livsmedel som finns
              på den europeiska marknaden. När man har en gemensam marknad har
              det varit naturligt även för de gröna att i EU reglera huvuddelen
              av innehållet i och produktionen av barnmat, till exempel inom
              jordbrukspolitiken. Det skulle vara mycket svårare för företagen
              – svenska bönder, uppköpare och barnmatsproducenter – om det fanns
              28 olika regler för hur man ska producera barnmat. Det här trodde
              jag var en stark även moderat position.
            </seg>
            <seg xml:id="i-61cfaad0673896cc-0">
              Det var därför det var viktigt att i EU-parlamentet ha en diskussion.
              Det var ett grönt förslag, men det var definitivt ett förslag
              som just handlade om en lista på vilka extra farliga bekämpningsmedel
              som ska tas bort från produktionen av barnmat. Det röstade Moderaterna
              emot. Det är någonting som jag trodde att moderatledaren skulle
              försvara i sak snarare än i form.
            </seg>
            <seg xml:id="i-e5d47da4bd192b8e-0">
              När det gäller klimatreglerna vet ni att vi tycker att det är
              handling som gäller. Då handlar det om förnybar energi och energieffektivisering.
              Om inte EU kopplar ihop handeln, precis som parlamentet gjorde,
              kommer vi aldrig att få en klimatpolitik värd namnet.
            </seg>
          </u>
          <note type="speaker" xml:id="i-b5db314e603d8927-0">
            Anf. 9 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-4">
            <seg xml:id="i-08375dd790036321-0">
              Herr talman! Vi är visst för att det finns en gemensam kemikaliepolitik.
              Det är i grunden bra. Det är bra att vi är överens om vilka definitioner
              som ska gälla. Jag tycker absolut att det ska finnas normerande
              verkan. Men det finns en diskussion ibland om att man kan ha strängare
              avvikande egna regler. Till exempel kan man gällande djur, som
              förmodligen har haft en del i tillkomsten av detta och som jag
              nämnde i mitt inledningsanförande, ha högre krav i Sverige för
              djurhållningen än vad som gäller i andra länder. Den diskussionen
              är inte ny.
            </seg>
            <seg xml:id="i-0dc1300014bb478a-0">
              Låt oss enas kring att alla som har barn vill veta vad en barnmatsburk
              innehåller och att den inte ska innehålla gifter. Det är väl självklart.
            </seg>
          </u>
          <note type="speaker" xml:id="i-28093d219c8f8e26-0">
            Anf. 10 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-0">
            <seg xml:id="i-7b76b4b4b29cd792-0">
              Herr talman! Fredrik Reinfeldt tar avstamp i freden och i att
              vi senast krigade med Norge. Det är lite kul. Unionen med Norge
              bröt vi sedan, och det var ju bra.
            </seg>
            <seg xml:id="i-1b7762cc34c644d3-0">
              Det är lite skrämmande att höra statsministerns resonemang här
              när han talar om EU som en värdegemenskap. Kontentan av det är
              att vi ska likrikta mer. Vi ska ha samma värderingar, vi ska likrikta
              politiken och vi ska tvinga på länder vissa värderingar. Vi ska
              se till att ge oss på de länder som röstar fel och som har fel
              värderingar. Det resonemanget skrämmer mig. Det är precis tvärtemot
              vad jag vill ha.
            </seg>
            <seg xml:id="i-c32a17ada0f1e682-0">
              Nu har det gått nästan 20 år sedan vi folkomröstade om medlemskapet
              i Europeiska unionen. Det har hänt väldigt mycket, och det är
              svårt att påstå att den union som vi ser i dag är densamma som
              vi folkomröstade om. Inte minst har vi i dag en grundlag på plats
              i EU som innebär att vi flyttar ännu mer makt till Bryssel.
            </seg>
            <seg xml:id="i-bdffbe82996c6c9e-0">
              Det handlar inte bara om makt utan även om mycket pengar. Det
              är lite drygt ett år sedan som statsministern efter förhandlingarna
              i Bryssel skröt om att han nu minsann har minskat den svenska
              medlemsavgiften till EU. Det var inte sant. I år är avgiften till
              EU för Sveriges del nästan 38 miljarder kronor. Det är ofantligt
              mycket pengar. Det är nästan lika mycket som vi lägger på hela
              rättsväsendet. Man kan jämföra med det första år då Sverige var
              medlem i EU. Då var medlemsavgiften i dagens penningvärde ungefär
              13 miljarder brutto.
            </seg>
            <seg xml:id="i-80e51f67506ededc-0">
              Det har alltså hänt mycket; det är väldigt dyrt.
            </seg>
            <seg xml:id="i-f7a7587096080ba7-0">
              Självklart måste vi samarbeta i Europa. Jag tycker att det intressanta
              är den stora konflikt som vi ser i Europa mellan två linjer: de
              som vill fortsätta att bygga monsterstaten och fortsätta att flytta
              makten till Bryssel och de som inte vill göra det. Bland annat
              Moderaternas systerparti Tories finns på den sida som vill ta
              några steg tillbaka, omförhandla och ha en ny folkomröstning.
            </seg>
            <seg xml:id="i-f26bbde6ce6572ae-0">
              Min fråga till Fredrik Reinfeldt är, herr talman: Är det inte
              dags att också vi i Sverige får chansen att säga vårt om den nya
              unionen i en ny folkomröstning?
            </seg>
          </u>
          <note type="speaker" xml:id="i-9de8d8948d0354e6-0">
            Anf. 11 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-5">
            <seg xml:id="i-b656ccdf5be05154-0">
              Herr talman! Jag tycker inte att vi ska ha en ny folkomröstning.
              Jimmie Åkesson talar om att tvinga på vissa värderingar. Det är
              inte min uppfattning. EU står öppet för dem som vill och önskar
              komma in.
            </seg>
            <seg xml:id="i-51b6f11184297e3d-0">
              Låt oss nämna något om de värderingar som Jimmie Åkesson känner
              utgör en tvångströja. Vad är det för någonting? Är det att vi
              tror på demokrati? Är det att vi tror på rättsstat, att vi tror
              på mänskliga fri- och rättigheter? Är det att vi tycker att man
              ska bekämpa korruption och verka för öppenhet?
            </seg>
            <seg xml:id="i-086740373c428e56-0">
              Vi har sett att man i länder som inte vill komma närmare EU gör
              ett annat vägval. Där tror man mer på auktoritärt styre, begränsad
              pressfrihet och begränsad rörlighet för människor. Där talar man
              inte om minoriteter utan snarare diskriminerar dem och missköter
              minoritetspolitiken.
            </seg>
            <seg xml:id="i-9a40a436d772054c-0">
              Vad är det Jimmie Åkesson menar är tvångströjan? Vad är hotet
              mot att stå upp för våra grundläggande värderingar? Varhelst Europasamarbetet
              når länderna är det där konflikten står. Det är det vi ser i Ukraina.
              De som är för Europasamarbetet vill ha mer av rättsstat, demokrati
              och öppenhet, och de som är emot det tror på auktoritärt styre,
              den starke mannen och på våldsanvändning. Vad är det Jimmie Åkesson
              tar ställning för, och vad är det egentligen han är emot?
            </seg>
            <seg xml:id="i-15640241218b8a8b-0">
              Jag vill understryka att det är många saker som måste värderas
              när det gäller det svenska EU-medlemskapet. Handeln har ökat.
              Det har inneburit större möjligheter att komma ut för ett exportberoende
              land som Sverige. Det ska också värderas. Vi tycker att det är
              viktigt att vi som ett rikt land är med och stärker förutsättningarna
              för tillväxt i andra, ekonomiskt svagare, delar av Europa. Det
              är bra för dem och bra för människorna i de länderna, men det
              är i förlängningen också bra för Sverige. Ett ekonomiskt starkare
              Europa är det närområde vi handlar med. På det sättet hänger det
              ihop. Det vi gör ger morgondagens jobb här i Sverige.
            </seg>
          </u>
          <note type="speaker" xml:id="i-cb5d155ae96e1221-0">
            Anf. 12 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-1">
            <seg xml:id="i-b74a82a0fd81a0a8-0">
              Herr talman! Självklart ska vi ha goda handelsförbindelser med
              övriga Europa. Jag tror inte att det finns någon här inne som
              är motståndare till det. Det hade vi redan före 1995, då vi gick
              med i EU, så det är inte så konstigt.
            </seg>
            <seg xml:id="i-b1c5c17117c954ac-0">
              Vi har sett ett antal exempel på att tvinga på vissa länder vissa
              värderingar, rikta sanktioner mot vissa länder som inte följer
              vissa fina värderingar. Senast var det Schweiz. Nu är Schweiz
              inte medlem i EU, men man straffar Schweiz därför att de röstade
              fel. Likadant var det med Österrike för ett antal år sedan. Ungern
              är ett ständigt återkommande exempel. Så det finns, och jag tycker
              att det är en skrämmande utveckling.
            </seg>
            <seg xml:id="i-cb3191a914991cc7-0">
              Jag vill återkomma till frågan om folkomröstning. Jag hade inte
              förväntat mig att få bifall från statsministern i den frågan på
              något sätt, men jag ville ändå lyfta frågan därför att det har
              hänt väldigt mycket under åren. Moderaternas systerparti i Storbritannien
              talar om en ny folkomröstning. Menar Fredrik Reinfeldt att även
              David Cameron tillhör dem som vill bygga murar i Europa? Vad är
              ni så rädda för? Varför kan vi inte ha en ny folkomröstning?
            </seg>
          </u>
          <note type="speaker" xml:id="i-00677736169d9ef0-0">
            Anf. 13 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-6">
            <seg xml:id="i-c6cd0e71ab82e074-0">
              Herr talman! Det är ju britternas sak att svara för vad de tänker
              sig att folkomrösta om år 2017. Låt mig säga att jag tycker att
              det är ett viktigt svenskt värde att Storbritannien blir kvar
              i Europeiska unionen, och jag hoppas att det också blir det brittiska
              folkets beslut.
            </seg>
            <seg xml:id="i-af2a04446545a86b-0">
              Vi ska nog akta oss för den sönderfallande tendensen. Storbritannien
              diskuterar om man ska lämna EU. Skottland diskuterar om man ska
              lämna Storbritannien. Det finns orter i Skottland som funderar
              på att bli självständiga i ett tänkt framtida Skottland. Det är
              ju ett sönderfall som innebär att vi går tillbaka till någonting
              som vi redan borde ha lämnat bakom oss.
            </seg>
            <seg xml:id="i-1bfaae394b825eb1-0">
              Återigen till Jimmie Åkessons språkbruk om att man ger sig på
              länder med så kallade felaktiga värderingar. Ja, det är nog så
              där det låter i Ryssland: Här kommer en massa människor och påstår
              att man ska stå upp för saker som de tycker är viktiga, men som
              vi inte vill ha. Er form av demokrati och det Gayropa som ni står
              för ska hållas borta, för det är läskigt.
            </seg>
            <seg xml:id="i-b83e3e09ddc128ac-0">
              Det är väl i grunden otroligt viktigt, Jimmie Åkesson, att man
              vet vad man står för och står upp för det. Jag konstaterar att
              Europasamarbetet är en grund för att skapa detta över hela Europa.
            </seg>
          </u>
          <note type="speaker" xml:id="i-189e9af466cd66ae-0">
            Anf. 14 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-0">
            <seg xml:id="i-e23851d49a67bf04-0">
              Herr talman! Stora delar av EU är i djup ekonomisk kris. EU har
              räddat banker med otroliga summor, men man har offrat löntagare
              och ungdomar som inte får ett arbete.
            </seg>
            <seg xml:id="i-c30c78c3c52ce186-0">
              En del av dem som blir arbetslösa kommer hit och arbetar på svensk
              arbetsmarknad. En del av dessa utnyttjas hårt. De får lägre lön.
              De får jobba med f-skattsedlar fast de egentligen är anställda.
              De jobbar på byggen, kör lastbil, jobbar för städfirmor och i
              restaurangkök.
            </seg>
            <seg xml:id="i-856323400d8b428a-0">
              Hur ska vi ta emot dessa människor? Jag tycker att vi ska emot
              dem genom att ge dem samma villkor som svenska löntagare. Det
              spelar ingen roll om man är från Warszawa eller Varberg. Man har
              rätt att bemötas på samma vis.
            </seg>
            <seg xml:id="i-9ccededb02bd307f-0">
              Men det säger inte Moderaterna. I lördags stod du på Norrmalmstorg
              och talade emot att svenska regler ska gälla i Sverige. Du kallade
              det för protektionism. Jag menar att det handlar om att behandla
              människor på ett sjyst sätt.
            </seg>
            <seg xml:id="i-aba43d6106cb984a-0">
              Vad händer om vi accepterar att det fortsätter som det är i dag,
              att den som är från Warszawa får lägre lön än den som är från
              Varberg? Ja, då utnyttjar vi människor bara för att de kommer
              från ett annat land. Då ställer vi löntagare mot varandra, och
              vi slår ut seriösa och bra företag som vill behandla sina anställda
              väl. Vi gynnar då de som är beredda att utnyttja människor bara
              för att de är i en utsatt situation och kommer från andra länder.
            </seg>
            <seg xml:id="i-92c554e9ea3d8f94-0">
              Varför, Fredrik Reinfeldt, ska inte en löntagare från Warszawa
              ha samma rättigheter som en löntagare från Varberg, om de jobbar
              sida vid sida, kör lastbil för samma firma eller om de städar
              i samma skola på kvällarna?
            </seg>
          </u>
          <note type="speaker" xml:id="i-2389ddc1940eb20d-0">
            Anf. 15 Statsminister FREDRIK REINFELDT (M):
          </note>
          <u who="unknown" xml:id="i-454bac6cad2610d8-7">
            <seg xml:id="i-04f0b886730b2ec3-0">
              Herr talman! I Sverige tycker vi att svenska regler och lönenivåer
              ska gälla, men det innebär inte att alla ska ha exakt samma lön.
              I grunden tror jag på öppenhet och konkurrens, och det misstror
              ju Jonas Sjöstedt.
            </seg>
            <seg xml:id="i-f12a69f87f16b2f5-0">
              Vad är tankemodellen bakom det som Jonas Sjöstedt försöker att
              beskriva här? Vad är problemet? Problemet är människors rörlighet.
              När människor rör sig över gränser och lämnar länder som har låga
              ekonomiska nivåer väcker det naturligtvis frågor. Hur ska lönenivåer
              och villkor se ut?
            </seg>
            <seg xml:id="i-915fa95f93db9add-0">
              Hur fungerar vi då som människor? Ser vi det som Jonas Sjöstedt
              ser: bara problem, bara oönskade situationer och bara hot? Se
              till att stänga gränserna och att människor inte rör sig mellan
              länder! Eller är det här en väg till en bättre framtid för många
              människor, någonting som de har hoppats på för att komma ur fattigdom
              och att med rörlighet komma till bättre förutsättningar? De jobbar
              kanske ett tag, skickar hem resurser och börjar bygga ett starkare
              Polen – för att ta det exemplet.
            </seg>
            <seg xml:id="i-e1643ebfdd05dacf-0">
              Det har skett en exempellös utveckling i Polen från det kommunistiska
              förtryck som de kom ur. I realiteten har de levt med den typ av
              värderingar som Jonas Sjöstedt har vigt sitt liv åt. Men nu har
              man i Polen äntligen fått förutsättningar för att förbättra sina
              villkor.
            </seg>
            <seg xml:id="i-e61b15e42adc1ef4-0">
              Men då meddelar Jonas Sjöstedt att han ser bekymmer med detta.
              Här ska inte människor röra sig. Här får det inte finnas någonting
              som är olika. Hans uppenbara utgångspunkt är att regler ska stoppa
              och hindra.
            </seg>
            <seg xml:id="i-b038fac07cf4c76d-0">
              Jag tror helt enkelt inte på det vägvalet, Jonas Sjöstedt. Jag
              tror att det är bättre att stå upp för öppenhet. Jag tror att
              det bättre att människor får röra sig över gränserna. Jag tror
              i grunden att det är bra att man kan jobba också i andra länder
              och på det sättet bidra till en bättre egen framtid.
            </seg>
            <seg xml:id="i-c93331e70f6ede94-0">
              Det är så man måste göra i politiken. Man väljer väg. Och det
              är också så som man letar fram exemplen. Ser man, som jag har
              försökt att göra, det positiva och det möjliga – som har förbättrat
              för människor – eller är det som Jonas Sjöstedt säger, att man
              hittar exempel som oftast bygger på att någon har misskött någonting
              och inte följt lagar och regler. Med den ursäkten vill man stänga
              ned. Så ser vägvalen ut.
            </seg>
          </u>
          <note type="speaker" xml:id="i-6cb6c759fdb5b9fa-0">
            Anf. 16 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-1">
            <seg xml:id="i-2ae351331b595e2d-0">
              Herr talman! Fredrik Reinfeldts svar är politik när den är som
              sämst: svara inte på frågan, tillskriv din motståndare åsikter
              som han inte har och nöj dig med det.
            </seg>
            <seg xml:id="i-3a60fb3ca7ac7ef5-0">
              Men du kommer inte undan, Fredrik Reinfeldt. Varför vill inte
              du att den som kommer från Warszawa ska ha samma lön och rättigheter
              som den som kommer från Varberg? Vad händer med det samhälle där
              man ger sig själv rätten att utnyttja människor? Det handlar om
              lastbilschaufförer för 3 000–4 000 kronor i månaden eller om bärplockare
              som inte får betalt. Vad händer med det samhälle där man ställer
              löntagare från olika länder mot varandra, när man tycker att någon
              är mindre värd därför att han eller hon kommer från ett annat
              land, när man slår ut seriösa arbetsgivare och låter skojarna
              vinna kontrakten?
            </seg>
            <seg xml:id="i-abdffbd39212b87d-0">
              Det är ju det ni gör. Ni står ju aldrig upp för löntagarna. Jag
              kan nämna Lavaldomen, tillsvidareanställningar och f-skattsedlar.
              Ni gör ingenting. Ni låter detta ske. Jag vill att människor som
              kommer hit och arbetar ska behandlas väl, och ni lägger inte två
              strån i kors för att det ska bli så.
            </seg>
            <seg xml:id="i-50bd06a93ea0956f-0">
              Det är skillnaden mellan höger och vänster i valet till Europaparlamentet
              och i riksdagsvalet.
            </seg>
          </u>
          <note type="speaker" xml:id="i-d7a6da75c3398823-0">
            Anf. 17 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-8">
            <seg xml:id="i-cebfb8aa92deabf1-0">
              Herr talman! Det bekräftar väl exakt vad jag sade. Vilka exempel
              letar man upp? Vad är det för beskrivning som Jonas Sjöstedt ger
              av ett Europa som har skapat fri rörlighet för arbetskraften?
              Hur många positiva exempel hörde ni om? Har Jonas Sjöstedt sett
              någon människa som via arbete har fått det bättre? Har han sett
              någon som har längtat efter att komma till ett annat land därför
              att det råder arbetslöshet i det egna landet? Nej, aldrig hör
              vi om dessa exempel.
            </seg>
            <seg xml:id="i-3d002713862ad829-0">
              Jonas Sjöstedt bryr sig inte om löntagarna. Han vill stänga ned
              så att facket kan styra och bestämma. Det är vad Jonas Sjöstedt
              säger. Låt människor prata med sina framfötter. Låt dem visa vad
              de önskar. De vill ha jobb, och i Sverige ska svenska lönenivåer
              gälla. Men mitt besked till dig – och vi har sagt det vid tidigare
              tillfällen – är att det i Sverige inte råder exakt samma lön.
            </seg>
            <seg xml:id="i-3b2d629e26bd461d-0">
              Jag tror i grunden på individuell lönesättning. Givet att man
              ska kunna leva på sin lön får det vara lite olika. Men de exempel
              som Jonas Sjöstedt nämner är ju inte en följd av hur svenska lönenivåer
              ser ut, det är ett öppet missbruk. Det är ingenting som vi står
              bakom, absolut inte.
            </seg>
            <seg xml:id="i-6b3e76f4b1ed0fa9-0">
              Men exemplen avslöjar vad som är det bakomliggande politiska
              syftet.
            </seg>
          </u>
          <note type="speaker" xml:id="i-1b17dc489aaa0627-0">
            Anf. 18 MIKAEL DAMBERG (S):
          </note>
          <u who="mikael_damberg_23b905" xml:id="i-d58f3df2eddd796a-2">
            <seg xml:id="i-2c18ca6efa36dd5b-0">
              Herr talman! Min mamma Riitta-Liisa kom till Sverige första gången
              som sexåring. Hon kom som krigsbarn under andra världskriget.
              Min morfar hade dött vid fronten. Min mormor tvingades att skicka
              i väg sin egen dotter till ett främmande land.
            </seg>
            <seg xml:id="i-36dc62f3a30c3589-0">
              Min mamma kunde inte ett ord svenska när hon satte sig på tåget.
              Hon trodde först att hon blev ivägskickad till barnhem för att
              hon hade varit stygg eller elak. I själva verket var det för att
              rädda henne undan de bomber som föll över Helsingfors.
            </seg>
            <seg xml:id="i-36a79157409c0266-0">
              Andra världskriget startade med fascismens och nazismens maktövertagande
              och resulterade i miljontals döda på slagfälten och i gaskamrarna.
              Efter kriget låg Europa i ruiner. Många länder var utblottade.
              Det krävdes solidaritet och gemensamt ansvarstagande för att lyfta
              vår kontinent ur askan.
            </seg>
            <seg xml:id="i-4e49ddd7e55b7399-0">
              Därför skapades det första europeiska samarbetet, som sedan har
              utvecklats till dagens EU. Det är sannerligen en makalös och fin
              resa!
            </seg>
            <seg xml:id="i-9d718009a99d70f2-0">
              I dag står Europa inför en annorlunda, men kanske lika avgörande
              utmaning. Efter den djupa krisen står 26 miljoner européer utan
              arbete och utan egen försörjning. En armé av miljontals arbetslösa
              ungdomar saknar arbete och framtidstro.
            </seg>
            <seg xml:id="i-2b1c3fb15abd58e6-0">
              I skuggan av massarbetslösheten gror återigen nazismen och fascismen
              i Europa. I mer än hälften av EU-ländernas parlament sitter i
              dag högerextrema partier – skrämmande nog lika många som på 30-talet,
              och de laddar upp inför Europaparlamentsvalet.
            </seg>
            <seg xml:id="i-e8a94dc30033f295-0">
              Herr talman! I dag startar förtidsröstningen. Min mamma kommer
              att rösta. Jag hoppas att ni alla som lyssnar på den här debatten
              också gör det. Alla vi som har rösträtt har också ett ansvar för
              att bekämpa vår tids största hot: arbetslösheten och den växande
              fascismen i Europa.
            </seg>
            <seg xml:id="i-81786a2df2544bb6-0">
              Herr talman! Det vi ser i många länder är en förlorad ungdomsgeneration.
              I Spanien kallas de generation noll. Det är ungdomar som inte
              får fotfäste, som desperat letar ströjobb eller lågbetalda praktikplatser
              men som ofta har en bra utbildning och skulle göra allt för att
              få ett fast jobb. I regel bor de kvar hemma hos föräldrarna. De
              drömmer om ett eget liv, en egen bostad och kanske att kunna bilda
              en egen familj. För de flesta är det en utopi.
            </seg>
            <seg xml:id="i-1670e7e169853fe6-0">
              Men vi ska inte tro att den höga ungdomsarbetslösheten är ett
              problem bara för Sydeuropa. Andalusien, Galicien och Sicilien
              – vad tror ni att dessa regioner har gemensamt med svenska Dalarna,
              Skåne och Blekinge? Jo, de har alla i dag så hög ungdomsarbetslöshet
              att de får krisstöd av EU.
            </seg>
            <seg xml:id="i-86613fb6edee4512-0">
              Att Sverige får krisstöd av EU är ett pinsamt kvitto på regeringens
              misslyckade jobbpolitik. 90 000 ungdomar går utan jobb. Fler än
              35 000 har varit arbetslösa i mer än ett halvår. Det är en lång
              tid i en ung människas liv. Men Sveriges regering gör ingenting
              nytt.
            </seg>
            <seg xml:id="i-4001312a3aff1842-0">
              På initiativ av Socialdemokraterna i Europa rekommenderas varje
              EU-land att nu införa en ungdomsgaranti. Det betyder att varje
              medlemsland ska erbjuda sina arbetslösa ungdomar jobb, praktik
              eller utbildning senast efter fyra månader – men inte Sverige,
              för regeringen vägrar. I stället får våra arbetslösa ungdomar
              ägna dagarna åt cv-skrivande och coachning.
            </seg>
            <seg xml:id="i-0df5ba37bdba7436-0">
              Här i Sverige vill vi socialdemokrater gå längre än EU. Vi sätter
              gränsen för ungdomsgarantin till tre månader, så att varje ung
              tjej och kille ska ha jobb, praktik eller utbildning inom 90 dagar,
              så att varje ung människa ska höra väckarklockan som ringer på
              morgonen och som säger: Det är dags att gå till jobbet – du är
              behövd! För alla unga arbetslösa lovar vi socialdemokrater en
              jobbigare morgon – men ett betydligt bättre liv.
            </seg>
            <seg xml:id="i-cb0037208dbb00f3-0">
              Herr talman! Utvecklingen i EU:s närområde är mycket allvarlig.
              Varje dag ser vi nya oroande bilder från Ukraina. Rysslands agerande
              utgör ett brott mot folkrätten. Stridigheterna måste upphöra och
              ersättas med dialog. Ryssland har nu ett stort ansvar för att
              inte eskalera utan medverka till en fredlig lösning. Ukraina måste
              få chansen att bygga en fri, demokratisk stat med respekt för
              allas lika värde. Och EU måste bidra med stöd till landets demokratisering
              och ekonomiska utveckling.
            </seg>
            <seg xml:id="i-05caad4c5edbfc2d-0">
              Nu mer än någonsin behövs därför ett europeiskt samarbete – för
              freden, för folkrätten och för demokratin!
            </seg>
            <seg xml:id="i-193ddaba9a6aec01-0">
              Vi socialdemokrater vill att Europa ska ta täten i klimatomställningen.
              Vi går till val på att EU-länderna ska energieffektivisera, öka
              andelen förnybar energi och halvera sina klimatutsläpp. Det handlar
              om att lösa gemensamma problem men lika mycket om att se gemensamma
              möjligheter, att se klimatomställningens möjligheter för vår ekonomi,
              våra jobb och vår tillväxt.
            </seg>
            <seg xml:id="i-3acb1caa076cac5c-0">
              Vi menar att en framtidsinriktad politik på det området kan driva
              på innovation och nyindustrialisering och skapa fler nya jobb
              i Europa. Här ligger Sverige redan i framkant. Vi är ett föregångsland
              på många av de här områdena. Därför gynnar det vår industri och
              vår konkurrenskraft om fler länder också ökar takten i omställningsarbetet.
            </seg>
            <seg xml:id="i-db99b7e696b48ad8-0">
              Men inget av detta verkar sätta några djupare spår hos Moderaterna,
              varken här hemma eller i Bryssel. De tror fortfarande att skattesänkningar,
              lägre löner och försämrade arbetsvillkor är nyckeln till framtiden.
              Men facit av 15 år av högerstyre i EU är allt annat än imponerande,
              och det är Europas medborgare som har fått betala priset i form
              av skyhög arbetslöshet, sjunkande sysselsättning och dystrare
              framtidsutsikter.
            </seg>
            <seg xml:id="i-250191753a1af2c0-0">
              Vi socialdemokrater säger: Europa behöver en ny dagordning. Det
              är dags att sätta jobben först!
            </seg>
            <seg xml:id="i-fcef49edc15170a6-0">
              Herr talman! Nyligen vann Byggnadsarbetareförbundet en viktig
              förhandling på svensk arbetsmarknad. Man lyckades sluta ett avtal
              som innebär att det företag som använder sig av underleverantörer
              också ansvarar för att de har kollektivavtal och att ingen utnyttjas
              på arbetsplatsen. I byggbranschen, krogbranschen och åkerinäringen
              är det tyvärr inte ovanligt att oseriösa företag konkurrerar mot
              seriösa företag genom att dumpa löner och villkor. Så borde vi
              inte ha det i Sverige 2014.
            </seg>
            <seg xml:id="i-13a1876e022dc14c-0">
              Därför har vi socialdemokrater presenterat ett tiopunktsprogram
              för ordning och reda på arbetsmarknaden. Det handlar bland annat
              om att riva upp regeringens lex Laval och att svenska kollektivavtal
              ska gälla för alla som jobbar i Sverige. Vi driver också på för
              att de grundläggande fackliga fri- och rättigheterna ska skrivas
              in i EU:s fördrag genom ett socialt protokoll.
            </seg>
            <seg xml:id="i-da686e8477a93b5e-0">
              Alla människor ska likabehandlas på arbetsmarknaden, oavsett
              var de kommer ifrån. För oss socialdemokrater är detta en fråga
              om anständighet men också om solidaritet.
            </seg>
            <seg xml:id="i-95584b0f7eed7f6b-0">
              Moderaterna påstår att vi skulle vilja begränsa den fria rörligheten
              och införa protektionism. De har så fel. Den fria rörligheten
              är en central del av det europeiska samarbetet. Att människor
              får resa och söka jobb i vilket land i EU som helst tillhör EU:s
              stora landvinningar.
            </seg>
            <seg xml:id="i-167300d0a8fe74d5-0">
              Men varför skulle färre människor vilja komma till Sverige om
              de fick en lön som det går att leva på? Den moderata logiken går
              inte ihop. Jag kan inte förstå varför en polsk byggnadsarbetare
              ska ha lägre lön och sämre villkor än en byggnadsarbetare från
              Sverige. Den svenska modellen har hela tiden byggt på att människor
              ska ha lika rättigheter på svensk arbetsmarknad. Regeringen driver
              en politik för att olika rättigheter ska gälla på svensk arbetsmarknad.
            </seg>
            <seg xml:id="i-2588c6b3815edd31-0">
              Det är feltänkt. Det är en farlig politik. Det är inte en politik
              som vi bör ha i Sverige och i Europa.
            </seg>
            <seg xml:id="i-2ba55f0e0d6d6211-0">
              Avslutningsvis, herr talman: I dag är det 19 dagar kvar till
              EU-valet den 25 maj och 131 dagar kvar till höstens riksdagsval.
              I båda de valen står två tydliga alternativ mot varandra. Såväl
              i Sverige som i Europa möter vi socialdemokrater framtidsutmaningarna
              genom att investera i det som bygger starka samhällen. Vi sätter
              alltid jobben främst.
            </seg>
            <seg xml:id="i-3aa20093e65b7bba-0">
              Mot detta står en höger som helt verkar sakna ambitioner och
              politisk vilja: Man vill inte ha anständiga villkor på den gemensamma
              arbetsmarknaden. Man vill inte sätta upp bindande mål för andelen
              förnybar energi i framtiden. Man står inte ens upp för något så
              grundläggande som att Europas kvinnor ska ha rätt till fri abort.
            </seg>
            <seg xml:id="i-b474db376d4aad4f-0">
              Det är dags att avsluta 15 års högerstyre i Europa. Redan i dag
              öppnar förtidsröstningen, och du kan gå och rösta för ett annat
              Europa. Rösta för jobben, för rättvisa villkor och för en bättre
              miljö!
            </seg>
          </u>
          <note type="speaker" xml:id="i-aef92cd00e2c47b9-0">
            Anf. 19 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-9">
            <seg xml:id="i-e2393ec1549e41ec-0">
              Herr talman! Det är inte alltid valrörelser plockar fram det
              bästa ur politiker. Jag vill påpeka att vi runt om i Europa har
              abortregler som är olika. Många länder har väsentligt stramare
              abortregler än de som gäller i Sverige. När vi då värnar vår rätt
              att fatta egna, svenska beslut får Mikael Damberg det att låta
              som om vi har ett korståg mot aborträtt.
            </seg>
            <seg xml:id="i-f5b3fb1cdcfeb1e8-0">
              Den typen av retorik imponerar inte på någon, Mikael Damberg.
              Det är så man tappar förtroendet för politiker, när vi argumenterar
              som du gör.
            </seg>
            <seg xml:id="i-f239ff7a0f115b08-0">
              Den 90-dagarsgaranti som ni hänvisar till har testats på 90-talet,
              fast då hette den 100-dagarsgaranti. Den har utvärderats. Den
              var mycket trubbig och gav inte någon effekt. Den var hårt kritiserad.
              Det är inte en väg till jobb, utan det är en väg till åtgärder.
              Man kan inte ersätta jobbpolitik med en hänvisning till bara åtgärder.
            </seg>
            <seg xml:id="i-8dc66958c17c4535-0">
              Det är dessutom svårt att förstå referenserna till lägre löner.
              Många i Europa har legat still i sin löneutveckling, men Sverige
              är ett exempel på det motsatta. Vi har haft en mycket kraftig
              reallöneutveckling. Till det har vi sett till att folk som jobbar
              får mer kvar i plånboken. Det är historiska förbättringar som
              har skett för breda grupper, för byggarbetare, metallarbetare,
              busschaufförer.
            </seg>
            <seg xml:id="i-5e5d5e68d105d8c7-0">
              Var är påståendena om alla dessa lönesänkningar? Det är ju inte
              så Sverige är byggt. Vi är glada att lönerna har vuxit och att
              köpkraften har förstärkts.
            </seg>
            <seg xml:id="i-71eb4086dc160a61-0">
              Det här är ett val som handlar om vad vi ska göra i Europaparlamentet,
              och därför har jag tre frågor till Socialdemokraterna.
            </seg>
            <seg xml:id="i-844f3521b097cc65-0">
              Varför tycker ni att EU ska få beskattningsrätt? Varför ska skatt
              på finansiella transaktioner tas ut i Sverige och landa i Bryssel?
              Varför tycker ni att Sverige ska överta skuldsättningen i Grekland,
              Italien och Spanien, när era Europaparlamentariker röstar för
              gemensamma euroobligationer? Varför propagerar dina partikamrater
              för en expansiv EU-budget när ni själva inte står för det här
              hemma i Sveriges riksdag?
            </seg>
          </u>
          <note type="speaker" xml:id="i-0cc11a22fa68692b-0">
            Anf. 20 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-3">
            <seg xml:id="i-4014e5fd14919f00-0">
              Herr talman! Det blev trippelfel på frågorna.
            </seg>
            <seg xml:id="i-c7c2fda59c790ec8-0">
              Vi står inte för någon EU-skatt. De som står för en EU-skatt
              är väl Folkpartiet, som har skrivit artiklar om att de gärna ser
              en EU-skatt, så statsministern får diskutera det med vice statsministern.
              Vi tycker att skatter ska tas ut i Sverige och gå till svensk
              välfärd, ingenting annat.
            </seg>
            <seg xml:id="i-4c4461aa96ca2fe1-0">
              Däremot tycker vi att finanssektorn i Europa och i Sverige borde
              och skulle kunna ta en större del av bördorna efter den finanskris
              som har varit. Då handlar det om svenska regler som måste synkas
              internationellt, och där är vi inte i dag. Men det är viktigt
              att säga att vi inte vill ha någon EU-skatt. Vi tycker att det
              är fel. Vi har aldrig drivit det kravet.
            </seg>
            <seg xml:id="i-80dea8019a34a8c8-0">
              Vi vill inte ha något förslag om att ta över grekiska banker.
              Det är inte seriöst att påstå det. Det som finansministern gjorde,
              att vilja kasta ut Grekland ur EMU-samarbetet, är väl det närmaste
              pinsamma utspel om Grekland vi har haft tidigare på området. Det
              är viktigt att vara korrekt om man talar om det här.
            </seg>
            <seg xml:id="i-66c03b522bd31569-0">
              Över till frågan om löner och villkor som statsministern tog
              upp. Det var tydligt att statsministern i ett tidigare replikskifte
              faktiskt sade att han inte tycker att lika löner och lika regler
              ska gälla på svensk arbetsmarknad. Det är ett viktigt besked till
              svenska folket. Jag tycker det är fascinerande att statsministern
              säger så efter åtta år som statsminister. Han sade när han blev
              vald att han skulle stå upp som ledare för ett arbetarparti. Han
              skulle stå upp för den svenska modellen. Har statsministern efter
              åtta år fortfarande inte förstått att den svenska modellen bygger
              på lika villkor, solidaritet mellan människor och att man inte
              tillåter att människor utnyttjas på svensk arbetsmarknad? Om han
              inte förstått det efter åtta år, då förstår jag att svenska folket
              nu sätter allt fler och större frågetecken efter vad statsministern
              vill göra, både i Sverige och i Europa.
            </seg>
            <seg xml:id="i-1ece042b9d042aab-0">
              Vi socialdemokrater går till val på att löner och villkor ska
              vara lika i Sverige, att svenska kollektivavtal ska gälla i Sverige.
              Här står statsministern och säger rakt ut i replikskiftena att
              han inte står bakom en sådan politik. Det är ett tydligt besked
              till svenska folket inför Europavalet.
            </seg>
          </u>
          <note type="speaker" xml:id="i-c92151a0b2b2906e-0">
            Anf. 21 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-10">
            <seg xml:id="i-0a7aaef90f9a770f-0">
              Herr talman! Det finns ett förslag från en grupp av länder som
              nu förbereder en finansiell transaktionsskatt. Kommissionen har
              skrivit ett sådant förslag. Tanken är att ta ut skatten på ett
              sätt som ger EU gemensamma medel – det är alltså en EU-skatt.
              I Socialdemokraternas valmanifest står det att ni är beredda att
              pröva detta. Kan kanske Mikael Damberg läsa det egna valmanifestet
              och dämpa tonläget lite i debatten?
            </seg>
            <seg xml:id="i-a1a9559ddd76d4f0-0">
              Jag sade att det ni har röstat för är att överta ansvaret för
              skuldsättningen i andra länder. Det finns ett instrument för det;
              det kallas euroobligationer. Då skapar man en gemensam skuldhantering.
              Det har era Europaparlamentariker röstat för. Varför då?
            </seg>
            <seg xml:id="i-9ac29878ed015839-0">
              Dessutom har jag följt hur socialdemokrater i Europaparlamentet
              – till och med den budgetansvarige var från ert parti – har röstat
              för en mycket expansiv EU-budget som ni inte låtsas om här hemma.
              Ni har till och med kritiserat mig för att jag inte har agerat
              så att budgeten har blivit mer expansiv. Den utpekade toppkandidaten
              för Socialdemokraterna åker också runt i Europa och propagerar
              för en större EU-budget. Men det står ni inte för här hemma. Varför
              inte då?
            </seg>
          </u>
          <note type="speaker" xml:id="i-6a74216e6fad3359-0">
            Anf. 22 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-4">
            <seg xml:id="i-69d9c1f56e2b52f7-0">
              Herr talman! Vi har drivit kravet på en stramare budget både
              i Sverige och i Europa. Det gäller både din budget, Fredrik Reinfeldt,
              och den europeiska. Vi har drivit det kravet här hemma; vi har
              drivit det kravet i Europa. Vi blev besvikna på att vi inte kunde
              reformera EU:s budget mer och få över mer pengar från den kostsamma
              jordbrukspolitiken till mer expansiva insatser för jobb och tillväxt
              och forskning i Europa. Det var vår linje. Göran Färm hade en
              annan roll och samordnade hela budgetarbetet för Europaparlamentet
              – ja, det hade han. Han hade ett förtroende från hela Europaparlamentet
              och gjorde det.
            </seg>
            <seg xml:id="i-27ab8c6fde1069c1-0">
              Jag tycker att statsministern borde se sig omkring lite grann
              och titta på sina samarbetspartier Folkpartiet och Centerpartiet.
              De röstade för en expansiv budget i Europa som parlamentsgrupper.
              Att försöka bedriva den här valrörelsen genom att säga hur enskilda
              parlamentariker har röstat i enskilda frågor känns lite skakigt
              för statsministern när han har två samarbetspartier som de facto
              röstade för en mer expansiv EU-budget.
            </seg>
            <seg xml:id="i-17c348b5e133977f-0">
              Socialdemokraternas linje är tydlig: Vi vill inte ha en mer expansiv
              EU-budget. Vi vill använda EU-pengarna mer effektivt till det
              som skapar jobb och tillväxt, både i Sverige och i Europa.
            </seg>
          </u>
          <note type="speaker" xml:id="i-79e522bb255341bf-0">
            Anf. 23 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-11">
            <seg xml:id="i-cb299a03b226f5ca-0">
              Herr talman! Jag uppskattade Mikael Dambergs inledning. Det var
              en engagerad plädering för Europasamarbetet. Jag såg hur hälften
              av de socialdemokratiska ledamöterna i kammaren hukade i bänkarna
              när Damberg sade detta.
            </seg>
            <seg xml:id="i-4a50012fd9f27b41-0">
              Den engagerade inledningen bottnade, tycker jag. Jag uppfattade
              när Damberg berättade om sin mammas bakgrund och allt vad det
              har inneburit att vi på den punkten har likartade erfarenheter.
              Min mamma kom till Sverige som krigsflykting från Norge under
              andra världskriget. Mitt Europaengagemang bottnar mycket i detta.
              Jag uppfattade Dambergs argumentation på samma sätt, och jag uppskattade
              den inledningen.
            </seg>
            <seg xml:id="i-00a8c0468e5bf4dd-0">
              Men så lyssnade jag på Marita Ulvskog, den toppkandidat Damberg
              vill skicka till Bryssel, när hon frågades ut häromkvällen. Hon
              fick frågan hur hon skulle rösta om det var folkomröstning om
              EU-medlemskap i dag, det som Jimmie Åkesson kräver. Vi vet att
              hon röstade nej för 20 år sedan. Hur skulle hon rösta nu? Då sade
              hon att hon skulle rösta för att Sverige ska gå ur EU.
            </seg>
            <seg xml:id="i-692d62f0a89af72b-0">
              Ni vill skicka en toppkandidat till det europeiska samarbetet
              som inte vill samarbeta, Micke Damberg, och som inte tror på samarbetet.
              Hur ska man kunna uträtta något när man sitter bland människor
              där nere och ska förhandla om man själv inte tror på samarbetet
              eller att man ska åstadkomma något? Det är obegripligt. Det är
              en sådan kontrast mellan vad Micke Damberg står och säger här
              och det Marita Ulvskog sade häromkvällen att man inte tror att
              det är samma parti. Det är en helt osannolik diskrepans.
            </seg>
            <seg xml:id="i-30b4a87c7379d870-0">
              Micke Damberg! Varför tänker du skicka en person till Europasamarbetet
              som inte tror på Europasamarbetet?
            </seg>
          </u>
          <note type="speaker" xml:id="i-2c897b6de812d771-0">
            Anf. 24 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-5">
            <seg xml:id="i-250c5937f191df49-0">
              Herr talman! Jag är väldigt engagerad i Europatanken. Jag tror
              att Europa och EU har inneburit mycket gott. Jag tror att det
              samarbete som har vuxit fram i Europa har skapat en helt annan
              kontinent än den vi hade tidigare.
            </seg>
            <seg xml:id="i-53cf909486440fb2-0">
              Däremot är jag ganska ödmjuk. Du, Jan Björklund, och jag var
              väldigt engagerade på ja-sidan i folkomröstningen. Men det fanns
              väldigt många människor runt om i Sverige som faktiskt inte trodde
              på EU-samarbetet. Över 40 procent röstade ju nej till att Sverige
              skulle gå med. Jag är väldigt stolt över att Marita och andra
              människor som röstade nej då ändå respekterar folkomröstningsbeslutet
              och vill göra det bästa av medlemskapet. Därför reser hon till
              Bryssel varje vecka och engagerar sig för socialdemokratisk politik
              i Europasamarbetet. Hon om någon har tagit ansvar för det folkomröstningsresultat
              som visade att Sverige skulle gå med i det här.
            </seg>
            <seg xml:id="i-6513a0b309c75fc4-0">
              Jag tror att det betyder jättemycket för svenska folket att även
              en del av dem som röstade nej i folkomröstningen visar ett engagemang
              för Europatanken i dag och driver de frågorna vidare. Som Europavän
              borde du vara angelägen om att berömma de människor som tidigare
              röstade nej men som i dag har vigt sitt liv åt att engagera sig
              för att förbättra och utveckla Europeiska unionen.
            </seg>
          </u>
          <note type="speaker" xml:id="i-a78d6503380a624d-0">
            Anf. 25 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-12">
            <seg xml:id="i-453be4ec96caa996-0">
              Herr talman! Jag har ingen synpunkt på att Marita Ulvskog röstade
              nej. Det var 20 år sedan. Hon röstade nej i valutaomröstningen
              för tio år sedan också. Hon får gärna rösta nej.
            </seg>
            <seg xml:id="i-76ee6b334972b19e-0">
              Men vad tror man sig i dag, 2014, och de kommande fem åren kunna
              uträtta där nere om man säger att man inte tror på samarbetet?
              Om man sitter i en partiförening med Socialdemokraterna i Solna,
              Micke Damberg, och säger att man inte tror på det partiet, hur
              mycket inflytande får man då? Det är ju så det är när man sitter
              där med människor från andra länder och ska lösa något.
            </seg>
            <seg xml:id="i-59e2c747f922c4a1-0">
              Vi har olika synpunkter. Du vill att facklig makt ska bestämmas
              i Bryssel. Jag tror inte på det, men jag respekterar att du tycker
              så. Men hur ska man kunna åstadkomma något om man inte tror på
              samarbetet? Varför ska du skicka ned någon som omedelbart bara
              längtar hem?
            </seg>
          </u>
          <note type="speaker" xml:id="i-6b4666871e1ee56c-0">
            Anf. 26 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-6">
            <seg xml:id="i-06474f034bc43ac8-0">
              Herr talman! Det finns tydligen en djup ideologisk konflikt mellan
              oss här i fråga om hur vi ser på en gemensam marknad. Högern,
              inklusive Folkpartiet, har inga problem att fatta gemensamma beslut
              om vilka elsäkerhetskrav som ska gälla för den nya tv-apparaten
              på den gemensamma marknaden. Men när vi diskuterar vilka gemensamma
              krav som ska gälla för säkerhet, arbetsmiljö och jämställdhet
              för de arbetare i Europa som producerar tv-apparaten är det nej
              från Folkpartiet och Moderaterna. Det är en väldigt märklig syn,
              där man hela tiden sätter människor i andra hand.
            </seg>
            <seg xml:id="i-db74d7a399f8e497-0">
              Vi vill sätta människor i centrum för Europasamarbetet. Vi tror
              att hela Europasamarbetet blir bättre av det. Marita är ett bra
              exempel på en person som engagerar sig för människors rättigheter
              i Europa. Trots att hon röstade nej är hon engagerad för att göra
              det bästa möjliga av situationen. Det är jag stolt över. Det borde
              Jan Björklund också vara stolt över.
            </seg>
          </u>
          <note type="speaker" xml:id="i-c8cae4a54d9b6420-0">
            Anf. 27 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-13">
            <seg xml:id="i-b0cfc705b3aa3316-0">
              Herr talman! Alla EU-förslag ska jobbgranskas, sade Stefan Löfven
              häromdagen. Det är naturligtvis välkommet, även om jag, till skillnad
              från Socialdemokraterna, tycker att EU bör ägna sig även åt annat,
              som mänskliga rättigheter, kampen mot gränsöverskridande brottslighet
              och att bedriva miljö- och klimatpolitik.
            </seg>
            <seg xml:id="i-1c0200d825d460dd-0">
              Jobb behövs. Det tror jag att vi är överens om. Men frågan är:
              Hur skapar man jobben? Hur ska man jobbgranska de olika förslag
              som läggs fram? Här tror jag att EU kan göra skillnad, men tyvärr
              har ju Socialdemokraternas politik samma grundläggande fel i EU
              som på nationellt plan.
            </seg>
            <seg xml:id="i-81b8ef6a01085070-0">
              I sin valhandbok skriver Socialdemokraterna ordet jobb 49 gånger.
              Det spelar ingen roll hur mycket man tjatar. Jobben kommer inte
              att trilla ned från himlen om politiken är kontraproduktiv. Jag
              tänkte jobbgranska förslagen i Socialdemokraternas valhandbok.
            </seg>
            <seg xml:id="i-6c73b35c16d5e629-0">
              Hur många fler jobb tror Mikael Damberg dyker upp i Gnosjö genom
              att Socialdemokraterna inför en ny EU-skatt? Hur många jobb tror
              han dyker upp om man flyttar makten över arbetsrätten från arbetsmarknadens
              parter till en EU-myndighet i Bryssel? Hur många fler jobb tror
              han skapas i Ludvika genom att rörligheten begränsas via ett socialt
              protokoll?
            </seg>
            <seg xml:id="i-619286a984f452d6-0">
              Hur många jobb skapas i Skövde genom att varje land ska skriva
              en infrastrukturplan och bifoga den till budgeten? Hur många jobb
              blir det i Boden genom att bolagsstyrelserna i EU ska kvoteras?
            </seg>
            <seg xml:id="i-b6e5661a52ef18b1-0">
              Min gissning är att det totalt sett blir ungefär 49 jobb, precis
              som det står i valhandboken, och då har jag ändå tagit i. Mikael
              Damberg, hur blir det fler jobb med EU-skatter och nya EU-myndigheter
              som sysslar med arbetsrätt?
            </seg>
          </u>
          <note type="speaker" xml:id="i-62d94805a1657877-0">
            Anf. 28 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-7">
            <seg xml:id="i-5c1c6eada21d999b-0">
              Herr talman! Vi står inte för någon EU-skatt. Vi vill inte ha
              någon EU-skatt. Det är Folkpartiets toppkandidater som har skrivit
              artiklar om att de gärna ser en EU-skatt. Jag trodde att vi i
              Sverige var ganska överens om att vi inte ska låta EU få någon
              beskattningsrätt. Jag vet inte om Centern har någon annan uppfattning
              om det i dag.
            </seg>
            <seg xml:id="i-334483023b08b6c4-0">
              Det är tydligt att Centerpartiet ständigt vill angripa arbetsrätten,
              oavsett om det är i Sverige eller i Europa. Man anser att sänkta
              löner och sämre villkor är vägen till fler jobb. Den debatten
              har vi ju haft förut här, och då har Annie Lööf drivit krav på
              sänkta ungdomslöner rakt av. För vissa sektorer skulle det vara
              mer än 25 procent sänkta löner. Den debatten har vi haft.
            </seg>
            <seg xml:id="i-bfa8da520d87a1ce-0">
              Vi tror inte på sänkta löner som en väg till fler jobb. Däremot
              talade jag i min inledning om ett stort område som jag tror engagerar
              Centerpartiet, nämligen hela den miljöomställning som vi står
              inför. Där driver mitt parti i dag på för skärpta krav i Europa
              för att ställa om energisystemet, investera i förnybart, spara
              energi. EU-kommissionen bedömer att detta kan skapa hundratusentals
              nya jobb i Europa.
            </seg>
            <seg xml:id="i-5129086ca5c8df1c-0">
              Jag vet inte om Centerpartiet delar bedömningen att den gröna
              omställningen kan skapa fler jobb. Jag noterade att Centerpartiets
              toppkandidat utnämnde Moderaterna till huvudfiende i miljöpolitiken
              inför Europaparlamentsvalet.
            </seg>
            <seg xml:id="i-a45be37d080665de-0">
              Om man ska skapa framtidens jobb måste man också se vad som innebär
              framtiden. Miljöomställningen är en källa både för att skapa bättre
              miljö och för att skapa fler nya jobb.
            </seg>
            <seg xml:id="i-0dc577542537c057-0">
              När vi tar strid för att EU-budgeten också ska innehålla insatser
              i de krisländer som har hög ungdomsarbetslöshet är det inte bara
              för att lösa arbetslösheten utan också för att visa solidaritet
              med de länder som i dag har väldigt hög ungdomsarbetslöshet. Det
              blev dock lite pinsamt att Sverige kvalade in på den krisstödslistan.
              Sverige får alltså i dag EU-krisstöd för att bekämpa ungdomsarbetslösheten,
              och EU rekommenderar oss att införa en ungdomsgaranti trots att
              regeringen motsätter sig det. Det är lite pinsamt.
            </seg>
          </u>
          <note type="speaker" xml:id="i-d6bac751195c9991-0">
            Anf. 29 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-14">
            <seg xml:id="i-f5c84a815bf6e51d-0">
              Herr talman! Skärpning, Mikael Damberg! Är du så ängslig att
              du inte ens vågar stå upp för din egen politik?
            </seg>
            <seg xml:id="i-30209cf431c454c4-0">
              EU-skatter står med i ert valmanifest. Magdalena Andersson hade
              det som huvudnyhet i Ekot för några dagar sedan att hon öppnar
              för en EU-skatt. Nu säger Mikael Damberg att detta är något som
              Socialdemokraterna inte föreslår.
            </seg>
            <seg xml:id="i-f3e2b3772f320c5c-0">
              I er valhandbok, som heter Sätt Europa i arbete , finns det 15
              punkter. Av dem är fyra i praktiken nationella frågor om barnomsorg
              och utbildning. Fyra är punkter om planer, kommissioner och nya
              myndigheter på Brysselnivå. Fem är förslag om ytterligare regleringar,
              begränsningar och pålagor för svenska företag.
            </seg>
            <seg xml:id="i-5b70cf97b1d3c71d-0">
              Om man vill ha fler jobb borde man jobbgranska sina förslag.
              Frågan kvarstår, Mikael Damberg, så svara nu: Hur blir det fler
              jobb genom en ny EU-skatt? Hur blir det fler jobb genom att man
              flyttar makten från arbetsmarknadens parter i Sverige till en
              EU-byrå som jobbar med arbetsrätt? Dessa förslag står i ert valmanifest.
            </seg>
          </u>
          <note type="speaker" xml:id="i-c9d5f6dd4e45e948-0">
            Anf. 30 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-8">
            <seg xml:id="i-0effb04fcb216cef-0">
              Herr talman! För femte gången: Socialdemokraterna föreslår ingen
              EU-skatt. Vi vill inte att EU ska ha beskattningsrätt. Punkt och
              slut.
            </seg>
            <seg xml:id="i-315c1a14a95d914a-0">
              Vi har inga förslag om någon myndighet på Europanivå, som Annie
              Lööf påstår står omnämnt i någon handbok som hon har hittat. Det
              finns inga sådana förslag! Däremot står vi upp för en arbetsrätt
              i Sverige och Europa som behandlar alla människor lika, som inte
              systematiskt säger att de som kommer från ett annat land ska ha
              sämre villkor eller andra villkor än dem som gäller i Sverige.
            </seg>
            <seg xml:id="i-5e288ece9b3e2840-0">
              Vi tycker att svenska löner, villkor och kollektivavtal ska gälla
              i Sverige. Där har regeringen återigen gett besked. Förr sade
              ni i debatterna att ni tyckte att det var bra med svenska kollektivavtal,
              men det hör man inte i debatterna i dag. Ni går ju längre åt det
              motsatta hållet i dag: Ni vägrar säga att svenska kollektivavtal
              och löner ska gälla i Sverige för dem som kommer från andra länder.
              Det är ett väldigt viktigt besked.
            </seg>
            <seg xml:id="i-d34bd6dff2428be5-0">
              Sedan noterar jag att Annie Lööf inte med ett ord nämner den
              gröna omställningen. Kan det vara för att hon mer delar vår syn
              – att den gröna omställningen skapar framtidens jobb och ett modernare
              näringsliv – och faktiskt har mindre gemensamt med Moderaterna
              i denna fråga?
            </seg>
          </u>
          <note type="speaker" xml:id="i-2e0263e713d9f57f-0">
            Anf. 31 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-2">
            <seg xml:id="i-247d19489073d33f-0">
              Herr talman! Jag noterar att Mikael Damberg har ganska hög svansföring
              när det kommer till försvaret av den svenska modellen och svenska
              löntagares intressen. Det är väldigt bra. Jag är tacksam för att
              den debatten förs i Sverige, för det finns ett stort behov av
              det.
            </seg>
            <seg xml:id="i-03482026151a9557-0">
              Men det är också tydligt att Socialdemokraterna har en syn på
              arbetsmarknaden i Europa där man betraktar arbetsmarknaden som
              en överstatlig angelägenhet. Det blir uppenbart när man lyssnar
              på Mikael Damberg och när man läser Socialdemokraternas valmanifest.
              Till exempel är förslaget om socialt protokoll, som Mikael Damberg
              nämner, ett tydligt tecken på det. Man vill göra arbetsmarknaden
              överstatlig. Jag ska eventuellt återkomma till detta senare.
            </seg>
            <seg xml:id="i-ae800028d59dd58e-0">
              Mikael Damberg tar också upp det tiopunktsprogram som man har
              presenterat tillsammans med LO, där den översta punkten är: Riv
              upp Lavallagen! Det är bra.
            </seg>
            <seg xml:id="i-23a08570d8b948ed-0">
              EU-medlemskapet har inneburit ett ganska stort hot mot svenska
              löntagare och den svenska modellen. Det handlar om osjysta villkor,
              osjysta avtal, oseriösa avtal och osjysta löner – direkt slavmässiga
              löner. Mikael Damberg säger att han inte kan förstå detta.
            </seg>
            <seg xml:id="i-56352144a9cc8c3b-0">
              Självklart ska alla som arbetar i Sverige ha svenska avtal eller
              åtminstone villkor som stämmer överens med svenska avtal. Men
              hur trovärdiga är Socialdemokraterna i den här frågan? Man har
              väldigt hög svansföring, men hur trovärdig är man när man har
              medverkat till att ge bort makten över de här frågorna till EU?
              Det är trots allt så.
            </seg>
            <seg xml:id="i-df606205dbf6ab8f-0">
              När EU:s nya grundlag, Lissabonfördraget, skulle antas, hade
              man chansen att ställa krav, men det gjorde man inte. Man röstade
              igenom Lissabonfördraget. Det är lätt att lova, men det är bara
              tomma löften om man inte är beredd att omförhandla det svenska
              EU-medlemskapet.
            </seg>
            <seg xml:id="i-7497ce2a34fc0611-0">
              Min fråga till Mikael Damberg är därför: Menar ni allvar när
              ni säger att ni försvarar den svenska modellen och svenska löntagare?
              Är ni i så fall beredda att omförhandla det svenska medlemskapet
              i Europeiska unionen?
            </seg>
          </u>
          <note type="speaker" xml:id="i-3b33a9f7db556d5f-0">
            Anf. 32 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-9">
            <seg xml:id="i-d80172f5bb064370-0">
              Herr talman! Nej, vi socialdemokrater vill inte omförhandla eller
              lämna EU. Vi tror, till skillnad från dig, Jimmie Åkesson, att
              det europeiska samarbetet skapar mycket positivt, inte minst för
              jobben och villkoren i Europa. Vi tror att samarbete för ett litet
              land som Sverige, där hälften av bnp byggs av exportvärden, är
              otroligt viktigt för industrin, näringslivet och jobben i framtiden.
            </seg>
            <seg xml:id="i-80c0362015c29fb5-0">
              Det handelsavtal som nu diskuteras mellan Europa och USA är en
              enorm möjlighet för våra företag och vårt näringsliv att utvecklas
              och anställa fler. Detta är enorma möjligheter för oss, som påverkar
              löntagarna i vårt land. Nej, Jimmie Åkesson, vi vill inte lämna
              EU. Vi vill vara i EU, och vi vill förändra EU.
            </seg>
            <seg xml:id="i-98bf453fbef6e67b-0">
              Det stora exemplet som Jimmie Åkesson tar upp om arbetsrätten
              i Sverige, lex Laval, är ju en lagstiftning som regeringen har
              infört. Den lagstiftningen i Sverige gör att svenska fackföreningar
              de facto inte kan ställa krav på svenska kollektivavtal för alla
              som jobbar i vårt land. Det är detta som lagstiftningen går ut
              på.
            </seg>
            <seg xml:id="i-5637658e38b9eac0-0">
              Det är klart att vi ska riva upp detta. Det är klart att vi ska
              kämpa för gemensamma miniminivåer också för människors rättigheter
              och hälsa på Europanivå.
            </seg>
            <seg xml:id="i-b36441505ac0c99a-0">
              Har man en gemensam marknad kan det inte bara handla om vilka
              elkontakter de tekniska produkterna som finns på marknaden har.
              Det måste också handla om människors rättigheter. Jag står upp
              för människors rättigheter i Europasamarbetet.
            </seg>
            <seg xml:id="i-58a9fe1e34944456-0">
              I denna fråga hamnar du uppenbarligen på högersidan igen i politiken,
              Jimmie Åkesson, och säger att fackliga rättigheter inte är viktiga.
            </seg>
            <seg xml:id="i-74c4b421507730fc-0">
              Jo, fackliga rättigheter är viktiga i Sverige, men det krävs
              också ett politiskt engagemang på Europanivå för att försvara
              fackliga och mänskliga rättigheter i hela Europa.
            </seg>
          </u>
          <note type="speaker" xml:id="i-e0afd19d58a3d8ca-0">
            Anf. 33 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-3">
            <seg xml:id="i-e99840713f069bc4-0">
              Herr talman! Att riva upp Lavallagen är bara ett skott i luften.
              Det är en nationell lagstiftning som regeringen har infört. Men
              det är EU som har tvingat regeringen att införa denna lagstiftning,
              och ni har gett bort makten till EU att bestämma i dessa frågor.
              Så enkelt är det.
            </seg>
            <seg xml:id="i-00604db9f6c40e1c-0">
              Det är fortfarande EU som bestämmer. Regeringen i Sverige tvingades
              införa en lag eftersom EU tvingade regeringen att införa denna
              lag. Ni har gett makten till EU att tvinga regeringen att göra
              det.
            </seg>
            <seg xml:id="i-7bba05ccc9fc4e58-0">
              Det är ni som är ansvariga. Ni är inte trovärdiga när ni säger
              att ni försvarar den svenska modellen, att ni försvarar svenska
              löntagares intressen och att ni försvarar svenska kollektivavtal.
              Ni har de facto gett bort makten över den svenska modellen till
              andra länders politiker.
            </seg>
            <seg xml:id="i-760107c7ee5663b5-0">
              Därför frågar jag igen, Mikael Damberg: Är ni beredda att omförhandla
              det svenska EU-medlemskapet, eller är det tomma löften? Menar
              ni inte allvar när ni säger att ni försvarar den svenska modellen?
            </seg>
          </u>
          <note type="speaker" xml:id="i-c675768e6a378620-0">
            Anf. 34 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-10">
            <seg xml:id="i-c8d5f7704c1c6475-0">
              Herr talman! Jag tror att jag svarade på frågan redan förra gången.
              Vi vill inte lämna Europasamarbetet. Vi tror att det är viktigt
              för jobben. Vi tror att det är viktigt för löntagarnas långsiktiga
              utveckling i Sverige att vi är en del av en global ekonomi med
              starka intressen för oss.
            </seg>
            <seg xml:id="i-9b35965801f27584-0">
              Däremot vill vi ha ett socialt protokoll på Europanivå. De fackliga
              och mänskliga rättigheterna måste försvaras också på Europanivå.
              Annars kommer det inte att gå.
            </seg>
            <seg xml:id="i-d8c7370786dc4423-0">
              När Jimmie Åkesson säger att han vill värna goda intressen för
              löntagarna haltar det lite. Ni har ju prioriterat fler jobbskatteavdrag
              varje gång med denna regering. Ni har försämrat anställningstryggheten
              och driver krav på att försämra anställningstryggheten. Ni har
              tillsammans med regeringen varit emot ett förstärkt arbetsmiljöarbete
              på svenska arbetsplatser.
            </seg>
            <seg xml:id="i-4d83136feca6f163-0">
              Jag tror inte att anledningen till att Jimmie Åkesson i nio fall
              av tio röstar med den borgerliga regeringen är att han en gång
              i tiden var medlem i Moderaterna. Jag tror att det beror på ni
              är ett högerparti som lutar åt fel håll i svensk politik. Därför
              bör löntagare rösta på andra partier, till exempel Socialdemokraterna.
            </seg>
          </u>
          <note type="speaker" xml:id="i-d25299a05595a796-0">
            Anf. 35 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-2">
            <seg xml:id="i-7ff0ff08be24932a-0">
              Herr talman, ledamöter och åhörare! En av de viktigaste frågor
              som kommer att landa på det nya Europaparlamentets bord är frihandelsavtalet
              mellan EU och USA. Hade detta avtal handlat bara om att ta bort
              tullar hade det varit ganska okontroversiellt. Jag röstade själv
              för många frihandelsavtal under min tid i EU-parlamentet.
            </seg>
            <seg xml:id="i-8227935ef54db3bf-0">
              Men det finns en annan del av detta avtal som är mycket mer kontroversiell.
              Det är möjligheten som öppnas för företag att stämma stater om
              de minskar företagens vinst, ett så kallat investeringsskydd.
            </seg>
            <seg xml:id="i-aaeee10d1e27bb1c-0">
              Vi kan redan se i andra avtal vad sådana här investeringsskydd
              kan leda till. Tobaksjätten Philip Morris stämmer Uruguay för
              att den uruguayanska staten vill minska rökningen. Ett nederländskt
              försäkringsbolag vinner över den slovakiska staten när den vill
              ha en mer rättvis sjukförsäkring.
            </seg>
            <seg xml:id="i-3c92f04777c2dde4-0">
              Vad skulle detta kunna innebära för Sverige? Jo, det skulle kunna
              innebära att det amerikanska riskkapitalbolaget KKR, som äger
              Carema, kan stämma oss om vi tar bort de privata vinsterna i välfärden,
              vilket vi har tänkt göra efter valet i september.
            </seg>
            <seg xml:id="i-5f445a628e465fa0-0">
              Jag tycker att det är odemokratiskt och fel att storföretag ska
              ges rätten att stämma stater för att de har tagit demokratiska
              beslut för sina egna medborgares bästa.
            </seg>
            <seg xml:id="i-5c0971d06f7236c3-0">
              Vi kommer att säga nej till varje avtal som innehåller rätten
              för storföretag att ta vår demokrati till en tvistlösningspanel
              som vi inte kan påverka.
            </seg>
            <seg xml:id="i-62a6d66a99e9ce95-0">
              Vad kommer Socialdemokraterna att säga, Mikael Damberg? Kommer
              ni också att säga nej till ett avtal som ger utländska företag
              rätten att ompröva demokratiska beslut tagna av Sveriges riksdag?
            </seg>
          </u>
          <note type="speaker" xml:id="i-c85773a81c4b91a0-0">
            Anf. 36 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-11">
            <seg xml:id="i-e89f2fbb861db784-0">
              Herr talman! Låt mig först konstatera att avtalet inte är klart.
              Det finns inget avtal att läsa och ta ställning till.
            </seg>
            <seg xml:id="i-dcde4390ad60ecfd-0">
              Jag betonar att vi socialdemokrater är för frihandel. Vi ser
              enorma möjligheter med ett avtal mellan EU och USA. Det skulle
              kunna gynna svenska och europeiska jobb men också amerikanska
              jobb. Ökad frihandel har byggt mycket av välståndet i vårt land,
              att vi har haft en exportindustri som har kunnat finnas på globala
              marknader och haft stor avsättning där. Det här är en viktig fråga
              för jobben i Europa och Sverige den kommande mandatperioden i
              EU.
            </seg>
            <seg xml:id="i-fe887a65b38a82c6-0">
              Kommerskollegium har räknat på detta och kommit fram till att
              handeln mellan Sverige och USA skulle kunna öka avsevärt med ett
              sådant här avtal. Den svenska exporten till USA skulle kunna gå
              upp med 17 procent – man får ta det med en nypa salt – om ett
              sådan här avtal kom på plats. Då är det klart att det betyder
              mycket för jobben i vårt land att få detta på plats.
            </seg>
            <seg xml:id="i-2c30abe26fde08e4-0">
              Låt oss vara lite försiktiga när vi diskuterar sådant som inte
              finns. Ibland är Vänsterpartiet lite snabbt att säga nej innan
              man vet vad man ska säga nej till.
            </seg>
            <seg xml:id="i-95bf833c40fc68b8-0">
              Jag tycker att vi ska säga ja till ett bra utformat frihandelsavtal
              mellan Europa och USA. Det kommer vi att jobba för, både nu och
              framöver.
            </seg>
          </u>
          <note type="speaker" xml:id="i-c72a32de59202285-0">
            Anf. 37 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-3">
            <seg xml:id="i-569e49e326660d1d-0">
              Herr talman! Som jag sade i mitt inlägg: Skulle avtalet handla
              om att ta bort tullar vore det ganska okontroversiellt. Jag tror
              på att underlätta internationell handel. Jag tror dock inte på
              att ge företag rätten att överpröva demokratiska beslut. Det är
              faktiskt något annat.
            </seg>
            <seg xml:id="i-071862d56c50970e-0">
              Det är dessa argument som gör att tyska socialdemokrater är emot
              avtalet. Det är dessa argument som gör att stora delar av den
              europeiska fackföreningsrörelsen och miljörörelsen säger nej till
              ett sådant avtal.
            </seg>
            <seg xml:id="i-cb0be5d32ed842c4-0">
              Men det är väl detta som gör att regeringen är för ett sådant
              här avtal. Regeringen stärker ju gärna storföretagens makt över
              demokratin.
            </seg>
            <seg xml:id="i-a7f9710ce2568aa1-0">
              Socialdemokratins otydlighet i denna fråga förvånar mig. Vi ska
              få bestämma själva om vi ska ta bort vinster i välfärden. Inget
              amerikanskt riskkapitalbolag ska komma och överklaga om vi beslutar
              att göra det.
            </seg>
            <seg xml:id="i-e1be386e378370e5-0">
              Vill väljarna ha ett parti att lita på när det gäller att vår
              välfärd inte är till salu är det Vänsterpartiet som gäller den
              25 maj.
            </seg>
          </u>
          <note type="speaker" xml:id="i-ccc0a89547397cdb-0">
            Anf. 38 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-12">
            <seg xml:id="i-befc5639a5787f14-0">
              Herr talman! Jonas Sjöstedt behöver inte vara orolig för att
              svensk socialdemokrati röstar för ett avtal som avskaffar demokratin
              i vårt land. Det står inte på dagordningen.
            </seg>
            <seg xml:id="i-17cbb331ed5b212b-0">
              Vi står upp för fackliga rättigheter i Sverige och internationellt
              och kommer att göra så också fortsättningsvis.
            </seg>
            <seg xml:id="i-a06d242c063424b3-0">
              Vi står upp för ett frihandelsavtal som är bra utformat, och
              det jobbar vi för.
            </seg>
            <seg xml:id="i-8b88b48b598564c7-0">
              Jag noterar att EU-kommissionen nu ser över regelverket i förhandlingarna
              med USA för att utforma detta på bästa möjliga sätt och för att
              skingra de orosmoln som har dykt upp.
            </seg>
            <seg xml:id="i-63fe7a1be7064af9-0">
              Tvister mellan utvecklade i-länder med högt utvecklade rättssystem
              borde kunna lösas i redan befintliga domstolar. Det är ganska
              okomplicerat att säga.
            </seg>
            <seg xml:id="i-fd16b3f2bfe487d1-0">
              Jag tror att det viktigaste beskedet Sverige kan ge är att säga
              att detta avtal är viktigt och att vi tror på öppenhet och frihandel.
              Alla länder är inte lika engagerade i detta, och då är det viktigt
              att visa var vi står och vad som är viktigt för jobben. Detta
              avtal är en viktig beståndsdel för att Europa ska kunna lösa sin
              massarbetslöshet och för att vi ska kunna skapa många nya jobb
              i Sverige. Men vi ska inte göra det genom att riskera svensk demokrati.
            </seg>
          </u>
          <note type="speaker" xml:id="i-6d43a68223aec261-0">
            Anf. 39 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-a7b04a90f5184298-0">
            <seg xml:id="i-50e5b96353c6c453-0">
              Herr talman! Det vi just bevittnade var, om olyckan är framme,
              en försmak av hur diskussionerna kommer att gå vid utmejslandet
              av svenska EU-positioner. Miljöpartiet och Vänstern säger nej
              till ett avtal som ingen har sett. Man bråkar om demokratin.
            </seg>
            <seg xml:id="i-bf1773a32189be0d-0">
              Herr talman! Mikael Damberg var tydlig med att Socialdemokraterna
              säger nej till EU-skatter. Det råkar dock vara så att Socialdemokraterna
              har formulerat en plattform inför valet till Europaparlamentet
              2014 där de säger: Därutöver kan en skatt på finansiella aktiviteter
              prövas.
            </seg>
            <seg xml:id="i-3a3c5667d408939d-0">
              Mikael Damberg förnekade just detta, men här öppnar Socialdemokraterna
              för EU-skatter.
            </seg>
            <seg xml:id="i-70297dfcc822bb09-0">
              Här går en skiljelinje mellan dem som säger att skatter är något
              för medlemsstaterna och dem som säger att skatter kan vara något
              på en fjärde nivå.
            </seg>
            <seg xml:id="i-0fad5783dcad90d3-0">
              Jag tycker att det är en genuint dålig idé. Mikael Damberg får
              gärna svara på varför han sade så som han sade tidigare.
            </seg>
            <seg xml:id="i-33caaabddf776dfb-0">
              En annan punkt handlar om den svenska modellen. Här överlämnas
              mycket till arbetsmarknadens parter. Det är en modell som har
              tjänat Sverige väl. Historiskt sett har vi haft fred på arbetsmarknaden
              på ett mycket bra sätt. Vi löser i regel problem genom avtal i
              stället för lagstiftning. Många andra länder har valt en annan
              väg.
            </seg>
            <seg xml:id="i-3745ac1b537e0a77-0">
              Varför vill Socialdemokraterna spela med väldigt höga insatser
              genom ett så kallat socialt protokoll? Det är som att rulla ut
              en kula på ett roulettbord och hoppas att den landar på ett fält,
              men det finns många andra möjliga utfall. Varför vill ni spela
              med den svenska modellen, Mikael Damberg?
            </seg>
          </u>
          <note type="speaker" xml:id="i-9c2aea2cbb7bfaf2-0">
            Anf. 40 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-13">
            <seg xml:id="i-7b7fc2ecc9dff5ae-0">
              Herr talman! För dem som bara lyssnar på detta kan det låta som
              att det står att vi är för en EU-skatt. Det gör det inte. Läs
              meningen en gång till!
            </seg>
            <seg xml:id="i-dcc6549144cc42c0-0">
              Vi tycker att den finansiella sektorn i Sverige och Europa är
              underbeskattad. Vi har haft en finanskris som har slagit hårt
              och som har lett till miljontals arbetslösa människor runt om
              i Europa. Vi tycker att finansmarknaden borde kunna betala högre
              skatter. Vill vi med det införa en EU-skatt? Nej!
            </seg>
            <seg xml:id="i-6f021469676a885b-0">
              Vi vill däremot se om det går att skapa ett internationellt tryck
              för en högre beskattning. Vi vill inte ge EU beskattningsrätten.
              Vi vill inte ge dem rätten att besluta om detta. Vi vill inte
              ge EU pengarna för detta. Alla pengar ska gå till Sverige, men
              finanssektorn borde kunna betala något mer för den kris den faktiskt
              har varit med om att skapa i Europa. Det är en rimlig ståndpunkt.
              Men EU ska inte ha någon beskattningsrätt.
            </seg>
            <seg xml:id="i-5fbf0910d6f3a76d-0">
              Det jag nu håller i handen är det närmaste vi har kommit EU-skatt
              i Sverige. Det är Folkpartiets toppkandidater till Europaparlamentet
              som har skrivit artiklar om att de gärna vill ha EU-skatt. Jag
              vet inte hur vice statsministern ser på EU-skatter. Han kan inte
              svara nu, men han kanske kan göra det i sitt anförande.
            </seg>
            <seg xml:id="i-0882d44557ad6181-0">
              Vi socialdemokrater vill inte ha någon EU-skatt. Vi vill inte
              ge EU beskattningsrätten. Vi vill inte ge EU rätten att bestämma
              över svensk välfärdspolitik. Det är ett väldigt viktigt besked
              jag ger här i dag. Ni kan upprepa det hur många gånger som helst,
              men vi driver inte och kommer inte att driva den linjen.
            </seg>
            <seg xml:id="i-2385f671cc1592c7-0">
              Däremot ser Kristdemokraterna och de borgerliga som det stora
              problemet att vi står upp för löntagarna och för den svenska och
              nordiska modellen på svensk arbetsmarknad. Hägglund ställer frågan:
              Hur kan ni riskera den svenska modellen? Vem som är bäst på att
              ta vara på den svenska modellen får andra bedöma. Vi har sett
              exemplen nu. I den här debatten, Göran Hägglund, har ni inte ens
              kunnat stå upp för att alla som jobbar i Sverige ska likabehandlas
              och att svenska kollektivavtal ska gälla.
            </seg>
          </u>
          <note type="speaker" xml:id="i-455790d2b353122d-0">
            Anf. 41 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-a7b04a90f5184298-1">
            <seg xml:id="i-8eaa6a840c8a1fab-0">
              Herr talman! Låt mig få påminna om Socialdemokraternas plattform
              inför valet till Europaparlamentet. Det är vad de tänker genomföra
              genom de representanter de skickar. Där står: Därutöver kan en
              skatt på finansiella aktiviteter prövas.
            </seg>
            <seg xml:id="i-549e69aedc146918-0">
              Man kan titta tillbaka i nyhetsflödet. För ett år sedan sade
              Magdalena Andersson att hon var öppen för EU-skatter. Det är vad
              Socialdemokraterna har sagt. Nu säger Mikael Damberg någonting
              annat, och jag förstår varför.
            </seg>
            <seg xml:id="i-ac6e8f8b1668fd86-0">
              För att återgå till frågan om ett socialt protokoll har länderna
              valt väldigt olika modeller. Vi i Sverige tycker att den avtalsbundna
              modellen fungerar väl. Man löser frågor på ett praktiskt sätt.
              Vi har ansvarstagande parter. I många andra länder har man valt
              en helt annan väg där man har politiska strider och voterar om
              detaljer i avtal. Det tycker vi är en dålig idé.
            </seg>
            <seg xml:id="i-f2bad6da74d95b0e-0">
              Ser inte Mikael Damberg problemet med att kasta in den svenska
              modellen i potten och hoppas att den ramlar ut igen?
            </seg>
          </u>
          <note type="speaker" xml:id="i-de4d652c3736ee70-0">
            Anf. 42 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-14">
            <seg xml:id="i-0556e54c61d10957-0">
              Herr talman! Jag ser att den svenska modellen är hotad i dag.
              Den är hotad framför allt av en borgerlig politik i Sverige. Den
              politiken tvingade ut 500 000 människor ur a-kassan, försvagade
              fackföreningsrörelsen och försämrade den försäkring som finns
              på svensk arbetsmarknad. Det gick sedan över i lex Laval som gör
              att svenska fackföreningar inte får ställa krav på svenska kollektivavtal
              för alla som jobbar i Sverige.
            </seg>
            <seg xml:id="i-03d3bbe059181816-0">
              Vi har en regering som nu tar strid mot EU-kommissionen för att
              den kritiserar Sverige för att vi staplar visstidsanställningar
              på varandra så länge att människor inte kan få ett fast jobb.
              Kommissionen menar att Sverige bryter mot EU-rätten på det här
              området därför att man inte ger löntagarna trygga villkor.
            </seg>
            <seg xml:id="i-bb47289b6f1e66d8-0">
              Här finns hotet mot den svenska modellen – en borgerlig politik
              som inte förstår hur denna modell fungerar. Vi behöver aktiva
              insatser både i Sverige och i Europa för ordning och reda på svensk
              arbetsmarknad. Det går vi till val på. Jag förstår att Kristdemokraterna
              inte gör det.
            </seg>
          </u>
          <note type="speaker" xml:id="i-193018c0a672b6cf-0">
            Anf. 43 ÅSA ROMSON (MP):
          </note>
          <u who="asa_romson_f891ec" xml:id="i-fdbb2f0d9bae777b-2">
            <seg xml:id="i-54e900bc9b6e2741-0">
              Herr talman! Från och med i dag och fram till den 25 maj väljs
              ett nytt EU-parlament – ett parlament med folkvalda som kommer
              att ha stort inflytande över de vägval EU-länderna och EU som
              institution står inför. De vi väljer till parlamentet måste klara
              av flera av de stora utmaningar Europa och de europeiska länderna
              står inför: det globala klimathotet, den fortsatta ekonomiska
              krisen och de nationalistiska och rasistiska rörelsernas ökande
              aktiviteter.
            </seg>
            <seg xml:id="i-a06678b2f88f6153-0">
              Herr talman! Världen undkommer inte klimatförändringar. Industrisamhället
              har nu släppt ut så mycket koldioxid i atmosfären att balansen
              är rubbad. Medeltemperaturen ökar, och vi ser redan konsekvenserna
              i Sverige, Europa och världen. Det är fler översvämningar och
              svåra torkor som gör att människor blir hemlösa och stora skördar
              går om intet. Om vi inte lyckas strypa de fossila utsläppen hotar
              vi livsförutsättningarna på jorden.
            </seg>
            <seg xml:id="i-46edae4b567b15d8-0">
              Enligt de forskare som FN samlat är de kommande fyra fem åren
              avgörande för om vi ska få de beslut på plats som gör att världen
              minskar utsläppen och i stället bygger hållbara energi- och transportsystem.
              Det är nu vi väljer väg – en väg mot säkrare mark för världen
              eller en väg som tar oss mot ett kaos bortom den kontroll mänskligheten
              behöver.
            </seg>
            <seg xml:id="i-785a66866ba72d63-0">
              Man får ont i magen av ett sådant vägval, särskilt den väg där
              det okontrollerbara faktiskt kan bli möjligt. Jag är samtidigt
              medveten om att det är den vägen flera här inne ser som den enda
              möjliga, eftersom man inte är med på att fatta de beslut som behöver
              komma på plats.
            </seg>
            <seg xml:id="i-27dfac21602a858f-0">
              Man kritiserar gröna förslag om ett helt förnybart och hållbart
              energisystem och om att bli av med massbilismen i städerna. Man
              pekar ut dem som utopier och helt omöjliga, kanske till och med
              farliga, trots att det farligaste av allt är att inte fatta dessa
              beslut. Det farligaste av allt är nämligen klimathotet eftersom
              det går emot existensen.
            </seg>
            <seg xml:id="i-9629fa7ac1d07929-0">
              De EU-parlamentariker som vi i Sverige och andra EU-länder utser
              nu fram till den 25 maj kommer att vara med och fatta några av
              de svåraste besluten i vår tid.
            </seg>
            <seg xml:id="i-ffbf59b8069a99d1-0">
              EU har en nyckelroll när det gäller att få beslut om utsläppen
              på plats globalt, regionalt och nationellt. Det finns ett klimattoppmöte
              utpekat i Paris hösten 2015. Det är avgörande. Man försöker återigen
              få till ett globalt avtal som kan göra något åt utsläppen. EU:s
              omställning från en ekonomisk kris till en fossilfri ekonomi och
              hållbara energi- och transportsystem kommer att vara oerhört viktiga
              perspektiv för att EU ska kunna spela den roll som behövs vid
              klimattoppmötet.
            </seg>
            <seg xml:id="i-29f7c20149f1ebf5-0">
              Den klimat- och energipakt som nu ligger för beslut i EU innehåller
              och måste innehålla verktyg med funktion fram till 2030 för att
              minska utsläppen och få hållbara energi- och transportsystem.
              Där har EU-parlamentet drivit på för en tydlig verktygslåda där
              man skärper dagens krav och har högre ambitionsnivåer. Samtliga
              svenska EU-parlamentsledamöter har faktiskt varit för detta.
            </seg>
            <seg xml:id="i-17a5e50e4c0eceaf-0">
              Tyvärr har EU-ländernas regeringar, inklusive den svenska alliansregeringen,
              fegat ur. I stället för att skärpa dagens mål föreslår man att
              vattna ur klimatpolitiken och hänvisa till att andra länder i
              världen i stället ska göra mer. Vi hörde statsminister Reinfeldt
              ha en sådan referens.
            </seg>
            <seg xml:id="i-9c0df41fa1f852cd-0">
              Men med ett EU och Sverige som abdikerar i klimatfrågan blir
              prognoserna för FN:s klimattoppmöte i Paris hösten 2015 ganska
              dystra. Det är därför dags att vi väljer väg och börjar hantera
              klimatfrågan som den avgörande politiska fråga den är. Vi gör
              det i valet till EU-parlamentet fram till den 25 maj. Vi kan inte
              skjuta upp alla problem till våra barn.
            </seg>
            <seg xml:id="i-bc54975cf4aa1f16-0">
              Herr talman! Ibland låter det som att vi alla ändå är överens
              om att klimatpolitik är en viktig fråga. Det är vi när vi pratar,
              men frågan är om vi är det när vi levererar handling och beslut.
            </seg>
            <seg xml:id="i-bbeef3db4c9272c4-0">
              De senaste åren har en rad ganska avgörande beslut fattats i
              EU-parlamentet, och jag noterar att moderata ledamöter varje gång
              har röstat nej till de förslag som kan skärpa klimatpolitiken.
            </seg>
            <seg xml:id="i-f45f1c1137aa8a6b-0">
              I november 2012 röstade parlamentet om att stoppa brytning av
              skiffergas – en teknik som är oerhört förödande för miljön. Moderaterna
              röstade nej.
            </seg>
            <seg xml:id="i-1d240661eb0e0b2f-0">
              I april 2013 röstade parlamentet om ett förslag som skulle kunna
              rädda det havererade systemet med utsläppsrätter och snabba på
              omställningen till grönare industrier samt få ett pris på kol
              – det som är så viktigt för att få ett styrmedel som fungerar.
              Men Moderaterna röstade nej.
            </seg>
            <seg xml:id="i-9f30987020e4f036-0">
              I februari 2014 röstade man om bindande mål för mer förnybar
              energi – det som är nyckeln till att inte bara prata om målet
              om klimatutsläppsminskningar utan också göra klimatutsläppsminskningar.
              Men Moderaterna röstade även i år nej till detta förslag.
            </seg>
            <seg xml:id="i-7d326fb9e1af7f2c-0">
              Varje gång det är skarpt läge för klimatet röstar Moderaterna
              i EU nej.
            </seg>
            <seg xml:id="i-7546a2555668ece0-0">
              Det gör skillnad, mina vänner, vem man röstar på till EU-parlamentet.
            </seg>
            <seg xml:id="i-f276a5f0b434cb6e-0">
              Herr talman! Som flera här uppe har påtalat blåser det kalla
              vindar i Europa just nu. De senaste åren har vi sett hur högerextrema,
              rasistiska och nazistiska grupper ökat sina aktiviteter.
            </seg>
            <seg xml:id="i-493b0102076ca1a7-0">
              I Ungern har det högerextrema partiet Jobbik byggt upp paramilitära
              grupper som jagar migranter, hbtq-personer och minoriteter på
              gatorna. I Grekland fick nazistpartiet Gyllene gryning 7 procent
              i det senaste valet. Flera EU-länder har som regeringspolitik
              att diskriminera romer. I Sverige ser vi hur ett ökat nazistiskt
              våld förekommer.
            </seg>
            <seg xml:id="i-9e2fd190bad8b161-0">
              Vi måste se sambandet: När kostymklädda högerextremister tar
              plats i parlamenten får också deras våldsamma svans luft under
              vingarna.
            </seg>
            <seg xml:id="i-92ea33efa5c9782b-0">
              Det är därför det är viktigt att tydligt ta ställning för mänskliga
              rättigheter. EU måste, anser vi, bli tydligare med att dessa rättigheter
              ska försvaras i varje medlemsland, inte bara i de ansökande länderna.
              Vi i Miljöpartiet vill att EU lättare ska kunna utdöma böter,
              ogiltigförklara diskriminerande lagstiftning eller frånta medlemsländer
              rösträtt om de bryter mot grundläggande krav på demokrati, respekt
              för mänskliga rättigheter och skydd för minoriteter.
            </seg>
            <seg xml:id="i-6fc7f1ef6025f2ce-0">
              Samtidigt måste vi jobba för att det finns lagliga och säkra
              vägar in i EU för att människor ska kunna söka skydd när de har
              flytt. Varje år dör tusentals människor på sin väg till Europa.
              I höstas såg vi en stor katastrof – den följdes av lite mer regelbundna
              små katastrofer – där 350 människor miste livet i en båtolycka
              utanför ön Lampedusa.
            </seg>
            <seg xml:id="i-9625d9cefb5faf51-0">
              Detta är vardag så länge EU inte lägger sin kraft på att hjälpa
              människor som flyr utan i stället, som i dag, lägger kraft på
              att hålla människor ute.
            </seg>
            <seg xml:id="i-90918608d79da0f6-0">
              Vi gröna är rasisternas motpol, i Sverige som i EU. När de ropar
              på hårdare tag och högre murar slår vi vakt om öppenhet och humanism.
              Det tänker vi fortsätta med.
            </seg>
            <seg xml:id="i-30115be1e1f10dde-0">
              Herr talman! EU finns till för att hantera de utmaningar som
              vi står inför och som vi inte klarar av på nationell nivå. Det
              gäller klimatet, internationell fred och säkerhet. Det är att
              tygla finansmarknaderna och säkra mänskliga rättigheter. Här spelar
              EU en oerhört viktig roll. Men det betyder inte att EU ska göra
              allt.
            </seg>
            <seg xml:id="i-856a49e9549ac768-0">
              Vi i Miljöpartiet anser oerhört tydligt att demokrati byggs från
              den lokala grunden. Det är lokalsamhällets grund som ska definiera
              vad som behöver beslutas på andra nivåer. Vi har motsatt oss bygget
              av en superstat och ökad överstatlighet för EU.
            </seg>
            <seg xml:id="i-822c4a37a8efb7cf-0">
              Vi är för ett mer flexibelt samarbete i EU. Vi tycker att det
              är rimligt att olika länder får samarbeta om det de anser att
              det är viktigt att skapa ett samarbete kring. Vi tycker därför
              att det är fel att Sverige fortfarande har med i avtalet att vi
              ska övergå till euron om de rätta kriterierna infinner sig. Vi
              i Miljöpartiet anser att vi ska ha ett formellt undantag från
              eurosamarbetet om det är Sveriges vilja att inte delta i detta,
              vilket vi tycker är rimligt att inte göra.
            </seg>
            <seg xml:id="i-6ff944dbbe36d29f-0">
              Det är bra att i EU sätta upp gemensamma mål, men det ska inte
              vara detaljreglering. Om detta har jag hört flera prata här i
              dag. Problemet är att vi inte är riktigt överens om vad som är
              detaljer. För Miljöpartiet är det tydligt att klimat- och miljömål
              är oerhört viktiga på flera områden. Men när till exempel järnvägsnätet
              ska byggas ut – vi är många som är för det, också många i EU-parlamentet
              – ska man inte detaljreglera och säga att det ska privatiseras,
              på samma ohållbara sätt som i Sverige. Man ska inte styra att
              länderna ska göra det, som den moderata parlamentsgruppen vill.
              Vi menar att sådana detaljregleringar är både farliga och felaktiga
              i ett EU-perspektiv.
            </seg>
            <seg xml:id="i-ca805a0c251a453e-0">
              Herr talman! Är det någonting som vi har lärt oss de senaste
              åren är det att det spelar stor roll vilka vi väljer till Europaparlamentet
              – om du röstar på Isabella Lövin, som kämpat varje dag för att
              göra EU:s fiskepolitik mer hållbar, eller om du röstar på någon
              av de moderata ledamöter som under fem års tid motarbetat samtliga
              klimatförslag.
            </seg>
            <seg xml:id="i-63341b98271ddada-0">
              EU:s folkvalda parlament behöver mer än någonsin modiga ledamöter
              som tar kampen mot klimathotet och främlingsfientligheten. Det
              lovar vi att stå upp för i EU-parlamentsvalet.
            </seg>
          </u>
          <note type="speaker" xml:id="i-3a6d2171861c71ea-0">
            Anf. 44 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-15">
            <seg xml:id="i-48c0bce57cf13325-0">
              Herr talman! Jag inser att jag har en ovanlig erfarenhet: Jag
              har varit med i bördefördelningsförhandlingar inom Europeiska
              unionen. När EU säger att vi har en gemensam målsättning om 20
              procent förnybar energi till år 2020 innebär det att det inte
              är 20 procent för alla länder, utan alla får var sin siffra. Den
              svenska siffran blev 49 procent.
            </seg>
            <seg xml:id="i-f0e2b4c5ffe68dee-0">
              20 procent på EU-nivå är alltså 49 procent i Sverige. Den svenska
              regeringen fastställde då det till 50 procent. Vi bör notera att
              Sverige olikt många andra länder redan har uppnått och överträffar
              det målet. Många andra ligger långt efter.
            </seg>
            <seg xml:id="i-a536db272659371e-0">
              Då säger Åsa Romson: Varför går ni inte med på ett mycket högre
              och fortfarande bindande mål? Kommissionen har föreslagit att
              man gemensamt ska komma upp till 27 procent förnybar energi. Miljöpartiet
              vill ligga mycket högre och bördefördela.
            </seg>
            <seg xml:id="i-c8396924af223f5e-0">
              Det beror på att de siffror som kommer ut till Sverige kommer
              att ligga på nivån 70, 80 eller kanske nära 100 procent. Det innebär
              i realiteten att det Miljöpartiet vill att vi ska ställa oss bakom
              kommer att kräva en avveckling av svensk kärnkraft. Nu vill ju
              Miljöpartiet det, så det är inte en konstig åsikt från Miljöpartiet.
              Men min uppfattning är att det inte ska bestämmas i Bryssel, utan
              det ska vi själva få fatta beslut om här i Sverige. Det är därför
              vi har röstat som vi har gjort.
            </seg>
            <seg xml:id="i-48b5ca121ff19a1e-0">
              Jag får inte riktigt ihop det hur ni i Miljöpartiet resonerar.
              Ni var länge väldigt kritiska till Europeiska unionen, men nu
              hörde vi ett långt anförande på temat att Bryssel ska ha mer makt
              och mer att säga till om. Vi noterade att det också gäller på
              en rad andra områden. Varför ska till exempel 28 medlemsländer
              bestämma hur stor den svenska vargstammen ska vara? Varför får
              vi inte göra det själva? Varför ska EU få beskattningsrätt? Varför
              är Miljöpartiet för en finansiell transaktionsskatt?
            </seg>
            <seg xml:id="i-9d419455597954a0-0">
              Om ni nu ändå är för att EU ska göra så mycket, varför röstar
              ni då emot att genomföra tjänstedirektivet, alltså det som verkligen
              skulle kunna lägga grunden för fler jobb också här i Sverige?
              Jag får inte ihop detta, Åsa Romson.
            </seg>
          </u>
          <note type="speaker" xml:id="i-5e700bb625640408-0">
            Anf. 45 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-3">
            <seg xml:id="i-7c790d3894c2a0f5-0">
              Herr talman! Nej, Fredrik Reinfeldt får inte ihop detta, för
              vi har olika utgångspunkter för politiken och vad som är viktigt.
              Vi inser att det är ett samarbete.
            </seg>
            <seg xml:id="i-86f8cba65ca6a3bb-0">
              Det beror på att vi värdesätter samarbetet för människor, samarbetet
              för grundläggande rättigheter och sådant som är gränsöverskridande,
              till exempel miljöförstöring. Det är inte så, Fredrik Reinfeldt,
              att miljöförstöringar, till exempel luftföroreningar, stannar
              vid nationsgränsen Sverige, utan de förs ut över flera länder.
              Därför är det oerhört viktigt att vi säkerställer att vi har ett
              fungerande samarbete för det.
            </seg>
            <seg xml:id="i-43fb9650048a15f8-0">
              Men ni tycker att det är ett problem att luftföroreningsreglerna
              i EU är så skarpa att de kommer att fälla Sverige och flera svenska
              städer framöver. Det är en av de konflikter som Sverige har med
              EU på miljöområdet i dag. Sverige är inte det miljöföredöme som
              vi kanske trodde att vi skulle bli när vi gick in i Europeiska
              unionen.
            </seg>
            <seg xml:id="i-9575c23beb3ee12f-0">
              När det gäller förnybar energi är frågan helt enkelt: Tror man
              på att man verkligen vill göra klimatomställningen på riktigt?
              Eller vill man bara uttala sig om de fluffiga målen, det vill
              säga utsläppsminskningar långt borta i framtiden? Du kommer knappast
              att vara politiker 2030 när de mål som förhandlas i EU just nu
              tas. Därför är det viktigt att det inte bara är ett utsläppsmål
              utan också är mål som man följer upp i EU-regelverket för handlingen
              att komma dit. Då är nyckeln förnybar energi.
            </seg>
            <seg xml:id="i-f1a642bfdc1329fe-0">
              Jag förstår inte vad det är som är så farligt med förnybar energi.
              I dag finns det ingenting på energimarknaden som är så attraktivt
              för investerare, skapar jobb och skapar utveckling som just de
              förnybara energislagen. Det är något slags ideologisk hållning
              att det är de gamla energikällorna, som kol och kärnkraft, som
              man från svensk sida så gärna vill elda på och ligga kvar i. Det
              är därför man har så svårt att säga att vi ska ha mål om förnybar
              energi, trots att forskning från FN och från andra visar att om
              vi får investeringarna i de rätta instrumenten får vi också utsläppsminskningarna.
            </seg>
            <seg xml:id="i-b74448c24bd8034f-0">
              Ni kan inte ha en trovärdig klimatpolitik om ni inte samtidigt
              ser att vi behöver få fram förnybar energi. Därför är det rimligt
              att ha målsättningar för det som länderna kan uppfylla på olika
              sätt. Däremot är det inte rimligt att ha detaljregleringar, till
              exempel om privatisering av tågtrafiken i hela EU.
            </seg>
          </u>
          <note type="speaker" xml:id="i-7c577941b319dc91-0">
            Anf. 46 Statsminister FREDRIK REINFELDT (M) replik:
          </note>
          <u who="unknown" xml:id="i-454bac6cad2610d8-16">
            <seg xml:id="i-74eb11de43b644a3-0">
              Herr talman! Det är faktiskt en bedrift att använda två minuter
              och helt missa att svara på frågorna.
            </seg>
            <seg xml:id="i-e8b5196f83693998-0">
              Poängen var alltså huruvida EU ska bestämma över den svenska
              energimixen, om man sätter de förnybara målen så högt och bördefördelar
              dem. Till skillnad från Åsa Romson har jag varit med i dessa förhandlingar.
              Jag vet hur det blir när detta ska fördelas på länder. Då hamnar
              man på så höga nivåer att Bryssel i realiteten trycker fram en
              kärnkraftsavveckling i Sverige. Man kan tycka att det ska vara
              så. Men är det rätt att detta beslut fattas via Europaparlamentet
              och i Bryssel, eller ska Sveriges riksdag fatta detta beslut?
            </seg>
            <seg xml:id="i-26856a3069c53ef9-0">
              Sedan vill jag ställa följande frågor igen: Hur får Miljöpartiet
              ihop det? Varför ska Bryssel bestämma över hur stor den svenska
              vargstammen ska vara? Varför låter vi inte regionala aktörer,
              nära där människor bor, få ett större inflytande över uppdelningen
              av det utrymme som finns i Sverige mellan rovdjur och människor?
              Varför röstar ni emot tjänstedirektivet som kan ge jobb? Och varför
              röstar ni för en finansiell transaktionsskatt? Det var alltså
              frågorna, Åsa Romson.
            </seg>
          </u>
          <note type="speaker" xml:id="i-454b4c122b4ee145-0">
            Anf. 47 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-4">
            <seg xml:id="i-60d82279d9261ef9-0">
              Herr talman! Jag hörde att det var fem frågor, och jag svarade
              på tre av dem. Jag kan utnyttja den sista minuten åt de övriga,
              till exempel frågan om vargarna. Det är inte så att Bryssel reglerar
              hur många vargar Sverige ska ha. Det regelverket kan du egentligen
              bättre än så, Fredrik Reinfeldt. De reglerar, precis som de internationella
              konventionerna, till exempel varför vi ska skydda djur och varför
              vi internationellt är för att det ska finnas kvar tigrar på olika
              ställen i världen och varför det ska finnas vilda elefanter i
              Afrika. Man måste ha internationella regler om man tror att biologisk
              mångfald är viktig. Det är de grundläggande reglerna.
            </seg>
            <seg xml:id="i-7f5774c8d9e614fa-0">
              Om Sverige skulle kunna garantera att vi har säkra stammar av
              till exempel rovdjur – där görs ingen skillnad mellan varg och
              andra rovdjur – har vi full frihet att hantera och förvalta den
              stammen. Men vi får inte förvalta den på ett sådant sätt att den
              riskerar utrotning. Det gör vi om vi inte säkerställer att det
              finns en tillräckligt stark stam. Det är det som Sverige inte
              säkerställer. Sverige kan bara göra så om man tvingar vissa forskare
              att skriva vinklade rapporter. Det är det beslutet som ni har
              drivit igenom här i riksdagen och som går emot EU:s principer.
              Det är därför som ni får problem.
            </seg>
            <seg xml:id="i-b5301a815550c5f4-0">
              Nu är min minut slut. Jag får ta upp resten i kommande repliker.
            </seg>
          </u>
          <note type="speaker" xml:id="i-a8e1d9d9c47217a9-0">
            Anf. 48 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-17">
            <seg xml:id="i-e66ce17f461bf73d-0">
              Herr talman! Ett av de viktigaste besluten som ska fattas i närtid
              gemensamt i Europa handlar om ett frihandelsavtal med USA. Frihandel
              är grunden för det svenska välståndet och för det europeiska välståndet.
              Frihandel har gjort att Europa är världens största ekonomi. Europa
              är större än USA och större än Kina. Det är denna stora ekonomi
              som gör att Europa kan vara mest progressivt när det gäller miljö-
              och klimatpolitik. Fattiga länder har inte råd med samma klimat-
              och miljöpolitik som vi har i Europa. Vi vill båda gå längre när
              det gäller klimatpolitik, men det är de länder som har en hög
              ekonomisk standard som verkligen har råd att ha en offensiv klimatpolitik.
            </seg>
            <seg xml:id="i-05a358ce4ded859e-0">
              Nu säger Miljöpartiet nej till ett frihandelsavtal med USA. Det
              förvånar mig oerhört mycket. Frihandel skulle skapa tiotusentals
              jobb, naturligtvis stora fördelar för svensk industri – även miljöteknisk
              industri – jobb och resurser till vår välfärd. Ni säger nej till
              detta. Vad har ni emot frihandel, Åsa Romson?
            </seg>
          </u>
          <note type="speaker" xml:id="i-b871608a6eb9ed46-0">
            Anf. 49 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-5">
            <seg xml:id="i-9d5fd4bfe476efac-0">
              Herr talman! Miljöpartiet har ingenting emot en frihandel som
              sker på rättvisa grunder och inte heller en ökad handel mellan
              USA och EU, som är en del av dessa samtal. Vi har inte heller
              sagt nej till ett avtal som ännu inte finns, utan vi säger att
              de förhandlingar som nu förs måste rikta in sig på att vara förhandlingar
              inte om att anpassa den svenska konsument-, miljö- och arbetslagstiftningen
              till regler som de amerikanska företagen vill ha utan om att säkerställa
              att vi får ett avtal som möjliggör en handel mellan USA och EU
              på rättvisa grunder och som inte heller, precis som Jonas Sjöstedt
              tog upp här tidigare, innehåller orimliga klausuler om att vi
              som är stora rättsstater ska hantera att företag kan stämma stater
              på det sätt som har visat sig användas med den tvistlösningsmekanism
              som förslaget har innehållit hittills. Det är det som vi har sagt
              nej till inom förhandlingarna. Vi är för en handel mellan USA
              och EU, och vi vill gärna underlätta för det.
            </seg>
            <seg xml:id="i-7d68d71ad6b7f32d-0">
              Men när det gäller att ta bort regler bygger de siffror som du
              hänvisade till, Jan Björklund, på att vi i praktiken tar bort
              konsumentskyddet. Vi ska väl tillåta de klordoppade kycklingarna
              som kommer från USA till Sverige. Det ökar ju handeln. Men är
              det bra, Jan Björklund, med klordoppade kycklingar?
            </seg>
          </u>
          <note type="speaker" xml:id="i-463738341212b0cf-0">
            Anf. 50 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-18">
            <seg xml:id="i-ab10539c8e2848f6-0">
              Herr talman! Det förs förhandlingar om ett frihandelsavtal. Om
              man sätter upp villkor som innebär att om vi inte får som vi vill
              på varje punkt blir det inget, kan jag lova att det inte blir
              något. Man kan lika gärna gå därifrån. Man behöver inte förhandla.
              Det är ingen som förhandlar under dessa villkor.
            </seg>
            <seg xml:id="i-92b865faac28ab04-0">
              USA har haft en omfattande protektionism trots att det är marknadsekonomins
              högborg. Det har Europa också haft på ett antal områden, inte
              minst på jordbruksområdet. Plötsligt har vi en möjlighet att få
              en frihandel mellan världens två största ekonomiska zoner – USA,
              Nordamerika, och Europa. Men ni säger: Får vi inte som vi vill
              på varje punkt blir det inget. Det är innebörden i det som du
              säger, Åsa Romson.
            </seg>
            <seg xml:id="i-b727876add01e492-0">
              Sverige har 66 sådana avtal. Inte en enda tvist har förekommit
              av den art som Åsa Romson nu försöker skrämmas med. Det har inte
              varit en enda tvist där vi har ställts till ansvar. Ni målar spöken
              på ljusa dagen.
            </seg>
          </u>
          <note type="speaker" xml:id="i-f276a615f2bc003e-0">
            Anf. 51 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-6">
            <seg xml:id="i-dd0497752271dd43-0">
              Herr talman! Min doktorsavhandling handlade just om dessa avtal.
              Jag konstaterade att flera av Sveriges avtal har använts, dock
              inte mot Sverige. Det är det som har gjort att Vattenfall har
              stämt Tyskland på grund av att man fick miljötillstånd som man
              inte gillade i till exempel Hamburg. Man vill ta mer vatten ur
              Elbe för att kunna kyla sina kolkraftkraftverk. Då var det detta
              avtal som Sverige hade till hjälp. Vattenfall har stämt Tyskland
              när det gäller skadestånd i fråga om kärnkraften och får helt
              andra regler än till exempel de tyska bolagen får.
            </seg>
            <seg xml:id="i-6a5a79800f4e6af0-0">
              Man har också använt dessa regler för rumänska företag. När Rumänien
              gick in i EU och tog bort olika exportzoner, som de måste göra
              på grund av EU, då försvann skatteregler. Svenska företagare som
              hade rumänskt påbrå använde då detta för att tvista mot Rumänien
              och tvinga dem till andra skatteregler. Så vill du använda dessa
              avtal, Jan Björklund.
            </seg>
            <seg xml:id="i-c3dae4fb5633611d-0">
              Om vi utvärderar dessa avtal och dessa tvister tror jag att vi
              kommer att se att det är precis dessa regler som vi inte vill
              ha i ett nytt stort avtal. Vi vill ha ett bra avtal mellan EU
              och USA. Vi behöver ha bra förhandlingar. Då ska förhandlingarna
              vara öppna, och de ska vara tillgängliga också för miljö- och
              konsumentskyddets ändamål. Men det vill ni inte ha, för ni prioriterar
              frihandel framför allt.
            </seg>
          </u>
          <note type="speaker" xml:id="i-b2002393e17e8536-0">
            Anf. 52 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-19">
            <seg xml:id="i-0debb883c8273821-0">
              Herr talman! EU:s klimatpolitik bygger på att det ska kosta att
              smutsa ned och löna sig att göra rätt. Den regleras bland annat
              genom handel med utsläppsrätter. Tyvärr har systemet brottats
              med en del problem. Centerpartiet vill skärpa klimatmålen och
              se till att utsläppsrätterna blir färre till nytta för miljön
              och för svenska företag som ska kunna konkurrera på rättvisa villkor.
            </seg>
            <seg xml:id="i-7143dd852301e8d3-0">
              Ibland låter det så även från Miljöpartiet. Men när det marknadsbaserade
              systemet för handel med utsläppsrätter stöter på problem vill
              Miljöpartiet i stället införa ett nationellt svenskt prisgolv
              för utsläppsrätter, en sorts extra klimatskatt bara för svenska
              företag i Sverige. Det kan kanske låta bra, men det blir en miljardstor
              tankevurpa. Om en svensk utsläppsrätt helt plötsligt, på grund
              av ett nationellt prisgolv, kostar 120 kronor samtidigt som priset
              på en europeisk utsläppsrätt sjunker och landar på 100 kronor
              kan det bli så att svenska utsläppsrätter inte används. Men de
              försvinner inte, utan dessa utsläppsrätter kommer att komma ut
              på den övriga europeiska marknaden. Och fler utsläppsrätter på
              den övriga europeiska marknaden gör att priset sjunker ytterligare.
              Resultatet blir billigare utsläppsrätter för dem utan ambitioner.
            </seg>
            <seg xml:id="i-77af42f23fd9c887-0">
              Systemet med nationella prisgolv, som Miljöpartiet nu föreslår,
              har prövats i bland annat Storbritannien men är kraftigt kritiserat
              från miljöorganisationer. Bland annat Greenpeace har dömt ut det
              som ineffektivt och dyrt.
            </seg>
            <seg xml:id="i-99e652367f579505-0">
              Min fråga till Åsa Romson är därför: Vill du verkligen bidra
              till att sänka priset på utsläpp i Polen och Tyskland och därmed
              underminera ett av EU:s viktigaste klimatverktyg?
            </seg>
          </u>
          <note type="speaker" xml:id="i-f153b7d5ae189b02-0">
            Anf. 53 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-7">
            <seg xml:id="i-498a7e959bee2790-0">
              Herr talman! Det är bra att Annie Lööf tar upp frågan om den
              reella klimatpolitiken. Jag uppskattar att Centerpartiets representant
              i EU-parlamentet i första hand röstade på den gröna gruppens förslag
              om nya energi- och klimatmål, där man tydligt sade att vi till
              2030 behöver skärpa klimatutsläppsmålet så mycket att det blir
              minus 60 procent. Motivet var bland annat att det skulle innebära,
              eftersom det är denna procentsiffra som sedan översätts till handelssystemet
              för den handlande sektorn, den prisjustering som behövs för att
              få i gång omställningen av europeisk industri. Det är nämligen
              där nyckeln sitter. Har vi inte ett tillräckligt högt pris på
              koldioxidutsläpp finns det ingen nytta med att göra omställningarna
              i industrin. Det måste finnas ett pris för att det ska bli en
              grön omställning. Jag trodde faktiskt att vi var överens om det.
            </seg>
            <seg xml:id="i-a0506454d92535da-0">
              Men om man sätter systemet framför målen – om man säger att det
              enda som man kom överens om var ett system som inte tillhandahåller
              detta pris och att systemet egentligen inte funkar men sedan säger
              att eftersom systemet är på plats kan man inte ändra det – då
              tror jag att man har gjort den största tankevurpan i svensk klimatpolitik.
              Den största tankevurpan är nämligen att se till att vi inte har
              detta omställningstryck.
            </seg>
            <seg xml:id="i-e5eda303c22df096-0">
              I kraftvärmesektorn tog ni bort den svenska koldioxidskatten,
              som ändå under ett antal år låg parallellt med utsläppshandeln.
              Vi i Miljöpartiet har föreslagit att detta ska få vara kvar så
              länge utsläppshandeln inte genererar det pris som krävs för att
              det ska löna sig för de svenska kraftvärmeverken att använda biobränslen
              i stället för kol.
            </seg>
            <seg xml:id="i-66882b510c82ecc7-0">
              Förra året ökade kolanvändningen i Sverige med 40 procent. Är
              du stolt över det, Annie Lööf?
            </seg>
          </u>
          <note type="speaker" xml:id="i-779b9f36e35379a5-0">
            Anf. 54 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-20">
            <seg xml:id="i-1ab7c5f73ecf4b3b-0">
              Herr talman! Det här var en uppvisning på två minuter i att inte
              svara på frågor.
            </seg>
            <seg xml:id="i-4435091f633d23d2-0">
              Det förslag om klimatskatt och ett nationellt prisgolv som Miljöpartiet
              vill dra in 1,2 miljarder på i sin nationella budget kritiseras
              av miljöorganisationer. Det sätter långsiktiga ekonomiska system
              ur spel och snedvrider konkurrensen, och det gör inte att utsläppen
              i Europa minskar. Ni vill alltså dra in 1,2 miljarder i er nationella
              budget på ett nationellt prisgolv. Prisgolvet aktiveras dock bara
              om utsläppspriserna i övriga Europa blir billigare.
            </seg>
            <seg xml:id="i-a78f3f03779a009a-0">
              Hur kan Åsa Romson medverka till att utsläppsrättshandeln i EU
              undermineras? Hur kan man iskallt budgetera för att EU-systemet
              kraschar och att man ska plocka hem 1,2 miljarder på ett nationellt
              prisgolv – en klimatskatt på svenska företag? Miljöorganisationer
              har dömt ut det, och det är inte trovärdigt ur ett klimatperspektiv.
              Svara alltså på frågan: Varför vill ni ha ett nationellt prisgolv?
            </seg>
            <seg xml:id="i-3eefeb99ad068d50-0">
              (Applåder)
            </seg>
          </u>
          <note type="speaker" xml:id="i-0f1d5c0c70f6cf5e-0">
            Anf. 55 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-8">
            <seg xml:id="i-99d0e09dab6bdb49-0">
              Herr talman! Jag svarade på frågan. Jag var väldigt tydlig, Annie
              Lööf: Det handlar om att inte öka den svenska användningen av
              kol och därmed öka koldioxidutsläppen. Det händer i dag; det hände
              med 40 procent i kraftvärmesektorn förra året. Ni tog bort koldioxidskatten,
              och det var därför det hände.
            </seg>
            <seg xml:id="i-9cfa0266c3986ee8-0">
              Det finns nämligen inget pris på utsläppsrätter i EU. Så länge
              det handelssystemet inte fungerar – bland annat för att dina moderata
              kolleger röstade nej i EU-parlamentet – är vi tvungna att se på
              vilket sätt vi åtminstone på kort sikt kan rädda hem en omställningsfaktor
              i svensk kraftvärmeindustri, så att de inte helt övergår till
              kol utan fortsätter att elda god och biologiskt hållbar skogsråvara
              i Sverige.
            </seg>
            <seg xml:id="i-6fc11d72df64ec99-0">
              Det är det som är skillnaden mellan dig och mig, Annie Lööf:
              Jag vill se konkret handling nu. Jag konstaterar att det inte
              finns ett pris i EU, och därför behöver vi ha ett pris på den
              svenska koldioxidskatten i kraftvärmesektorn. Du accepterar dock
              att det bränns mer kol i Sverige och att handelssystemet inte
              fungerar i EU. Det är ditt val.
            </seg>
            <seg xml:id="i-3eefeb99ad068d50-1">
              (Applåder)
            </seg>
          </u>
          <note type="speaker" xml:id="i-00c73ac0236ec8fc-0">
            Anf. 56 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-4">
            <seg xml:id="i-0ff9a67b2c58e271-0">
              Herr talman! Åsa Romson talar om att våldsamma extremister stampar
              runt på gatorna runt om i Europa, och det förekommer absolut.
              Åsa Romson kan ju sätta in den civila EU-fredskår hon vill skapa
              – eller kanske sitt ickevåldsförsvar – så kommer vi till rätta
              med det där.
            </seg>
            <seg xml:id="i-e0fd8fa32a59c4d0-0">
              Det har varit två timmars debatt om hur vi ser på Europas framtid
              och vad EU ska ägna sig åt. Åsa Romson säger att hon är motståndare
              till superstaten, som hon uttryckte det. Miljöpartiet var länge
              ett parti som var ganska trovärdigt i motståndet mot EU. Det var
              motstånd mot överstatlighet och motstånd mot den superstat – den
              monsterstat – som växer fram. Det är säkert många väljare, särskilt
              nu i EU-valen, som är kritiska till EU och som kommer att välja
              att rösta på Miljöpartiet i tron att Miljöpartiet fortfarande
              är ett parti som är trovärdigt i sitt EU-motstånd.
            </seg>
            <seg xml:id="i-eedfee805d44644d-0">
              Jag tittade lite på den gröna gruppen i Bryssels valmanifest.
              Där finns oerhört mycket federalism. Det talas om bankunionen
              och EU-beskattning; det är företagsbeskattning på EU-nivå och
              förmögenhetsbeskattning på EU-nivå. I Miljöpartiets eget valmanifest
              finns kvotering till bolagsstyrelser, och man vill in och styra
              stora delar av familjepolitiken på Brysselnivå. Man vill pådyvla
              hela Europa svensk, ansvarslös invandringspolitik. Det gäller
              energipolitiken, och man vill försämra gränskontrollerna. Det
              gäller jaktpolitiken och arbetsmarknadspolitiken. Föräldraförsäkringen
              vill man in och styra på Brysselnivå.
            </seg>
            <seg xml:id="i-0145dceee537a464-0">
              Herr talman! Jag måste fråga Åsa Romson: Vilken inställning har
              egentligen Miljöpartiet till överstatligheten och den framväxande
              monsterstaten Europa? Jag vågar påstå, herr talman, att Miljöpartiet
              inte är ett trovärdigt motståndarparti i dag. Det är inget trovärdigt
              EU-kritiskt parti. Ni vill bygga monsterstaten, Åsa Romson. Jag
              tycker att ni mer och mer börjar likna Folkpartiet i de här frågorna.
            </seg>
            <seg xml:id="i-3eefeb99ad068d50-2">
              (Applåder)
            </seg>
          </u>
          <note type="speaker" xml:id="i-1ac16be3d9ea1365-0">
            Anf. 57 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-9">
            <seg xml:id="i-05bdd71165c73f11-0">
              Herr talman! Det är roligt att bli anklagad för att likna Folkpartiet.
              Jag tror inte att det finns något parti vi är mer olikt – förutom
              Sverigedemokraterna.
            </seg>
            <seg xml:id="i-40e169121469d820-0">
              Ni är motståndare till EU, Jimmie Åkesson. Det är inte vi längre.
              Vi anser inte att Sverige ska gå ur EU, men däremot är vi EU-kritiker
              och arbetar för att EU ska handla om rätt saker. De sakerna har
              vi pekat ut väldigt tydligt. Det är de gränsöverskridande miljö-
              och klimatproblemen och mänskliga rättigheter EU ska ha fokus
              på. Vi har röstat emot många förslag i EU-parlamentet, och jag
              vet att man inom den gröna gruppen är ganska frustrerad över en
              del svenska ledamöter som röstar emot förslag på grund av att
              de går för långt i det som är överstatlighet.
            </seg>
            <seg xml:id="i-093f18d78d29d131-0">
              Det är klart att det finns gråzoner. Det är inte alltid lätt
              när man sitter i EU-parlamentet – det kanske ni får uppleva en
              dag; det vet jag inte – att avgöra exakt vilka förslag man i slutändan
              ska ställa sig bakom när det ändå är förslag som i slutändan också
              kommer att gagna en hel del viktiga grupper av människor. Arbetsrättens
              område är till exempel inte en helt enkel resa, eftersom vi har
              arbetare som arbetar i hela unionen. När det gäller de gränsöverskridande
              frågorna är det alltså alltid ett tricksande.
            </seg>
            <seg xml:id="i-c50e62a1c9cee097-0">
              Miljöpartiet anser dock fortfarande väldigt tydligt att EU inte
              ska gå mot ökad överstatlighet. Vi vill inte sätta marknaden,
              finansmarknaden och pengarna framför människor, miljöregler och
              nationella möjligheter samt lokalsamhällets beslutanderätt. Vi
              är alltså EU-kritiker i ordets sanna bemärkelse, men nej, vi är
              inte EU-motståndare. Det måste jag erkänna. Det är däremot ni,
              för ni vill inte att Sverige över huvud taget ska vara med i unionen.
            </seg>
            <seg xml:id="i-ce79f358dd78abcf-0">
              Jag bara undrar: Hur tänker du dig att det ska fungera på den
              svenska marknaden när Sverige går ur EU, som du vill? Hur ska
              det till exempel fungera för företagarna när de inte längre har
              en gemensam marknad i EU? Det är en del av de frågor som kan bli
              ganska omvälvande och som jag tror att man som politiker måste
              ta ställning till när man har den typen av förslag.
            </seg>
          </u>
          <note type="speaker" xml:id="i-a7ba82e9f0fe336a-0">
            Anf. 58 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-5">
            <seg xml:id="i-33936b2f03fb3214-0">
              Herr talman! I vårt valmanifest framgår det tydligt att vi vill
              ha fortsatt goda handelsförbindelser med övriga europeiska länder,
              så det blir nog ingen större skillnad.
            </seg>
            <seg xml:id="i-ab7a8da21c444ba9-0">
              Jag tycker ändå att det är anmärkningsvärt. Jag räknar upp en
              lång rad områden där Miljöpartiet vill flytta makt till Bryssel.
              Ni vill flytta makt till Bryssel när det gäller jaktpolitik och
              beskattningsrätt. Är företagsbeskattning en gråzon? Ligger förmögenhetsbeskattning
              också i gråzonen? Det kan man tänka sig, men det är väl ingen
              gråzon. Det är tydligt; där flyttar man makt från den nationella
              nivån. Är kvotering till bolagsstyrelser också en gråzon? Vad
              har det med EU att göra? Är föräldraförsäkringen en gråzon?
            </seg>
            <seg xml:id="i-087b63a257fcdce1-0">
              Det är klart att vi har olika syn på det här, och ja, jag är
              definitivt motståndare till att vi flyttar makt över föräldraförsäkring,
              jaktpolitik, familjepolitik och svensk företagarpolitik till Bryssel
              – absolut. Men snälla Åsa Romson, erkänn – tillstå – att ni är
              för överstatlighet i Europa!
            </seg>
            <seg xml:id="i-3eefeb99ad068d50-3">
              (Applåder)
            </seg>
          </u>
          <note type="speaker" xml:id="i-7c0f4086e97bbf77-0">
            Anf. 59 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-10">
            <seg xml:id="i-cd81badc83c7ef7d-0">
              Herr talman! Nej, Miljöpartiet är inte för mer överstatlighet
              i Europa. Det är inte heller mer överstatlighet att slå vakt om
              att vi har gemensamma regler för till exempel bevarande av biologisk
              mångfald, vilket även inkluderar rovdjuren i Sverige. Skulle rovdjursstammarna
              vara tillräckligt starka skulle Bryssel inte ha något alls att
              göra med hur Sverige hanterar de arterna, men håller man på att
              utrota dem finns det ett regelverk – precis som det finns internationellt.
              Jag antar dock att ni vill avträda också den typen av restriktioner,
              som även gäller jagandet av tigrar och så i andra länder.
            </seg>
            <seg xml:id="i-77f2d24670ea8cb5-0">
              När det gäller företagspolitiken är det helt enkelt så att det
              finns EU-företag. Där gäller det kanske att börja diskutera en
              gemensam syn på vad som räknas som förmögenhet. Sedan är det upp
              till varje land att bestämma. Vi är inte för en ökad EU-beskattning
              på det sättet, men däremot kanske man måste likrikta en del regler
              för vad som räknas som förmögenhet i företag. Det handlar om att
              kunna hantera detta med företag och personer som flyttar över
              gränserna, så att det som räknas som förmögenhet i ett land räknas
              som förmögenhet i ett annat land om man har en förmögenhetsbeskattning.
            </seg>
            <seg xml:id="i-e8ad08d193c0f0a5-0">
              Beskattningen ligger dock nationellt. Vi ökar inte överstatligheten.
              Men vi ser att det europeiska samarbetet utvecklas, och vi vill
              utvecklas med det.
            </seg>
          </u>
          <note type="speaker" xml:id="i-0373b47e77d75198-0">
            Anf. 60 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-4">
            <seg xml:id="i-181b02f551687546-0">
              Herr talman! Miljöpartiet har förändrat sin syn på EU mycket,
              och det har jag stor respekt för. Det är självklart ert vägval
              att göra det. Det vore mig främmande att ha synpunkter på det.
            </seg>
            <seg xml:id="i-a11388bdc7e5f32d-0">
              Jag har arbetat mycket tillsammans med miljöpartister i folkomröstningar,
              både när det gällde euron och EU-medlemskapet, och jag tycker
              att mycket av den kritik som fanns från miljöpartister mot EU
              var klok och värd att fundera på. Det är en del där som jag saknar
              i dagens EU-debatt, och det var att man riktade kritik mot att
              EU:s fördrag slår fast att företagens rättigheter kommer först.
              De är viktigast och går före miljörätt, arbetsrätt och annat.
            </seg>
            <seg xml:id="i-281ada35e45d0456-0">
              EU:s fördrag slår också tydligt fast att traditionell ekonomisk
              tillväxt är målet för övningen. Det finns en grundläggande konflikt
              mellan ett hållbart samhälle och en tillväxtmodell som bygger
              på stordrift, på ökade transporter och på att företagens rättigheter
              går före andra behov i samhället.
            </seg>
            <seg xml:id="i-e887b3b32de37376-0">
              Vi vet också att den traditionella ekonomiska tillväxten blir
              väldigt svår att förena med hållbarhet på längre sikt. Det tror
              jag är en svår och viktig debatt för alla partier att ta i framtiden.
            </seg>
            <seg xml:id="i-60cd443bceb4cb9d-0">
              Jag ser inte EU som ett neutralt verktyg. EU bygger ju på den
              fria marknadens överhöghet som det viktigaste. Nu upplever jag
              att Miljöpartiet mer ser EU som vilket neutralt verktyg som helst.
            </seg>
            <seg xml:id="i-4fe6f43a9e079fe0-0">
              Hur ser du, Åsa Romson, i dag på kritiken mot att EU skapar nya
              miljöproblem genom sin marknads- och tillväxtmodell? Är den fortfarande
              relevant?
            </seg>
          </u>
          <note type="speaker" xml:id="i-b331023e4284f1a5-0">
            Anf. 61 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-11">
            <seg xml:id="i-da19d4f78ee987ce-0">
              Fru talman! Debatten om tillväxtens miljöförstörande karaktär,
              det vill säga att ha en oändlig materiell tillväxt på en jord
              som är begränsad inte är möjligt, har accentuerats, inte bara
              i EU utan i hela den globala debatten. Det tror jag är på grund
              av en globalisering av ekonomin totalt sett – en globalisering
              som jag förvisso kan se skulle finnas där oavsett om Sverige skulle
              vara medlem i EU eller inte.
            </seg>
            <seg xml:id="i-3d977b526670ac19-0">
              Vi hörde här att även ett motståndarparti som Sverigedemokraterna,
              och jag antar även Vänsterpartiet, i någon mån skulle ha ekonomiska
              relationer med EU-länderna även om Sverige inte skulle vara med.
              Det vill säga att mycket av det som är marknadsstyrt får man ändå,
              oavsett om man är med i EU eller inte. För Miljöpartiet är inte
              den mest prioriterade saken att gå ur utan att förändra detta
              i grunden, för det är ju fel i EU-fördragen när man sätter marknaden
              före människan. Det är totalt fel, tycker Miljöpartiet. Vi röstar
              för varje förslag till fördragsändring om detta. Vi tycker inte
              att ekonomins tillväxt ska sättas före det som är ändamålet med
              samhället, det vill säga utveckling och mänsklig utveckling.
            </seg>
            <seg xml:id="i-802809aed4a25a6a-0">
              Här ser vi dock att det pågår en hel del intressant arbete, också
              på EU-nivå, för en mer hållbar ekonomi. Det handlar mycket om
              en fossilfri ekonomi och en omställning från den ekonomi som har
              gjort sig beroende av och är helt kapitaliserad av en gratis fossilenergi
              till ett hållbart ekonomiskt system. Ekonomin kommer nämligen
              att ändras när vi får hållbara transportsystem och energisystem.
              I den debatten är vi oerhört aktiva och driver på för att EU i
              den marknad som man jobbar i ska förändra sitt eget marknadsbaserade
              system.
            </seg>
            <seg xml:id="i-d6fc9cd6afbf033e-0">
              Det grundläggande problematiska med fördragen i EU är att de
              inte är demokratiska instrument för hur man fördelar makt och
              beslut utan i stället pekar ut en viss ekonomisk väg. Det är felaktigt,
              och det jobbar Miljöpartiet tydligt emot. Vi ser dock att vi kan
              jobba mer med detta inom EU i dag än vad vi hade kunnat om vi
              skulle säga nej och Sverige skulle gå ur. Vi kommer ändå att ha
              kvar det marknadskapitalistiska systemet.
            </seg>
          </u>
          <note type="speaker" xml:id="i-1072ff3ee845e79c-0">
            Anf. 62 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-5">
            <seg xml:id="i-1162e28037c96064-0">
              Fru talman! Jag har stor respekt för hur de gröna arbetar med
              miljöfrågorna i EU-parlamentet. Jag har själv suttit i miljöutskottet
              i åtta år och jobbat väldigt väl tillsammans med de gröna. Vi
              hade ganska likartad syn i de flesta miljöfrågor.
            </seg>
            <seg xml:id="i-55d38b425223cbd9-0">
              Min fråga är mer idémässig. Kan man bygga ett hållbart samhälle
              på en union som rent rättsligt, i sin grundlag, säger att den
              fria rörligheten för företagen är viktigare än andra hänsyn? Det
              gör att man i domar säger till exempel att länder inte har rätt
              att höja sina miljökrav, förbjuda en kemikalie eller ha hårdare
              avgaskrav.
            </seg>
            <seg xml:id="i-bc20b36f0d6bcb3c-0">
              Måste man inte i grunden våga ifrågasätta det traditionella tillväxttänkandet?
              En av portalparagraferna i EU säger också att den traditionella
              ekonomiska tillväxten är själva syftet med unionen. Jag tror att
              det finns en motsatsställning mellan traditionell ekonomisk tillväxt
              och att lösa de stora globala miljö- och resursfrågorna. Risken
              är att EU ökar problemen genom ökade transporter, ökad stordrift
              och annat. Det är inte helt enkla frågor men ganska viktiga, tycker
              jag.
            </seg>
          </u>
          <note type="speaker" xml:id="i-9777bfaa89f2ad15-0">
            Anf. 63 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-12">
            <seg xml:id="i-4f93d9b4f345ecf1-0">
              Fru talman! Jag konstaterar att Jonas Sjöstedt sade ungefär samma
              sak som i det första inlägget och att det går lite i stå.
            </seg>
            <seg xml:id="i-74110aff2aaf2e73-0">
              I grunden handlar synen på hur man arbetar i EU om man gör bedömningen
              att man ändå kan vara med och påverka och förändra, och det gäller
              även de grundläggande reglerna, och jag uppfattar att det kan
              vi göra bättre om vi är medlemmar i EU.
            </seg>
            <seg xml:id="i-28cd79510302ed9d-0">
              Vi kommer att behöva förändra den europeiska synen på tillväxt
              och gå från ett riskabelt ekonomiskt system som är beroende av
              att man förstör miljön till ett ekonomiskt system som levererar
              hållbarhet. Men jag tror att det är viktigt att vi gör detta arbete
              också i EU. Om man som till exempel Norge står utanför, så som
              ni antagligen också vill ha det, men med alla de ekonomiska fördragen
              står man ju utan beslutsinflytande på det som är de viktigaste
              och mest grundläggande frågorna, samtidigt som vi inom EU kan
              jobba hårt. Vi vill att Sverige verkligen ska bli en miljöns röst
              i EU. Det behövs i högsta grad.
            </seg>
          </u>
          <note type="speaker" xml:id="i-e2b93f0014382a01-0">
            Anf. 64 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" next="cont" xml:id="i-de83e47d376256ff-0">
            <seg xml:id="i-db3b28378c7a2c64-0">
              Fru talman! För ett par veckor sedan tror jag att många av oss,
              åtminstone i den här delen av landet, kände något väldigt behagligt
              när solen tittade fram och högtrycket lyste över Sverige, och
              satt man i lä blev det väldigt behagligt. Om man i det läget hade
              passat på att klippa av ärmarna på de plagg man hade på sig, benen
              på byxorna och så vidare hade det blivit ganska tufft några dagar
              senare när man stod där och skrapade bilrutorna igen. Vad pratar
              jag om egentligen?
            </seg>
          </u>
          <note xml:id="i-b91131a12e72bddd-0">
            (ÅSA ROMSON (MP): Jag anar vad du ska komma till.)
          </note>
          <u who="carina_hagg_cee9b6" prev="cont" xml:id="i-0ad067bdbe6c38bd-0">
            <seg xml:id="i-c90de386786f0282-0">
              Jo, jag pratar om försvars- och säkerhetspolitik.
            </seg>
            <seg xml:id="i-aa5efb93d401d08d-0">
              Åsa Romson står här som representant för ett parti som dramatiskt
              vill minska de svenska försvarsanslagen. Hon företräder ett parti
              som inte vill tänka tanken på att Sverige ska söka gemenskap med
              andra länder inom Nato. Hon vill begränsa den kapacitet som finns
              inom EU när det gäller att göra militära insatser till skydd för
              människor som har hamnat i den djupaste av kriser. Insatser som
              ska bygga på FN-stadgans värderingar vill Miljöpartiet säga nej
              till.
            </seg>
            <seg xml:id="i-d26898c669005abe-0">
              Min fråga är helt enkelt: Är det inte korkat att klippa av byxbenen
              och ärmarna, Åsa Romson?
            </seg>
          </u>
          <note type="speaker" xml:id="i-a878331828732c5b-0">
            Anf. 65 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-13">
            <seg xml:id="i-632a498bf21f6c6a-0">
              Fru talman! Det var en långsökt liknelse, men jag förstår vart
              Göran Hägglund vill komma. Vi har en väldigt allvarlig situation
              i vår närhet i Europa. Det är vi de första att erkänna. Det är
              värt att enat från Europa men också från omvärlden vara oerhört
              tydlig med att Rysslands agerande på Krimhalvön och i östra Ukraina
              är folkrättsvidrigt. Den internationella konfliktlösningen där
              behöver komma i gång, för det är ett säkerhetsproblem.
            </seg>
            <seg xml:id="i-51f0ba99e16cb867-0">
              Jag noterar att debatten i Sverige blir ganska enkelriktad. Man
              verkar ha väldigt tydliga bilder av vad det är som löser den här
              krisen. Äntligen får man beställa ytterligare super-JAS-plan,
              ytterligare kryssningsrobotar och liknande och växla upp vapenarsenalen
              i det svenska försvaret. Det är plötsligt den inriktning man vill
              enas kring.
            </seg>
            <seg xml:id="i-3f7f35effab55eae-0">
              Jag noterar att så går debatten. Jag noterar också att det kommer
              att ta oerhört lång tid att få de här vapensystemen på plats och
              att de riskerar att, som redan i dag, ta delar av försvarsanslagen
              som mer skulle behövas till personalorganisationen.
            </seg>
            <seg xml:id="i-2b7c76125e8c9c65-0">
              Vi anser att vi ska ha ett modernt försvar i Sverige. Det ska
              kunna användas mot militära hot men också mot hot som terrorism,
              miljöförstöring, organiserad brottslighet och sådant som pekas
              ut i den gemensamma svenska försvars- och säkerhetsdoktrinen,
              som vi står bakom. Men vi delar inte synen att vi ska tillbaka
              till kalla krigets resonemang om att avskräckning är medlet för
              att minska hot och våld och öka säkerheten.
            </seg>
            <seg xml:id="i-70ffc2d7a5c602d5-0">
              Det finns ett problem med militär upprustning, och det är att
              den aldrig tar slut. För varje dag som vi och Europa upprustar
              kommer Putin att få ytterligare skäl att upprusta, och då måste
              vi upprusta igen. Jag tror inte att det är denna kalla krigets
              logik som vi vill tillbaka till. Vi måste ha lärt någonting bättre
              av historien, och det är delvis att konflikter i dag är lite mer
              komplexa och kräver betydligt mer av internationellt samarbete.
              Då står man här i kammaren och pläderar för minskat internationellt
              samarbete. Jag tycker inte att det är trovärdigt.
            </seg>
          </u>
          <note type="speaker" xml:id="i-2fc777120b824f58-0">
            Anf. 66 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-a7b04a90f5184298-2">
            <seg xml:id="i-cb78b718f31e72a7-0">
              Fru talman! Vi pläderar för mer samarbete i alla sammanhang.
              Åsa Romsons problem är att hon vill minska det samarbete som finns
              och som ger muskler i vissa sammanhang. Vem ska skydda befolkningen
              i Kongo, när FN begär att någon ska finnas där, om vi EU-länder
              inte gör det tillsammans? Vi kan spela en roll för demokrati och
              mänskliga fri- och rättigheter. Och ibland måste man, tyvärr,
              ha vapen i hand, för alla är inte snälla.
            </seg>
            <seg xml:id="i-5a86097c44482dea-0">
              Lösningen på brottsligheten i Sverige är inte att avrusta polisen,
              att ta ifrån dem vapen eller maktmedel, utan dels handlar det
              om att kunna avskräcka – man ska veta att man kan åka dit om man
              gör någonting dumt – dels handlar det om att polisen har kapacitet.
              På precis samma sätt är det på den internationella arenan. Vi
              måste ha kapacitet att möta dem som inte vill gott. Det goda måste
              kunna spöa det onda.
            </seg>
          </u>
          <note type="speaker" xml:id="i-5648aea342b6017d-0">
            Anf. 67 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-14">
            <seg xml:id="i-9f6350f3046ac5ac-0">
              Fru talman! Nu förstår jag inte riktigt vart Hägglund vill komma
              någonstans. Miljöpartiet är ett av de partier som tillsammans
              med alliansregeringen som Hägglund sitter i fattat beslut här
              i kammaren om att vi måste kunna göra internationella fredsinsatser
              också med militära medel ibland. Vi har gjort det tillsammans
              i Afghanistan. Vi gör det nu i Mali där det blir en styrka.
            </seg>
            <seg xml:id="i-899d4187804b9e35-0">
              Däremot har inte EU skickat sådana gemensamma styrkor. Där har
              inte samordningen fungerat. Därför är det rimligt att fråga sig:
              Vad kan EU bidra med allra bäst på det försvars- och säkerhetspolitiska
              området? Vi ser att det skulle kunna bidra mycket mer när det
              gäller internationell konfliktlösning. Det är en oerhört viktig
              nyckelaktör.
            </seg>
            <seg xml:id="i-ff85f460f98d28bc-0">
              Det som är det allra viktigaste negligerar hela den vapenvurmande
              lobbyn som just nu diskuterar. Ni vill rikta om svenska försvaret.
              Det ska inte längre vara ute i internationella insatser. Det ska
              sätta sig enbart på Gotland. Är inte det ett väldigt ensidigt
              perspektiv att föra fram i debatten?
            </seg>
          </u>
          <note type="speaker" xml:id="i-829cfe892368344f-0">
            Anf. 68 Utbildningsminister JAN BJÖRKLUND (FP):
          </note>
          <u who="unknown" xml:id="i-454bac6cad2610d8-21">
            <seg xml:id="i-ee08c15d74c9cb4f-0">
              Fru talman! I hotellobbyn hänger vita lakan. Det är det enda
              som skiljer receptionen från det som har blivit ett bårhus. Det
              är när kvinnan läser namnlappen som hon förstår att kroppen efter
              hennes make Vladimir är en av dem som ligger insvepta bakom det
              vita lakanet. Kvinnan faller på knä. Hon har deras 14-årige son
              med sig. Deras femåriga dotter är fortfarande ovetande om att
              hon har förlorat sin pappa.
            </seg>
            <seg xml:id="i-55d23b993a7dbb93-0">
              Vladimir var en fredlig demonstrant. Han sköts till döds av en
              krypskytt i Europa 2014 på Majdantorget i Kiev. Precis innan krypskyttarna
              öppnade eld svängde ungdomarna på torget med EU-flaggan. Det var
              detta som utlöste Putins vrede. Ukrainas folk ville ha frihet
              och demokrati. De ville tillhöra Europa.
            </seg>
            <seg xml:id="i-c1e157ae04efd503-0">
              Fru talman! Från denna kammare är det närmare till Ukraina än
              vad det är till Bryssel. Låt det stå fullständigt klart, så att
              det hörs ända in till kristallkronorna i Kreml: Ukraina tillhör
              Europa, och Ukraina ska vara välkommet in i Europeiska unionen.
            </seg>
            <seg xml:id="i-b1dcdeb0f017bfa0-0">
              Fru talman! Den ryska aggressionen mot Ukraina är en stark påminnelse
              om varför Europeiska unionen en gång grundades. Det var för att
              våra barn och barnbarn ska få leva i frihet och demokrati. EU
              reste sig ur askan av andra världskriget, i ruinerna efter nazismen
              och i motstånd mot kommunismen.
            </seg>
            <seg xml:id="i-7bf9a131c46ea6d9-0">
              EU är en union för länder som har valt frihetens väg, frihet,
              demokrati, öppenhet, mångfald, marknadsekonomi, välfärdssamhälle
              och rättsstat. EU är en union för länder som har valt liberalismen
              som samhällssystem.
            </seg>
            <seg xml:id="i-2f5907a506e9396a-0">
              Att stå upp för mänskliga fri- och rättigheter och fri rörlighet
              är själva kärnan i EU:s värderingar. I den ekonomiska krisens
              kölvatten har vänsterpopulism och högerpopulism haft växtmån och
              kan ha det också i Sverige, vilket är oroande.
            </seg>
            <seg xml:id="i-67a091cba5aa6396-0">
              Ungerns agerande mot den fria pressen och Rumäniens agerande
              mot den romska minoriteten är oacceptabelt och förtjänar starka
              reaktioner från Europeiska unionen på grund av de värderingar
              som EU står för.
            </seg>
            <seg xml:id="i-8af9965a0ebb10b4-0">
              Det är två partier i denna riksdag som avskyr EU och kräver att
              Sverige lämnar samarbetet. Det är Vänsterpartiet och Sverigedemokraterna.
              Det är ingen slump att det är de två. De avskyr EU inte för att
              de avskyr Europa. De avskyr de liberala värderingar som denna
              union är byggd på.
            </seg>
            <seg xml:id="i-defdaf2872caa4df-0">
              Såväl EU som Nato grundades på erfarenheterna av krigen på 1900-talet.
              Demokratierna måste hålla ihop. Auktoritära stormakter kan aldrig
              igen tillåtas bestämma över mindre länder. Därför måste demokratierna
              samarbeta. Det var i gårdagens Europa man byggde murar. I morgondagens
              Europa bygger vi broar.
            </seg>
            <seg xml:id="i-32cf417c9b0aa1da-0">
              Fru talman! I dag går 100 000 lärare till skolan för att undervisa
              våra barn och ge dem möjlighet till en bättre framtid. Ungefär
              100 000 sjuksköterskor går också till jobbet. Det är många som
              varje dag bär upp vår välfärd. Men det hade inte gått utan Europa.
            </seg>
            <seg xml:id="i-4bb32da8f7228852-0">
              Vår välfärd betalas väsentligen av våra framgångsrika svenska
              exportföretag, och mer än hälften av den svenska exporten går
              till EU. Utan EU skulle Sverige snabbt bli fattigare. Jobb och
              välfärd skulle snart förloras. Att värna vårt medlemskap i Europeiska
              unionen är därför också att värna vår välfärd.
            </seg>
            <seg xml:id="i-9ed4a4d45de78092-0">
              Euron är både ett ekonomiskt och ett politiskt projekt. Den politiska
              visionen är att länder som har samma valuta kommer att integreras
              väsentligt mer med varandra. Men det är i dag uppenbart att eurons
              konstruktion från början var för bräcklig.
            </seg>
            <seg xml:id="i-297e4c2e3824efe7-0">
              Därför pågår en omfattande reformering med bland annat bankinspektion
              och gemensamma avvecklingsmekanismer för att förhindra framtida
              bankkriser av det slag vi har sett de senaste fem åren. Det är
              en finanspakt för att förhindra att enskilda länder lever kraftigt
              över sina tillgångar.
            </seg>
            <seg xml:id="i-a193d156bb7bf454-0">
              Det är ett kraftfullt arbete som pågår. Det påminner om den process
              som Sverige självt gick igenom efter 90-talskrisen. Ut kommer
              ett eurosamarbete att komma som är betydligt starkare i sin grundkonstruktion.
              Det kommer i längden att ha ett pris för Sverige att stå utanför
              detta samarbete.
            </seg>
            <seg xml:id="i-e9e69306b8ebe6d5-0">
              Det europeiska ekonomiska samarbetet, den inre marknaden, har
              varit en stor framgång. Samarbetet har höjt levnadsstandarden
              och välfärden i hela Europa. Ska Europa ha en chans mot ett snabbt
              växande Kina och snabbt växande ekonomier i Asien måste vi samarbeta.
            </seg>
            <seg xml:id="i-f38347f549f7a005-0">
              Europa består av ett fyrtiotal länder. Historien lär oss att
              varje gång dessa länder har försökt att köra var sitt eget race
              har det misslyckats. Det är när vi samarbetar som vi är framgångsrika.
              Vi måste samarbeta ännu mer i framtiden även på det ekonomiska
              området.
            </seg>
            <seg xml:id="i-e8eaf07314f05f44-0">
              Ensam är inte stark. Ensam är till sist bara ensam. Starka är
              man tillsammans.
            </seg>
            <seg xml:id="i-f68d8e72aaca8e0b-0">
              Fru talman! En av de största utmaningarna som mänskligheten står
              inför är växthuseffekten. Europeiska unionen är den mest progressiva
              kraften i världen för att minska koldioxidutsläppen. Från svensk
              sida önskar vi oss ännu mer. Men vi måste ändå inse att ingen
              är mer framgångsrik och progressiv än vad EU är.
            </seg>
            <seg xml:id="i-3e2459b338db5635-0">
              Just nu drar vi som är medlemmar i unionen upp riktlinjerna för
              att minska koldioxidutsläppen för framtiden. EU har den globala
              ledartröjan på sig. Utan Europeiska unionen hade detta inte varit
              möjligt. Ett fyrtiotal stater hade var för sig aldrig kommit fram
              till så långtgående målsättningar som vi gör tillsammans.
            </seg>
            <seg xml:id="i-6a7fc109e3681548-0">
              För att minska utsläppen kommer vi att behöva kärnkraften i Europa
              också i framtiden. Kärnkraftsnedläggningen i Tyskland avskräcker.
              De blir nu beroende av rysk gasimport. Det är mycket allvarligt
              ur ett klimatperspektiv och ur ett säkerhetsperspektiv. Det är
              en tydlig läxa även för Sverige. Den som i framtiden vill säga
              nej till rysk gas kommer att behöva behålla kärnkraften i Sverige.
            </seg>
            <seg xml:id="i-63eaa2e796e6c1bb-0">
              Fru talman! Det europeiska samarbetet står inför ett vägval.
              Ska vi samarbeta mer i Europa, eller ska vi samarbeta mindre i
              Europa? Visst finns det ganska stora saker i EU som behöver förändras.
              Jordbrukspolitiken förtjänar mycket kritik, eller för att ta ett
              annat exempel den dyra ordningen med dubbla säten för parlamentet.
            </seg>
            <seg xml:id="i-7c709a49df71a8eb-0">
              Jag välkomnar mer samarbete på många områden. Jag är dock mycket
              tveksam till när Socialdemokraterna vill att arbetsmarknadspolitiken
              ska europeiseras. Vi inser att den svenska modellen då skulle
              förloras.
            </seg>
            <seg xml:id="i-099d0f0e2eb7eb64-0">
              Svaret på grundfrågan måste ändå bli: Europa behöver mer samarbete.
              EU är i dag världens största ekonomi. Det är större än både USA
              och Kina. EU är världshistoriens mest lyckade fredsprojekt. Det
              är 28 länder ihop som har krigat i århundraden med varandra. Det
              finns i dag inte något annat område av den geografiska storleken
              som har sådan fred och stabilitet som detta område. EU är världens
              mest pådrivande klimataktör.
            </seg>
            <seg xml:id="i-123af59ebdf1fd32-0">
              EU kan inte och ska inte lösa alla problem. Men att EU är framgångsrikt
              på tre centrala områden – freden, välståndet och klimatet – mer
              framgångsrikt än nästan någon annan räcker gott och väl för att
              motivera ett starkt engagemang för detta europeiska samarbete
              också i framtiden. Det är därför vi liberaler säger ja till Europa.
            </seg>
          </u>
          <note type="speaker" xml:id="i-6fab97d540944e66-0">
            Anf. 69 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-15">
            <seg xml:id="i-0d79b5d2f40dd2a1-0">
              Fru talman! Jag vill börja med att återgälda berömmet för anförandet.
              Det var ett engagerat anförande om Europas utveckling, om fred
              och demokrati och om mänskliga rättigheter på vår kontinent men
              också om de säkerhetsproblem och de demokratiska problem som vi
              ser även här.
            </seg>
            <seg xml:id="i-c4762a61d471f98b-0">
              Mot den bakgrunden skulle jag vilja ställa en fråga till folkpartiledaren.
              Hur ser han på analysen av vad som nu sker i Europa – hur detta
              drar isär och vilka krafter som spelar in? Delar han bilden av
              att det finns ett stort hot i och med de nästan sex miljoner arbetslösa
              unga människor som trampar runt på Europas gator och att denna
              hopplöshet föder en kultur som skapar spänningar i Europa? Jan
              Björklund talade ganska lite om massarbetslösheten i Europa som
              en grogrund för det som vi nu ser på vår kontinent.
            </seg>
            <seg xml:id="i-c956a44783341da0-0">
              När de socialdemokratiska krafterna i Europaparlamentet drev
              på för ungdomsgarantin var det också ett sätt att få gemensamma
              EU-pengar och att visa solidaritet med de länder som har en hög
              arbetslöshet. Man var oroad för att ungdomsarbetslösheten skulle
              bita sig fast i Europa.
            </seg>
            <seg xml:id="i-8e11cbda34c838dc-0">
              Jag skulle vilja fråga statsrådet och partiledaren för Folkpartiet
              hur han ser på ungdomsarbetslösheten. Hur ser han på att EU gör
              gemensamma insatser på området och rekommenderar länderna att
              införa en ungdomsgaranti, som vi har föreslagit? Samtidigt vill
              jag fråga hur han ser på att Sverige får EU:s krisstöd för ungdomsarbetslösheten.
              Jag tror inte att vi hade räknat med att det var vårt land som
              skulle hamna på mottagarsidan av systemet. Det vi hade sett framför
              oss var kanske de sydeuropeiska länderna, som har en ofantligt
              hög ungdomsarbetslöshet.
            </seg>
            <seg xml:id="i-9673db2f97abea04-0">
              Hur ser Jan Björklund på regeringens ungdomsarbetslöshetspolitik,
              och hur ser han på EU:s arbete för att bekämpa arbetslösheten?
            </seg>
          </u>
          <note type="speaker" xml:id="i-c4828ee5f193204a-0">
            Anf. 70 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-22">
            <seg xml:id="i-edd17f8c07a988d7-0">
              Fru talman! Den djupaste finanskrisen på 80 år har drabbat Europa
              de senaste åren. Alla – regering och opposition på europeisk och
              på nationell nivå – har varit djupt engagerade i detta.
            </seg>
            <seg xml:id="i-93fe98257e8c28dd-0">
              Jag tror att man till att börja med måste konstatera att den
              kris vi nu drabbades av påminner mycket om den som fanns för 80
              år sedan. Den började på Wall Street. Då tog det några år innan
              den kom till Europa, och nu gick det på ett dygn. Det handlar
              om hastigheten, men principen för vilken kris som bröt ut var
              i grova drag densamma.
            </seg>
            <seg xml:id="i-86a7616118e3070c-0">
              Jämför hur Europa utvecklades på 30-talet med hur det har gått
              nu! Den gången tog populisterna fullständigt över. Demokratierna
              förlorade, och det ledde till andra världskriget och till ett
              europeiskt sammanbrott. Den här gången har det inte gjort det,
              och jag skulle vilja hävda att den stora skillnaden är att Europa
              har samarbetat denna gång. Demokratiska krafter i Europa har samarbetat
              denna gång. Det är Europeiska unionen och erfarenheterna från
              90-talet som har lett till att krisbekämpningen har varit mycket
              mer framgångsrik.
            </seg>
            <seg xml:id="i-6e59826f3315369e-0">
              Många människor har förlorat jobbet. Många länder har lidit och
              haft det tufft. En del länder, som har levt kraftigt över sina
              tillgångar, har fått strama åt på ett sätt som är tufft. Så fick
              vi själva göra när vi hade levt över våra tillgångar.
            </seg>
            <seg xml:id="i-b726f5d6fe15fe95-0">
              Vi är nu på väg ut ur finanskrisen, vågar jag hävda. Man vet
              aldrig; prognoser kan bli fel. Men vad vi nu kan se är vi på väg
              ut ur den. Även de länder som har varit djupt nere i diket är
              långsamt på väg upp. Det har varit en framgångsrik krishantering.
              Det går säkert att diskutera i efterhand om man skulle ha gjort
              det ena eller det andra först eller sist eller lite mer eller
              lite mindre. Men i huvudsak måste man konstatera att Europa har
              haft en framgångsrik krishantering givet förutsättningarna.
            </seg>
          </u>
          <note type="speaker" xml:id="i-816eb102028abc76-0">
            Anf. 71 MIKAEL DAMBERG (S) replik:
          </note>
          <u who="mikael_damberg_23b905" xml:id="i-d58f3df2eddd796a-16">
            <seg xml:id="i-6f830006b84dc6db-0">
              Fru talman! Jag gläds över svaret, för då hamnar vi i en analys
              som ligger nära den analys jag gjorde i mitt anförande. Den säger
              att Europas trovärdighet nu också prövas av den massarbetslöshet
              Europa har. Jag tror inte att vi kommer att kunna lösa de spänningar
              som finns i Europa och bygga förtroende och framtidstro om vi
              inte får ned massarbetslösheten. Som jag ser det måste vi i den
              prioritering för Europasamarbetet som ligger framför oss fokusera
              på jobben.
            </seg>
            <seg xml:id="i-d8773300503e1c94-0">
              Jag tog upp ungdomsarbetslösheten som ett särskilt problem eftersom
              vi har fem och en halv miljon arbetslösa unga européer som vandrar
              på gatorna utan framtidstro. Jag tycker att ett av de egentligen
              få positiva nya initiativ som EU tog i sin långtidsbudget var
              att man avsatte pengar för att införa en ungdomsgaranti i Europa.
              Regeringen har valt att avfärda denna ungdomsgaranti och att inte
              införa en sådan. Jag tycker att det är beklagligt. Jag hade räknat
              med att solidaritetsinsatsen på ungdomssidan mest skulle gå till
              sydeuropeiska länder, som har haft en enorm kris. Nu råkar det
              vara så att Sverige hamnar mitt i detta stödpaket därför att vi
              har misslyckats så gravt med vår ungdomsarbetslöshet. Jag hoppas
              att statsrådet kan göra några kommentarer till det i det sista
              replikskiftet.
            </seg>
          </u>
          <note type="speaker" xml:id="i-9344087c7d964621-0">
            Anf. 72 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-23">
            <seg xml:id="i-53adfb718adf51d1-0">
              Fru talman! Alla europeiska stödsystem utformas i regel så att
              alla länder ska vara med på något hörn, så det är ingenting märkvärdigt.
              Sverige går ut ur finanskrisen som en av västvärldens starkaste
              ekonomier; det är sanningen. Vi har lägre arbetslöshet än genomsnittet
              i Europa. Vi är det enda landet i hela EU som har lyckats betala
              av på vår statsskuld under de här åren. Vi är det land som förutspås
              ha den mest framgångsrika ekonomiska tillväxten under kommande
              år.
            </seg>
            <seg xml:id="i-1b6a9a62bc978cab-0">
              Sverige går tack vare den ansvarsfulla politik som har förts,
              också baserad på erfarenheterna från 90-talskrisen, nu ur finanskrisen
              som en av Europas starkaste ekonomier. Andra länders regeringar
              och oppositioner kommer till Sverige med delegationer och studerar
              hur vi gör. De länder i Europa som styrs av socialdemokrater är
              det ingen som åker och studerar, kan jag säga.
            </seg>
            <seg xml:id="i-7e54b702493c0f74-0">
              Låt oss ändå lära av varandra. Det har varit en tuff kris. Vi
              är i bästa fall på väg ut ur den, och vi ska glädjas åt att Sverige
              går ut starkt ur denna finanskris.
            </seg>
          </u>
          <note type="speaker" xml:id="i-e87bb876f2d1b8fd-0">
            Anf. 73 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-15">
            <seg xml:id="i-cd147bd17e9286b0-0">
              Fru talman! Jan Björklund höll ett engagerat inledningsanförande
              också om säkerhetsproblematiken kopplat till den oro som finns
              för att Europa är så beroende av rysk energi, bland annat.
            </seg>
            <seg xml:id="i-7937cc7885768262-0">
              Jag noterade att Joschka Fischer, den tidigare gröna tyska utrikesministern,
              i svenska medier härförleden hade ett förslag om en europeisk
              energipakt, just av säkerhetsskäl, för att skapa ett Europa som
              kan stå starkt genom att bland annat producera sin egen energi.
              Den energi som i dag växer mest i Europa och i hela världen är
              den förnybara energin. I Tyskland har den vuxit med mycket mer
              än den kärnkraft man har lagt ned bidrog med. Man har alltså överkompenserat
              kärnkraftsnedläggningen med mer förnybar energi. Detta är ett
              steg, och de gröna i Tyskland företräder en avveckling också av
              kolet och den fossila energin där.
            </seg>
            <seg xml:id="i-f1168f5977b929e3-0">
              Frågan är om vägvalet gäller rysk gas, som du så gärna tar upp,
              mot att ha kvar kärnkraft. Vi kan debattera huruvida ny kärnkraft
              verkligen är en framtidsväg. Det är kanske inte den väg man ska
              ta vare sig ekonomiskt eller säkerhetsmässigt. Men du tycker att
              det är ideologiskt viktigt.
            </seg>
            <seg xml:id="i-dbc3c80c53cf8013-0">
              Frågan är: Är det trovärdigt att Sverige skulle ha rysk gas i
              stället för svensk förnybar energi? Jag menar att vi står med
              ett större ryskt beroende just nu. 40 procent av oljan och 60
              procent av uranet i Oskarshamn kommer från Ryssland. Vad vill
              Folkpartiet och Jan Björklund göra med det? Ska Vattenfall ha
              kolkraft även i Sverige, eller vad är anledningen till att man
              ska bli av med den ryska energin också i Sverige för att öka säkerheten
              och ta klimatansvar? Det vurmar du ju nu för, vilket jag gläder
              mig åt även om jag inte ser så mycket handling i Bryssel.
            </seg>
          </u>
          <note type="speaker" xml:id="i-fd1b9a575b06cb99-0">
            Anf. 74 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-24">
            <seg xml:id="i-b81042970e72580b-0">
              Fru talman! Vindkraften byggs ut i Sverige som aldrig förr. Den
              byggs ut i mycket snabbare takt nu än den gjorde när Miljöpartiet
              styrde ihop med Socialdemokraterna. Det är bara det att vindkraften
              också har begränsningar. Det måste vi förstå. Den kan aldrig vara
              det som kallas för baskraft. Den kan aldrig vara stommen i vår
              elförsörjning eftersom den bara fungerar när det blåser. Det måste
              finnas andra energisystem, som levererar el hela tiden – också
              när det inte blåser.
            </seg>
            <seg xml:id="i-8f1aadf7ccad0f68-0">
              Man kan aldrig basera ett lands elförsörjning på väderberoende
              energisystem. Då är man tillbaka i vattenkraft. Den har vi byggt
              ut. Den kanske går att bygga ut lite till, men vi har i stort
              sett byggt ut allt som vi vill bygga ut. Med det fossila ökar
              vi växthuseffekten. Sedan finns kärnkraft. Det är det alternativ
              som finns.
            </seg>
            <seg xml:id="i-e87e7d9d29d8af02-0">
              Vi är inte på något sätt emot förnybara energikällor; det vet
              Åsa Romson. De byggs ut mer i Sverige nu under denna regering
              än någonsin tidigare. Men det kommer inte att räcka. Kärnkraften
              ger oss 40 procent av vår elektricitet. Om 10–15 år behöver den
              stängas igen eftersom reaktorerna är för gamla. Vad gör vi då?
              Jag förstår att Romson inte kommer att stå och säga att hon vill
              ha rysk gas, för det vill förmodligen ingen ha. Det är bara det
              att det är det alternativ som återstår. Det är därför Tyskland
              och Italien hamnar där de hamnar. Det är därför dessa länder i
              Europa hamnar där de hamnar. Och så sitter man och säger: Vi ska
              ha en gemensam europeisk energipolitik. Det är jättebra. Det är
              bara det att någonstans måste elen fortfarande produceras.
            </seg>
            <seg xml:id="i-94e766f37ecf7ec0-0">
              Orden gemensam politik skapar inga elektroner, utan man måste
              ha kraftverk någonstans. Och vad ska man driva dem med? Det är
              det som är frågan, och det är därför man nu sitter med ryska gasledningar
              under Östersjön och genom Östeuropa och plötsligt är beroende
              av Putin. Rysk gas har två stora nackdelar. Den ena är att det
              är gas, och den andra är att gasen är rysk. Vi ska undvika detta.
            </seg>
          </u>
          <note type="speaker" xml:id="i-f80b56a15fdedfd6-0">
            Anf. 75 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-16">
            <seg xml:id="i-23420ad39ba9c120-0">
              Fru talman! Det där svaret har vi hört många gånger, men min
              fråga handlade faktiskt om det svenska beroendet av rysk energi.
              40 procent av oljan och 60 procent av uranet i Oskarshamn kommer
              från Ryssland. Det är faktiskt rysk uran som driver dina kärnkraftverk
              som du så krampaktigt vill hålla dig fast vid trots att de blir
              allt äldre. Oskarshamn är väl allra äldst. Det kanske borde stängas
              därför att vi har ett överskott av el för att vi har byggt ut
              det förnybara. Sverige har en av de bästa möjligheterna i Europa
              att bygga ut det förnybara.
            </seg>
            <seg xml:id="i-fe7b7b5bd4afd7a7-0">
              Det är möjligt att det i din värld blåser likadant i Sverige
              hela tiden, det vill säga när det är vindstilla i Skåne är det
              vindstilla också i Norrland. Men få meteorologer säger att det
              är sant. Det är snarare så att det energiteknikerna ser i framtiden
              är ihopkopplandet av förnybar energi. Vattenkraft i Sverige gör
              det ju oändligt mycket enklare att koppla ihop dessa system. Vattenfall
              sitter själva på kompetens till exempel när det gäller smarta
              elnät som de skulle kunna utnyttja om de fick det och slapp få
              de här direktiven från alliansregeringen om att det är tyskt kol
              man ska utveckla i bolaget.
            </seg>
            <seg xml:id="i-3a188d421f9aff9d-0">
              Ska vi flytta fram positionerna i energifrågorna och också ta
              in säkerhetsperspektivet måste vi bli av med den ryska oljan och
              det ryska uranet i Sverige, och där har du inga svar.
            </seg>
          </u>
          <note type="speaker" xml:id="i-a717286a77e89437-0">
            Anf. 76 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-25">
            <seg xml:id="i-db104a753409b4d9-0">
              Fru talman! Vi är inte på något sätt beroende av att köpa olja
              eller uran från Ryssland. Det är bara att köpa någon annanstans
              ifrån i morgon om vi bestämmer oss för det. Det är möjligt att
              vi är på väg mot ett handelsembargo mot Ryssland i Europa, men
              vi har ännu inte infört det. Det är de enskilda kraftverken som
              bestämmer var de köper råvarorna. Det är bara att köpa från Kanada
              eller Australien i stället. Huvuddelen av uranet kommer därifrån.
              Det är en mycket liten del totalt sett som kommer från Ryssland,
              och det är bara att sluta. Man är inte beroende för att man köper
              därifrån nu, men bygger man en gaspipeline genom Östersjön sitter
              man där. Det är det som är skillnaden. Därför är det så viktigt
              att förstå, nu när vi bygger infrastruktur för vår energiförsörjning,
              att vi inte kan börja bestämma för mycket. Man säger att om vi
              lägger ned kärnkraften, som Åsa Romson vill, ska vi satsa på förnybart.
              Men i verkligheten kommer man att hamna i att man köper rysk gas,
              åtminstone om man, som Socialdemokraterna, vill att Sverige ska
              fortsätta att vara en industrination. Jag förstår att det kanske
              inte är så engagerande för Miljöpartiet, men för oss andra som
              inser att detta är en viktig del för jobben och välfärden i Sverige
              är det tydligt att vi faktiskt måste ha elektricitet i framtiden
              också.
            </seg>
          </u>
          <note type="speaker" xml:id="i-305d380ee80bd357-0">
            Anf. 77 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-6">
            <seg xml:id="i-ede91fce70e5559a-0">
              Fru talman! Att Folkpartiet tror på samarbete har vi fått klart
              för oss nu. Det är bra. Det gör vi också. Men att EU bestämmer
              vilken utbildning som läkare som jobbar i Sverige ska ha är inte
              samarbete. Att EU bestämmer att svenska ideella föreningar måste
              betala moms är inte samarbete. Det är uttryck för en politisk
              elits stormaktsambitioner och har ingenting med samarbete att
              göra.
            </seg>
            <seg xml:id="i-cd3dbb4875a03d8c-0">
              Den stora konflikten, vill jag påstå, i dag i Europa, är konflikten
              mellan dem som vill fortsätta att bygga det här överstatliga förtrycket,
              den här överstatliga monsterstaten – det är den gruppen som Jan
              Björklund tillhör – och dem som vill ta några steg tillbaka till
              mer av mellanstatlighet i det europeiska samarbetet. I den gruppen
              har vi Storbritannien, Tjeckien och så vidare.
            </seg>
            <seg xml:id="i-c5e1bcdaa01d04d5-0">
              Motståndet växer, men det finns oroväckande tendenser. Självklart
              ska vi samarbeta i Europa, självklart ska vi ha goda handelsrelationer
              med övriga Europa och självklart ska vi ha frihandelsavtal med
              övriga Europa. EU har ju också frihandelsavtal i dag med de flesta
              europeiska länder, även de som inte är medlemmar i EU. Vi kan
              handla med övriga EU och övriga världen alldeles oavsett om vi
              är medlemmar i den här överstatliga unionen eller inte. Faktum
              är till och med att vår varuexport till EU har minskat i förhållande
              till övriga världen under den tid som vi har varit medlemmar.
            </seg>
            <seg xml:id="i-81ff397f8765a443-0">
              Det finns oroväckande tendenser i Europa i dag. Den politiska
              eliten talar om att EU måste utvecklas ytterligare mot ett federalt
              statsbygge. EU-kommissionens ordförande gjorde för ett par år
              sedan ett sådant uttalande. I Sverige har vi en EU-minister som
              håller med. Hon tycker att vi ska utveckla EU i mer federal riktning.
              Då är min fråga till Jan Björklund: När är tiden inne? Är det
              ett vallöfte från Jan Björklund att vi ska utveckla EU i mer federal
              riktning och avskaffa Sverige som självständig stat?
            </seg>
          </u>
          <note type="speaker" xml:id="i-b3f157985447de86-0">
            Anf. 78 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-26">
            <seg xml:id="i-cee592870f568419-0">
              Fru talman! Jag noterade att Jimmie Åkesson kallade EU för förtryck.
              Det är ett starkt ord. Det har förekommit förtryck i Europa, Jimmie
              Åkesson. Det var för att undvika mer av det som EU bildades en
              gång i tiden på ruinerna efter nazismen och kommunismen. Det finns
              ingenting som får Jimmie Åkesson att låta så hatisk som när han
              talar om människor från andra länder och om samarbete med andra
              länder. Det här handlar om världens mest stabila demokratier.
              Alla regeringar är folkvalda. Vi är folkvalda i den svenska regeringen.
              Alla andra utbildningsministrar jag möter är folkvalda. Parlamentet
              är folkvalt, och vi står här just nu för att svenska folket ska
              välja det. Vid sidan av det indiska valet är EU-valet världens
              största demokratiska val. Det är till och med tillåtet att kalla
              demokrati för förtryck i den här unionen, så tillåtande är det.
              Din beskrivning av detta samarbete är häpnadsväckande. Man kan
              vara emot och vilja gå ur EU, men det är världens mest utvecklade
              demokratier som samarbetar, och dessutom har vi ett gemensamt
              val till ett gemensamt organ. Det är inte förtryck. Det kallas
              för frihet och demokrati, Jimmie Åkesson.
            </seg>
            <seg xml:id="i-66d57296b2c317dc-0">
              Du gav ett exempel som handlade om läkares utbildning. Gå ut
              på vilket sjukhus som helst i Sverige och se hur det ser ut. Vi
              har många läkare. Vi har polska läkare och vi har andra läkare.
              Man kan tycka att det är bra eller dåligt. Du tycker säkert att
              det är dåligt. Jag tycker att det är bra att ungdomar kan resa
              ut i Europa och studera och arbeta. För att en utbildning ska
              vara användbar i ett annat land behöver man komma överens om vad
              som krävs för att man ska få kalla sig läkare eller vara civilingenjör.
              Jag tycker att det är bra. Det är inget problem. Jag hör inga
              svenska ungdomar som protesterar mot detta. Som utbildningsminister
              sitter jag precis i de förtryckande förhandlingarna som du beskrev.
              Ingen protesterar. Alla tycker att detta är bra. Sedan vill alla
              länder ha någon liten detalj med, och så bråkar man om det en
              stund innan man kommer överens. Vad är problemet? Det ökar människors
              valmöjligheter och frihet. Jag förstår inte denna problembeskrivning
              som du tar upp.
            </seg>
            <seg xml:id="i-7d7fcb385e10e2c9-0">
              EU är inte ett uttryck för förtryck. EU är ett uttryck för frihet
              och demokrati och består av demokratier som samarbetar alldeles
              frivilligt.
            </seg>
          </u>
          <note type="speaker" xml:id="i-373a717dc06ef46c-0">
            Anf. 79 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-7">
            <seg xml:id="i-9509ca8049fa1356-0">
              Fru talman! Jag vet inte om jag tolkar Jan Björklund rätt här.
              Är de så att svenska statsråd åker ned till Bryssel och förhandlar
              för att vi ska få det så bra som möjligt här, men att man inte
              har några synpunkter på någonting, utan att alla är helt överens
              och man bara sitter och jamsar? Då förstår jag att Sverige blir
              överkört i EU-förhandlingar, och då förstår jag att det ser ut
              som det gör i Sverige i dag. Då förstår jag att EU faktiskt bestämmer
              en väldig massa över hur vår vardag ska utformas och hur vår lagstiftning
              ska se ut. Jan Björklund åker ned till Bryssel och bara håller
              med. Det är häpnadsväckande, Jan Björklund.
            </seg>
            <seg xml:id="i-a55e774a4ad18d6b-0">
              Jag konstaterar också att Jan Björklund undviker att svara på
              min fråga. Folkpartiet är det parti som tydligast är för överstatlighet.
              Det råder det ingen tvekan om. Folkpartiet är det parti i Sveriges
              riksdag som vill flytta mest makt till Bryssel. Min fråga är:
              När tycker Folkpartiet att tiden är mogen för EU att utvecklas
              till ett federalt statsbygge så som till exempel EU-kommissionens
              ordförande och den folkpartistiska EU-ministern vill?
            </seg>
          </u>
          <note type="speaker" xml:id="i-ffece9ff0ea4aa66-0">
            Anf. 80 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-27">
            <seg xml:id="i-75c96a29bd0743eb-0">
              Fru talman! Folkpartiet går inte till val på att utveckla EU
              till någon federation, men vi tycker att samarbetet är väldigt
              viktigt. Och det finns flera områden som vi behöver samarbeta
              på.
            </seg>
            <seg xml:id="i-be66c9a594fd94d0-0">
              Jag störs av att när i princip hela världen inom Förenta nationerna
              vill fördöma Rysslands agerande i Ukraina går inte det, därför
              att Ryssland röstar nej, och då kan man inte fatta beslut. De
              har vetorätt.
            </seg>
            <seg xml:id="i-1ccad6ee2192a125-0">
              Vitsen med det som du kallar för överstatlighet är att om 27
              länder tycker en sak men det 28:e tycker någonting annat får naturligtvis
              det 28:e landet finna sig i det – Polen vill till exempel nästan
              aldrig göra någonting åt koldioxidutsläppen, därför att de släpper
              ut mycket koldioxid – och då kan vi ändå gemensamt åstadkomma
              beslut. Vill man då inte vara med i den här föreningen får man
              väl gå ur, men man kan aldrig kräva i ett samarbete att alla ska
              få exakt som de själva vill. Så funkar det aldrig. Jag har sett
              i medierna att det finns lite olika uppfattningar i Sverigedemokraterna,
              och jag antar att ni har någon beslutsordning. Alla kan inte alltid
              få som de vill. I en familj kan alla inte alltid få som de vill.
              Man får bestämma sig: Vill vi samarbeta, eller vill vi bygga upp
              murar mellan länderna i Europa igen? Vi vill samarbeta.
            </seg>
          </u>
          <note type="speaker" xml:id="i-946ef8b93b19d24f-0">
            Anf. 81 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-6">
            <seg xml:id="i-61b30f30e09537f4-0">
              Fru talman! En social kris dominerar stora delar av EU, en politisk
              och ekonomisk kris. Vi ser ökad fattigdom, och vi ser stora nedskärningar
              i välfärden i många länder. Hundratusentals människor måste emigrera
              undan en politik som har misslyckats på många sätt. Det gäller
              Sydeuropa, men det gäller även till exempel Irland.
            </seg>
            <seg xml:id="i-a9866b15bc9e27a7-0">
              En av de saker som blir tydliga i den här krisen är att kvinnor
              betalar ett väldigt högt pris för krisen. När välfärden rivs ned
              får kvinnor gå in med sitt obetalda arbete och göra det som förut
              gjordes genom en välfärdsstat. Vi ser också problem med våld mot
              kvinnor. Vi ser reaktionära uppfattningar om jämställdhet som
              breder ut sig i Europeiska unionen. Jag menar att det hänger samman
              med den ekonomiska och politiska utvecklingen inom EU.
            </seg>
            <seg xml:id="i-627c9edd594a78cc-0">
              Vi kan knappast skylla på EU när vi talar om jämställdheten i
              Sverige. Vi har inte varit under samma tryck som EU:s ekonomiska
              kris har varit, bland annat för att vi var kloka nog att tacka
              nej till EU:s valutaunion. Men vi kan skylla på dig, Jan Björklund.
              Du har suttit i regeringsställning i sju och ett halvt år. Under
              den tiden har inkomstklyftan mellan män och kvinnor ökat dramatiskt.
              Det är fullständigt häpnadsväckande hur ni genom er politik har
              lyckats dra isär inkomster mellan män och kvinnor och öka klyftan
              med nästan 50 procent.
            </seg>
            <seg xml:id="i-53129a936db182b1-0">
              I dag är livstidsinkomsten för en man förväntad att bli 3,6 miljoner
              kronor högre än för en kvinna. Vi har gått snabbt bakåt vad gäller
              jämställdheten i Sverige under din tid som vice statsminister.
            </seg>
            <seg xml:id="i-a443c254d0864265-0">
              Är du nöjd med den här utvecklingen? Är det rimligt? Tycker du
              att ni har gjort tillräckligt som regering för att jämna ut inkomstklyftan
              mellan män och kvinnor i Sverige?
            </seg>
          </u>
          <note type="speaker" xml:id="i-6a6e45856f3c9627-0">
            Anf. 82 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-28">
            <seg xml:id="i-ff0d59e4a30e86dd-0">
              Fru talman! När jag gick hit i morse läste jag på programmet
              att det skulle vara en EU-debatt. Jag debatterar gärna jämställdhetspolitik
              i Sverige med Jonas Sjöstedt. Jag gör det hela tiden. Men här
              är två representanter från två partier varav det ena är det mest
              EU-positiva och det andra avskyr EU och vill gå ur, då kunde det
              kanske vara intressant att ägna meningsutbytet något åt det.
            </seg>
            <seg xml:id="i-6e2e7382b3923e58-0">
              Jag svarar gärna att jag inte är nöjd med jämställdheten. 3,6
              miljoner är skillnaden i livsinkomst mellan kvinnor och män. Det
              har det varit i ungefär 30 års tid. Det var precis lika mycket
              när ni styrde. Jag är inte nöjd med att vi inte har kommit längre.
              Men det är klart att det påverkas av att vi har haft en europeisk
              kris, som Jonas Sjöstedt för övrigt noterade att vi inte har drabbats
              av i Sverige. Det är intressant, Jonas Sjöstedt! Det är intressant!
            </seg>
            <seg xml:id="i-055da7f92b971503-0">
              Vi har inte drabbats av den eftersom vi har skött våra kort.
              Vi har inte gjort som länderna i Sydeuropa och bara spenderat,
              spenderat och spenderat utan att ha skatteintäkter. Vi har inte
              fört vänsterpolitik. Det är därför som vi inte har hamnat i ekonomisk
              kris, Jonas Sjöstedt.
            </seg>
            <seg xml:id="i-753fa96a272f5790-0">
              Berätta nu i stället, Jonas Sjöstedt, varför du vill att Sverige
              ska lämna det europeiska samarbetet. Det är ändå det vi är för
              att tala om. Varför vill du lämna EU?
            </seg>
          </u>
          <note type="speaker" xml:id="i-4e9800ea823890fd-0">
            Anf. 83 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-7">
            <seg xml:id="i-319f913575e48d5e-0">
              Fru talman! Så snabbt Jan Björklund kan fly från ett ämne när
              det inte passar.
            </seg>
            <seg xml:id="i-bd6385852b00be6c-0">
              Du vet, Jan Björklund, att inkomstklyftan mellan män och kvinnor
              har ökat i Sverige med mellan 40 och 50 procent under den tid
              som du har varit ansvarig minister. Det är en jämställdhetspolitisk
              katastrof som du har varit med och administrerat. Det beror till
              stor del på att ni inte har gjort någonting för att höja kvinnors
              löner, som fortfarande är för låga. Det beror på att ni har sänkt
              skatten för de rikaste, och de är män. Och ni har försämrat sjukförsäkringen
              för dem som är långtidssjukskrivna; de är oftast kvinnor.
            </seg>
            <seg xml:id="i-13c36b0215d238a6-0">
              Nu står du där och är ansvarig för en av de största tillbakagångarna
              för jämställdheten mellan män och kvinnor i Sveriges historia,
              och du har ingenting att säga – inte ett förslag. Du kan inte
              säga vad ni har gjort, vad ni inte har gjort – ingenting.
            </seg>
            <seg xml:id="i-cd11aab29d6636e4-0">
              Jag tycker att det här är en viktig fråga. Jag vill nämligen
              att Sverige ska vara ett föredöme i Europa när det gäller jämställdhet.
              Nu går vi med full fart bakåt, tack vare din politik. Och det
              vill jag ändra på.
            </seg>
          </u>
          <note type="speaker" xml:id="i-3e751f334b329855-0">
            Anf. 84 Utbildningsminister JAN BJÖRKLUND (FP) replik:
          </note>
          <u who="unknown" xml:id="i-454bac6cad2610d8-29">
            <seg xml:id="i-e28722cbae4bed56-0">
              Fru talman! Jonas Sjöstedt måste vara väldigt stressad över Gudrun
              Schyman. Jag kan inte förstå detta på något annat sätt. Jag är
              väldigt häpen över att vi har en EU-debatt – en debatt på fyra
              år om EU-frågor – och Jonas Sjöstedt kan inte diskutera EU-frågor.
            </seg>
            <seg xml:id="i-0ed3272b7022e2de-0">
              Jag diskuterar gärna jämställdhetspolitik i Sverige. Vi gör det
              varje gång vi har partiledardebatt om inrikespolitik. Inkomstklyftorna
              är i grova drag dess värre oförändrade jämfört med tidigare under
              er tid, Jonas Sjöstedt. Vi borde ha kommit längre, och jag är
              missnöjd med det. Vi har ett långt program för att komma vidare
              också i den frågan.
            </seg>
            <seg xml:id="i-d27033bda74d5ce1-0">
              Men om vi tittar på jämställdhet ur ett europeiskt perspektiv,
              för att anknyta till det debatten ska handlar om, är det intressant
              att när man tittar på länder som har fört vänsterpolitik och som
              har misskött sin ekonomi. Vem är det som drabbas? Det är kvinnorna.
              I Grekland drar man ned på den offentliga sektorn därför att man
              har fört en vänsterpolitik som har sprutat ut utgifter utan att
              ha täckning för det. Då måste man dra ned. Vad drar man ned på?
              Man drar ned på välfärdssektorn. Och det är kvinnorna som får
              bära jobbet.
            </seg>
            <seg xml:id="i-358b4c1bc73b084f-0">
              Genom att ha en stabil ekonomi i Sverige, vilket du nyss erkände
              att Sverige har, har vi lyckats skydda kvinnorna och jämställdheten
              under dessa svåra år.
            </seg>
          </u>
          <note type="speaker" xml:id="i-aa3d9010d901530d-0">
            Anf. 85 Näringsminister ANNIE LÖÖF (C):
          </note>
          <u who="unknown" xml:id="i-454bac6cad2610d8-30">
            <seg xml:id="i-8143e5fdf70da9ff-0">
              Fru talman! Europa är demokratins vagga. Men det är också platsen
              som har sett två världskrig och födelsen av tre totalitära ideologier
              – kommunism, fascism och nazism. EU:s 28 medlemsländer är levande
              bevis på att det är handel, öppenhet och samarbete som är ofrihetens
              värsta fiende. Sedan 70-talets mitt har länder som Spanien, Grekland,
              Tyskland, Estland, Lettland, Litauen men också Rumänien och Portugal
              rest sig från totalitära styren, murar och förtryck.
            </seg>
            <seg xml:id="i-9ae2b795b91f1315-0">
              Det är oerhört lätt att glömma historien. Därför handlar EU:s
              absoluta kärna om att se till att vi aldrig någonsin upplever
              ett krig på den europeiska kontinenten igen. Vårt allra starkaste
              kort för att lyckas är demokrati och handel, ett samarbete som
              ser till att det är varutransporter och inte soldater som korsar
              gränserna.
            </seg>
            <seg xml:id="i-c029f20c83a58ffd-0">
              Rysslands agerande i östra Ukraina är helt oacceptabelt, dessutom
              folkrättsvidrigt. Omvärlden behöver agera med kraft för att försvara
              våra grannländers suveränitet. Och EU måste fortsätta att stå
              upp för de principer om demokrati och handel som är grunden för
              det Europa som vi har kämpat för.
            </seg>
            <seg xml:id="i-9072921d2c1b3b45-0">
              Fru talman! Vi beger oss nu från Ukraina till Nyåker utanför
              Umeå. Där funderar företagaren Christoffer som tillverkar pepparkakor
              på hur han ska kunna tillverka tillräckligt många för att möta
              efterfrågan i Europa. Hans anställda är några av de 23 000 personer
              i Västerbotten som jobbar på företag som är beroende av sin export
              till EU.
            </seg>
            <seg xml:id="i-76278d5510c1db72-0">
              I Storbritannien finns det just nu 5 000 utbytesstudenter från
              Sverige. Varje dag reser miljontals människor hem och bort utan
              att behöva visum i Europa. I Storbritannien finns, som jag sade,
              många utbytesstudenter och många svenskar som är där och arbetar.
            </seg>
            <seg xml:id="i-2803a10af5b7392e-0">
              EU gör Sverige bättre på ett väldigt konkret sätt. Den fria rörligheten
              har gjort hela Europa till vår spelplan och vårt vardagsrum. När
              marknaden växer och rörligheten ökar får människor och företag
              chanser som de aldrig tidigare har haft. Men samtidigt har byråkratin
              vuxit. Viljan att likrikta har ökat, tryggheten har blivit synonym
              med övervakning och murar står i vägen för dem som behöver vår
              hjälp allra mest.
            </seg>
            <seg xml:id="i-042c05ccb0f90c44-0">
              Fru talman! EU behöver bli smalare men vassare. Samarbetet behöver
              fokusera på det som gör EU bäst och hålla tassarna borta från
              det andra. Det skulle jag vilja tala om i dag, om ett EU som tar
              miljöfrågorna på allvar men låter bli att detaljreglera prydnadsfår.
              Jag vill tala om ett EU som låter oss bestämma över våra svenska
              kronor och i stället fokuserar på hur jobben ska bli fler, om
              ett EU som tror på att olikheter gör oss starkare och som kapar
              i byråkratin.
            </seg>
            <seg xml:id="i-709258820fc4a9fb-0">
              Den 25 maj är det val till Europaparlamentet. Det är ett val
              som spelar roll. Och EU-debatten förtjänar att tas på allvar.
            </seg>
            <seg xml:id="i-74813c7b2513d10d-0">
              Vi behöver prata om vilket Europa vi vill ha. Och jag börjar
              med miljön och klimatet. Centerpartiet vill att du ska kunna bli
              en miljöhjälte utan att det blir för dyrt eller för krångligt.
              Det ska vara enkelt att sopsortera, att köra miljöbil, att köpa
              klimatsmart mat, att veta om produkten är giftfri eller ej och
              att åka kollektivt. Vi kan göra väldigt mycket i Sverige, men
              en förutsättning är att EU tar miljöfrågorna på allvar.
            </seg>
            <seg xml:id="i-45ffece27715a7e9-0">
              I ett grönt Europa klarar vi av att både skapa jobben och samtidigt
              minska våra utsläpp. Och Sverige har faktiskt visat att det fungerar.
              Sedan 1990 har vi sänkt våra utsläpp med 23 procent samtidigt
              som vårt bnp har ökat med 60. Miljö och tillväxt är ingen motsättning.
              De kan jobba tillsammans.
            </seg>
            <seg xml:id="i-12d5d51be772e9f4-0">
              Sveriges företag vinner på att ligga i framkant, och landsbygden
              och bönderna vinner på den förnybara energin och den klimatsmarta
              matproduktionen.
            </seg>
            <seg xml:id="i-844b686a32217cb0-0">
              Vi är duktiga på att vara just klimatsmarta i Sverige, men vi
              kan bli ännu bättre. Det som är säkert är att vi inte kommer att
              bli bättre om vi spelar ensamma. Jag är ganska säker på att inte
              en enda som ville passera in eller ut via en svensk gränskontroll
              förra året hette Kol i förnamn eller Dioxid i efternamn. Koldioxid
              har nämligen inget pass, och så länge utsläppen vägrar att skaffa
              pass behöver vi agera tillsammans, och EU behöver ta på sig ledartröjan.
              Därför vill Centerpartiet att kommissionens förslag om nytt klimatmål
              för 2030 ska höjas till 50 procent. Målen behöver vara nog kraftfulla
              för att vi ska klara av att leva upp till vår del av tvågradersmålet.
              De ska göra skillnad på riktigt. Det tänker vi kämpa för i EU.
            </seg>
            <seg xml:id="i-61f3b5d6ed2a77dc-0">
              Fru talman! Vi behöver också tala om det Europa vi vill ha när
              det handlar om jobben. Det är ett Europa som på allvar kan tävla
              med Kina och USA och som kan skapa förutsättningar för jobb och
              tillväxt i Rumänien men också i Ramkvilla. Och det måste göras
              på rätt sätt. EU tjänar inte på att alla blir lika utan på att
              vi lär oss av varandra. Om EU ska få fler jobb krävs det minskade
              handelshinder, mindre EU-byråkrati och ökad rörlighet för alla,
              inte fina ord, mer byråkrati och skatter och förtäckt protektionism.
              För att klara framtidens match om jobben krävs ökad handel. Det
              är genom solceller och elbilar som vi klarar matchen mot Kina
              och USA, inte genom kolkraftverk och Trabanter.
            </seg>
            <seg xml:id="i-103ee103988bec5a-0">
              Vi behöver även tala om det Europa vi vill ha när det gäller
              euron. Det är ett Europa där medlemsstaterna själva ska få bestämma
              över sin valuta. Det innebär att vi kan gasa och bromsa när det
              behövs för jobb och tillväxt i Sverige, inte när det behövs i
              Tyskland, Portugal eller Grekland. I folkomröstningen 2003 sade
              jag och Centerpartiet nej till euron. Och tänka sig, tio år senare
              gör vi fortfarande det. Vi tycker nämligen att Sverige växer bäst
              med svenska kronor.
            </seg>
            <seg xml:id="i-b1738cffe7720e7b-0">
              Fru talman! Centerpartiets EU är smalt och vasst. Det innebär
              att man låter bli de frågor där medlemsstaterna själva gör saker
              bättre. Det innebär att man kraftsamlar kring de stora, gränsöverskridande
              utmaningarna. Det finns de som kallar det populism att tala om
              den växande byråkratin, om snuset, lakritspiporna, vargarna och
              lekplatserna. Jag håller inte med. Det är visserligen mindre frågor
              i ett EU-perspektiv, men det ger uttryck för någonting större
              – en osund klåfingrighet, en misstro mot människor och en utveckling
              som leder åt helt fel håll.
            </seg>
            <seg xml:id="i-2d1c780da4c1e657-0">
              Tack vare EU:s förordning om klassificering av vissa varor, den
              kombinerade nomenklaturen, vet vi nu att prydnadsfår per definition
              inte är avsedda att roa människor och att det därför inte ska
              vara en leksak. Ja, ni hörde rätt. Däremot vet vi inte hur vi
              ska få till ett handelssystem för koldioxid som faktiskt fungerar.
              Det är milt sagt ingen bra prioritering.
            </seg>
            <seg xml:id="i-a6e3c10ae7cd711b-0">
              Att vara tuff och kritisk är inte att vara populist. Det som
              däremot är populism det är att dra när det börjar bli jobbigt.
              Två partier i den här debatten försöker utmåla sig själva som
              EU-kritiker när de i själva verket är EU-avhoppare. Det är en
              viktig skillnad. Vänsterpartiet och Sverigedemokraterna har inga
              långsiktiga ambitioner att vara med och jobba i ett samarbete
              som har vävt samman över 500 miljoner européer. När länder som
              Ukraina ser EU som en väg framåt, som ett samarbete som kan bygga
              deras land starkt, då säger Vänsterpartiet och Sverigedemokraterna
              att de vill splittra EU. De tänker dra och bygga en egen klubb
              – oklart vad, oklart hur och oklart på vilket sätt det skulle
              bli bättre.
            </seg>
            <seg xml:id="i-a4d43a83d2d025c4-0">
              Fru talman! När man frågar svenskarna vad som är viktigast med
              EU svarar de ungefär som jag, nämligen att ta ansvar för miljön
              och klimatet, fixa fler jobb men inte införa euron samt minska
              regelkrånglet och detaljstyrningen. Med andra ord är många som
              säger som vi, statistiskt sett, centerpartister. Oavsett partifärg
              och åsikter hoppas jag att många som lyssnar på den här debatten
              går och röstar. Faktum är att du kan göra det redan i dag. Det
              tänker jag göra.
            </seg>
            <seg xml:id="i-dbef5f1457596884-0">
              Vi behöver ett EU som möter de stora utmaningarna men som låter
              bli de små, ett smalare men vassare EU.
            </seg>
          </u>
          <note type="speaker" xml:id="i-6e4ed09f797bfc0a-0">
            Anf. 86 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-17">
            <seg xml:id="i-376ed6c50d7f96a8-0">
              Fru talman! Precis i början av mitt politiska engagemang hade
              vi folkomröstningen om EU. Då var det en stor debatt inom miljörörelsen
              om huruvida EU var bra för miljön eller om ett svenskt EU-inträde
              skulle vara förödande för de svenska miljöreglerna. När man ser
              på det i efterhand tror jag att man då hade stora förhoppningar
              om Sverige, som låg långt före de andra EU-länderna. Debatten
              handlade om ifall vi skulle använda det försprånget för att visa
              exempel och driva på utvecklingen i EU eller om vi skulle påtvingas
              de lägre standarderna i EU. I efterhand kan vi konstatera att
              ingen av dem fick rätt. Det som hänt är i stället att de svenska
              miljöreglerna stått stilla och inte förändrats medan EU-reglerna
              rört sig marginellt framåt.
            </seg>
            <seg xml:id="i-dd8a0bbea7d38e7b-0">
              I dagsläget kommer EU med stark miljökritik mot Sverige. Det
              har till stora delar skett under alliansregeringens två mandatperioder.
              I dag är Sverige inte längre känt som ett föregångsland i EU utan
              snarare som ett av de länder som har problem med flera av EU:s
              tuffa miljöregler. Vi kan vara glada åt de tuffa miljöreglerna,
              men vi kan inte vara särskilt glada åt den svenska hållningen.
              Det gäller rätten till ren luft i våra städer, skyddet för livsdugliga
              stammar av rovdjur i våra skogar, möjligheten för fisk att vandra
              upp i våra vattendrag, kontrollen av industriutsläpp och halten
              av gifter i Östersjöns fisk. På alla dessa områden tycker alliansregeringen
              att det finns problem med de stränga miljöreglerna i EU.
            </seg>
            <seg xml:id="i-fb0e54b8b9bb08cc-0">
              Jag och Miljöpartiet tycker att Sverige ska vara en pådrivande
              kraft för miljö- och klimatarbetet i EU, att Sverige behövs i
              EU för att driva just de frågorna. Jag är ledsen för att vi inte
              gör det med den emfas som vi skulle kunna göra. Därför behöver
              vi både en ny regering och fler engagerade parlamentariker i Bryssel.
            </seg>
            <seg xml:id="i-cba733f3caf16fda-0">
              Min fråga till Annie Lööf är varför centerpartisterna i EU-parlamentet
              tyckte att den bästa positionen i klimat- och energipakten, som
              är det viktigaste klimatbeslutet som just nu föreligger, var den
              gröna gruppens förslag om 60 procent minskade utsläppsrätter,
              bindande höga mål för förnybar energi samt energieffektivisering
              medan Centerpartiet i regeringen lägger sig platt för Moderaterna.
            </seg>
          </u>
          <note type="speaker" xml:id="i-5985542a80f2e633-0">
            Anf. 87 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-31">
            <seg xml:id="i-4b9aa9e8d90103f8-0">
              Fru talman! Om man lyssnar på Åsa Romson riskerar man att få
              en felaktig bild av verkligheten. Centerpartiet har inte bara
              höga målsättningar utan vi levererar också. Det stämmer att Sverige
              ligger långt framme i EU. Vi är i dag det mest ambitiösa landet
              i arbetet med 2030-målen. Inget annat land har sammantaget högre
              ambitioner på klimatområdet än Sverige. Om vi ska klara av att
              fixa tvågradersmålet måste vi ha ett utsläppsmål på 50 procent.
              Från både Centerpartiets och regeringens sida lägger vi oss högre
              när det gäller dessa ambitioner än vad kommissionen har föreslagit.
              Det är allt annat än låga ambitioner.
            </seg>
            <seg xml:id="i-19a67ae8cdd44899-0">
              Det bör inte råda några tvivel om vad Centerpartiet har gjort
              för avtryck. Vi har sett en femtondubbling av miljöbilar i Sverige.
              Vi ser att vi når EU:s 2020-mål på det förnybara – sex år före
              utsatt tid. Vi är alltså bäst i klassen både vad gäller utsläppsminskningar
              och andelen förnybar energi. Det är så vi arbetar. Vi sätter upp
              tuffa mål och levererar efter dem.
            </seg>
            <seg xml:id="i-196ee51ea2b7c38c-0">
              Sedan stämmer det att Sverige har stora utmaningar bland annat
              vad gäller luftkvaliteten. Det har gjort att vår miljöminister
              Lena Ek rest runt i de kommuner som inte sköter sig på det området.
              Men det stämmer också att den svenska regeringen är pådrivande
              i kommissionen. Vi har gått ut med att vi förmodligen kommer att
              stämma kommissionen för att den inte har kommit längre vad gäller
              definitionen av hormonstörande ämnen och en giftfri vardag. Det
              är en tuff ambition som regeringen har både genom att sätta upp
              mål och leverera.
            </seg>
            <seg xml:id="i-fb38f316790068a8-0">
              Kommissionen har påpekat att Sverige har vissa brister bland
              annat gällande luftkvaliteten och det jobbar vi med, men vi levererar
              också gentemot kommissionen och säger att det är dags att EU rycker
              upp sig vad gäller giftfri vardag, inte minst riktat mot våra
              barn.
            </seg>
          </u>
          <note type="speaker" xml:id="i-1a5e155c9d3f285c-0">
            Anf. 88 ÅSA ROMSON (MP) replik:
          </note>
          <u who="asa_romson_f891ec" xml:id="i-fdbb2f0d9bae777b-18">
            <seg xml:id="i-e0a83cfbffb0392f-0">
              Fru talman! Jag noterar de goda ambitioner man har när det gäller
              giftfri vardag för barn, vilket nyligen antogs i EU. Det var efter
              en samförhandling i Miljömålsberedningen. Det är mycket bra.
            </seg>
            <seg xml:id="i-5bf1ddecb4aaf65e-0">
              Du svarade inte, Annie Lööf, på frågan varför dina partikamrater
              i EU-parlamentet tyckte att den gröna gruppens position i parlamentet,
              med oerhört tydliga klimatmål riktade både mot förnybar energi
              och mot energieffektivisering, var en bättre position, en tydlig
              klimatposition, än den som Centerpartiet accepterat i regeringssamarbetet.
            </seg>
            <seg xml:id="i-40df5e1040525513-0">
              Du svarade inte heller på hur det kommer sig att Sverige i dag
              är involverat i så många tvister vad gäller EU-reglerna. Det handlar
              om biologisk mångfald. Ska vi inte säkra en grundläggande trygghet
              för den biologiska mångfalden i de svenska skogarna? Ska vi inte
              säkerställa att fisk kan vandra upp i de svenska vattendragen?
              Ska svenska kvinnor och barn riskera att äta giftig fisk från
              Östersjön för att ni vill ha undantag från EU-reglerna?
            </seg>
          </u>
          <note type="speaker" xml:id="i-52ad5c24a239aa10-0">
            Anf. 89 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-32">
            <seg xml:id="i-e783dc5cefd48d98-0">
              Fru talman! Jag kan konstatera att Sverige genom Centerpartiets
              och regeringens arbete har nått vårt mål om förnybart. Vi har
              51 procent förnybart i Sverige. Vi ligger långt framme och har
              redan nått de målsättningar vi hade till 2020. I regeringens överenskommelse
              om det förnybara talar vi om minst 27 procent. Det är långt under
              det Sverige redan ligger på, 51 procent. Vi vill alltså i Sverige
              förbehålla oss rätten att sätta våra tuffa mål om förnybart här
              hemma. Vi tycker att det är rimligt att den svenska regeringen
              trycker på för en ökad andel förnybart. Vi ligger redan i dag
              längst fram i EU vad gäller förnybart, och vi tänker fortsätta
              att göra detta.
            </seg>
            <seg xml:id="i-64c867fe70c53694-0">
              Centerpartiet går till val på att kraftigt öka det förnybara,
              men det är en fråga för riksdagsvalet, inte EU-valet. Här driver
              vi på för att EU ska vara en aktiv aktör vad gäller utsläppsminskningar.
              Både Centerpartiet och alliansregeringen föreslår mycket mer långtgående
              ambitioner än vad kommissionen gör beträffande utsläppsminskningar.
            </seg>
          </u>
          <note type="speaker" xml:id="i-fe158a06eb5b3739-0">
            Anf. 90 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-8">
            <seg xml:id="i-6a7457aeb18c2f1d-0">
              Fru talman! Annie Lööf säger att jag drar när det börjar bli
              jobbigt. Jag har inga ambitioner att dra någonstans. Vi tycker
              att det är EU:s klåfingrighet och maktambitioner som ska dra från
              Sverige. Det är vår utgångspunkt.
            </seg>
            <seg xml:id="i-06e6787653b3d52e-0">
              Smalare man vassare – det har vi hört förr. Det är en gammal
              centerpartistisk slogan. Jag gissar att det måste vara minst tio
              år sedan Maud Olofsson lanserade den. Och det låter ju lite klatschigt.
            </seg>
            <seg xml:id="i-45a46416c327d85c-0">
              Jag roade mig med att läsa lite gamla riksdagsprotokoll från
              2008, när vi – eller snarare ni; jag satt inte i riksdagen då
              – diskuterade Lissabonfördraget här i kammaren. Jag noterade hur
              Centerpartiet talade sig varmt för Lissabonfördraget. Lissabonfördraget,
              EU:s nya grundlag, innebar att vi gav EU makt på 68 nya politikområden:
              rättspolitik, migration, offentlig service, samhällsplanering,
              energi, transporter, turism, idrott, hälsa, utbildning, forskning,
              EU:s budget, utrikes- och säkerhetspolitik med mera. Det innebar
              en väldig maktöverföring från Sverige till Bryssel. Annie Lööf,
              som då hette Annie Johansson, sade så här i debatten: Nu står
              Lissabonfördraget för dörren. Det är en text som Europa behöver,
              inte minst på grund av att antalet medlemsländer växer.
            </seg>
            <seg xml:id="i-9a9e1fafd0360c98-0">
              Då är min enkla fråga till Annie Lööf: På vilket sätt gjorde
              Lissabonfördraget EU smalare?
            </seg>
          </u>
          <note type="speaker" xml:id="i-e4a31c62d846cab7-0">
            Anf. 91 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-33">
            <seg xml:id="i-58b93cfbd652287d-0">
              Fru talman! Debatten mellan Sverigedemokraterna och oss som i
              grunden gillar EU blir ganska tydlig. Sverigedemokraterna vill
              genom en tidsmaskin föra Sverige 20 år tillbaka i tiden och föra
              en debatt om ja eller nej till EU. Vi andra har lämnat den matchen,
              gått vidare och frågat oss hur vi ska göra EU bättre och hur vi
              ska få ett EU som jobbar med färre frågor men gör det bättre.
              En väldigt tydlig kritik består i att jag inte tycker att EU ska
              lägga sig i den svenska arbetsrätten, som Socialdemokraterna vill.
              Jag tycker för den delen heller inte att EU ska ha hand om den
              sociala politiken eller rovdjurspolitiken, utan den politik man
              har på EU-nivå ska flyttas ned till nationell nivå eller kanske
              ännu lägre. Det är ingången i detta.
            </seg>
            <seg xml:id="i-1b36330cd6cd0621-0">
              Lissabonfördraget var en förutsättning för att EU skulle funka
              med så många nya medlemsstater. Det är möjligt att Jimmie Åkesson
              vill ha någon form av anarki, men jag tror på att regler är en
              ganska bra grundbult för ett samarbete. Därför välkomnade jag
              Lissabonfördraget. Det innebar vissa innehållsförändringar, men
              det innehöll framför allt en möjlighet för nationerna och de nationella
              parlamenten att få större inflytande. Det blev också en annorlunda
              situation mellan de olika institutionerna i Europeiska unionen.
              Av den anledningen var vi väldigt aktiva förespråkare för Lissabonfördraget.
              Vi ville få ett bättre fördrag på plats.
            </seg>
            <seg xml:id="i-dfbf71fc04ecef55-0">
              Men kritiken kvarstår från Centerpartiets sida. Vi vill fortsätta
              att flytta ned makt. Vi vill göra EU smalare. Det handlar delvis
              om att säga nej till EU-skatter, EU-arbetsrätt och annat som Socialdemokraterna
              föreslår. Men det handlar också om att konkret plocka saker som
              kulturpolitik, rovdjurspolitik, socialpolitik och arbetsmarknadspolitik
              hem hit till Sverige.
            </seg>
          </u>
          <note type="speaker" xml:id="i-748546647b70296b-0">
            Anf. 92 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-9">
            <seg xml:id="i-658f70eafc318a4f-0">
              Fru talman! Min fråga var på vilket sätt Lissabonfördraget gjorde
              EU smalare, vilket är det genomgående här. Det har Centerpartiet
              haft som utgångspunkt för Europapolitiken i ett antal år, säger
              man. Men man väljer ändå att rösta för den här fördragsförändringen.
              Man väljer att rösta för EU:s nya grundlag, som ger EU massor
              med mer makt på bekostnad av de nationella parlamenten. Då måste
              rimligen frågan vara på vilket sätt Lissabonfördraget gjorde EU
              smalare.
            </seg>
            <seg xml:id="i-d58a4840a9c74d93-0">
              Vi ska absolut samarbeta i Europa. Jag är alldeles övertygad
              om att det är väldigt bra att vi gör det. Jag är alldeles övertygad
              om att vi ska ha goda handelsförbindelser med övriga Europa. Jag
              är också alldeles övertygad om att vi behöver samarbeta för att
              komma åt internationell brottslighet och nå gemensamma miljömål
              och liknande. Jag förstår att det måste ske på en internationell
              arena. Men vi behöver inte flytta makten över vår vardag till
              Bryssel för att kunna samarbeta.
            </seg>
            <seg xml:id="i-6762c7af60e06c7e-0">
              Min fråga kvarstår. På vilket sätt gjorde Centerpartiets stöd
              för Lissabonfördraget EU smalare men vassare?
            </seg>
          </u>
          <note type="speaker" xml:id="i-356d25397018e3ad-0">
            Anf. 93 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-34">
            <seg xml:id="i-38e73d449fbf24d9-0">
              Fru talman! Det här blir nästan lite roligt. Jimmie Åkesson vill
              lämna EU. Han vill dra därifrån. Han föreslår till och med en
              folkomröstning om huruvida vi ska vara kvar eller inte. Vi andra,
              som är i EU och har fokuset där, jobbar varje dag för att EU ska
              bli smalare men vassare. Lissabonfördraget kanske inte gjorde
              EU smalare på så många sätt, men det gav en bättre maktbalans.
              Framför allt gav det ett bättre ramverk för de nya medlemsstaterna
              när EU växte.
            </seg>
            <seg xml:id="i-ed60e4e6537f2463-0">
              Vad som blir väldigt tydligt är att Jimmie Åkesson snackar och
              har visioner om ett EU som han vill lämna. Det är som att börja
              snickra på ett hus och sedan ta fram storsläggan och riva ned
              det. Det är inte trovärdigt.
            </seg>
            <seg xml:id="i-90fd79da16bac264-0">
              Vi vill ha en närodlad politik i EU där makten finns så nära
              väljarna och medborgarna som möjligt. Därför driver vi en offensiv
              EU-vänlig linje där vi plockar ned makt till Sverige och de nationella
              parlamenten inom exempelvis rovdjurspolitik, socialpolitik och
              arbetsmarknadspolitik.
            </seg>
          </u>
          <note type="speaker" xml:id="i-8299cb2006ea848d-0">
            Anf. 94 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-8">
            <seg xml:id="i-5fdd50936d85f0be-0">
              Fru talman! Jag vill att Sverige ska vara en pådrivare i det
              europeiska och globala klimatarbetet. Det kräver att vi är aktiva
              i internationella sammanhang och att vi är en föregångare på hemmaplan.
              Trovärdighet hemma hänger ihop med att tas på allvar där borta.
              Här har vi en stor plump i protokollet som gör att vår trovärdighet
              brister. Jag tänker på Vattenfall, det företag som vi äger tillsammans
              och som regeringen har ansvar för. Vattenfall ensamt släpper ut
              mer koldioxid än hela nationen Sverige. Vattenfall gör huvudlösa
              affärer med gaskraft med Nuon och öppnar nya kolgruvor i Tyskland.
              Det här gör att vi tappar trovärdighet i det globala miljöarbetet.
            </seg>
            <seg xml:id="i-02dc73f942a6250d-0">
              Jag vill ställa en fråga om något väldigt specifikt. Vattenfall
              har stämt den tyska staten för att man i Tyskland fattat ett demokratiskt
              beslut om att avveckla kärnkraften. Vattenfall vill ha ett enormt
              skadestånd därför att den tyska demokratin vill använda rätten
              att gå mot förnybara energislag. Vad tycker du om det, Annie Lööf?
              Är det rimligt att vi överprövar Tysklands demokratiska beslut
              i val av energislag? Det är min första fråga.
            </seg>
            <seg xml:id="i-00c15537f7dcfac8-0">
              Min andra fråga handlar om frihandelsavtalet mellan EU och USA,
              som jag förstår att Centerpartiet är för i de delar som nu ska
              förhandlas. I de här delarna ingår det som kallas investeringsskydd.
              Det skulle ge amerikanska företag rätten att stämma oss som demokrati
              om vi tar demokratiska beslut som minskar deras vinster, till
              exempel om vi tar bort de privata vinsterna i välfärden. Delstaten
              Quebec har med ett liknande investeringsskydd som grund blivit
              stämd därför att de vill förbjuda frackning, en väldigt miljöfarlig
              metod för att ta fram olja. Är detta verkligen rimligt? Ska våra
              demokratiska beslut kunna överprövas av företag i ett nytt avtal
              som gör att vi tappar inflytande över vår egen utveckling?
            </seg>
            <seg xml:id="i-c8711d24f90a0de4-0">
              Varför ska Vattenfall stämma Tyskland? Och varför ska vi låta
              fler kunna stämma oss?
            </seg>
          </u>
          <note type="speaker" xml:id="i-e70790325534bc4e-0">
            Anf. 95 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-35">
            <seg xml:id="i-4f478774ed89445f-0">
              Fru talman! Jonas Sjöstedt skräms med spöken som inte finns.
              Handelsavtalet mellan EU och USA är inte i hamn än. Men det kommer
              att innebära väldigt mycket för våra småföretag och jobb. Det
              kommer att innebära en ökning av vår export med nästan 20 procent
              och en tillväxtökning. På många olika parametrar kommer det att
              innebära mycket gott för Sverige och företagen. Men det handlar
              inte om att underminera svensk och europeisk lagstiftning. Det
              handlar om att förenkla och förbättra standarder och regelverk
              som gör det möjligt att öppna marknader. Det Jonas Sjöstedt inte
              gillar med detta är just orden fri handel. Han gillar inte handel
              – knappt företag, faktiskt. I det här fallet kommer vi att se
              till att det blir ett handelsavtal som funkar, ett handelsavtal
              som är lika rimligt som alla andra handelsavtal vi har med många
              andra länder i världen. Vi tror på fri handel eftersom det skapar
              jobb i Sverige, inte minst för den exporttunga basindustrin som
              är viktig bland annat för Norrlands inland.
            </seg>
            <seg xml:id="i-c3e5fdf5a816c24d-0">
              Låt oss se på Vattenfall. Vattenfall är ett statligt företag
              som ska gå före och peka ut vägen mot ett mer hållbart samhälle.
              Regeringen lade för något år sedan fram bland annat ett nytt ägardirektiv.
              Vi har nya mål för att just hållbarhet ska vara i fokus. Vattenfall
              ska vara ledande i omställningen mot grön energi. Det är viktigt
              att Vattenfalls styrelse och vd följer de ägardirektiv som finns.
              Brunkol i Tyskland blir inte bättre bara för att den finns i Tyskland.
              Det är lika dåligt i Sverige såväl som i Tyskland. Här är det
              viktigt att följa de ägardirektiv som finns om att vara ledande
              i omställningen mot förnybar energi.
            </seg>
          </u>
          <note type="speaker" xml:id="i-614484afd86a6388-0">
            Anf. 96 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-9">
            <seg xml:id="i-5cb4383690ca2d9f-0">
              Fru talman! Min konkreta fråga gällde vad Annie Lööf tycker om
              att Tyskland har stämts av Vattenfall för att landet vill avveckla
              kärnkraften. Ett företag som vi alla äger och som du har ansvar
              för överprövar den tyska demokratins beslut. För en kärnkraftsmotståndare
              måste detta vara upprörande – tycker i alla fall jag. Någon sorts
              åsikt eller någon sorts viljeyttring vore intressant att höra.
            </seg>
            <seg xml:id="i-d7e857257e8f56ca-0">
              Annie Lööf säger att ni vet nästan ingenting om avtalet med USA,
              men det kommer att ge exakt 20 procent ökad tillväxt, handel eller
              vad det nu var. Det är väl det man kallar contradiction in terms
              på engelska.
            </seg>
            <seg xml:id="i-e46fe9e03318dd58-0">
              Faktum är att det finns ett utkast till ram för avtalet. Där
              ingår en klausul som heter ISDS. Det innebär bolags rätt att stämma
              stater. Det är vad jag är ute efter. Jag har röstat för massor
              av handelsavtal som tar bort handelshinder i EU-parlamentet, men
              jag tänker inte rösta för ett avtal som ger företag rätt att stämma
              demokratier. Det är just den specifika delen, ISDS, som jag frågar
              dig om: Varför vill ni ge andra länders företag rätt att stämma
              vår demokrati om vi fattar beslut som minskar deras vinst? Det
              är en direkt parallell till den fråga du inte vill svara på om
              Vattenfall och Tyskland.
            </seg>
          </u>
          <note type="speaker" xml:id="i-5b2075857ccf064c-0">
            Anf. 97 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-36">
            <seg xml:id="i-62c4dac13b287ca5-0">
              Fru talman! Det här är Jonas Sjöstedts möjlighet att driva sin
              enkelspåriga linje om vinster i välfärden eller inte. Jag kan
              konstatera att avtalet inte är färdigförhandlat. Det är mycket
              som ligger på bordet, men syftet med ett frihandelsavtal är att
              skapa jobb och tillväxt, att förenkla och förbättra de regelverk
              och standarder som finns för att möjliggöra ett ökat utbyte som
              i förlängningen leder till ökad tillväxt och fler jobb hemma i
              Sverige. Det är Jonas Sjöstedt emot, och det är jag för. Det är
              en viktig skiljelinje.
            </seg>
            <seg xml:id="i-0c53bc5db9e916be-0">
              Vattenfall är, återigen, ett statligt bolag med tydliga ägardirektiv
              från regeringen. Jag förutsätter att Vattenfall följer dem. Vattenfall
              ska vara ledande i den gröna omställningen.
            </seg>
          </u>
          <note type="speaker" xml:id="i-8b764158d1ee194f-0">
            Anf. 98 JIMMIE ÅKESSON (SD):
          </note>
          <u who="jimmie_akesson_c1dac3" xml:id="i-13645ae4b81c8c68-10">
            <seg xml:id="i-a340e23579c2ca0a-0">
              Fru talman! Då är det dags för den första stora händelsen under
              supervalåret. Just valet till Europaparlamentet brukar inte väcka
              så stort intresse bland svenska väljare. Det finns ett utbrett
              missnöje i Sverige med EU:s utveckling mot mer och mer av överstatlighet
              och federalism. Det är många som är oerhört kritiska till utvecklingen,
              och det finns många som är i allmänhet motståndare till just överstatlighet
              och federalism som inte vill legitimera dem genom att rösta.
            </seg>
            <seg xml:id="i-3d51dcd21f31f357-0">
              Även jag som delar den uppfattningen menar att det här är ett
              mycket viktigt val. Det är särskilt viktigt för oss som är kritiska.
              Om vi inte röstar den 25 maj ger vi de federalister som vill fortsätta
              att bygga monsterstaten i Europa fritt spelrum att fullfölja den
              utvecklingen. Det ska vi inte ge dem.
            </seg>
            <seg xml:id="i-1d4e8e772a93a495-0">
              Tvärtom, fru talman, ser jag den 25 maj som ett ypperligt tillfälle
              för kritiker av monsterstaten och den federala utvecklingen i
              Europa att sända en signal. Det ska vara en kraftfull signal om
              att det nu räcker. Nu är det nog. Nu vill vi ha tillbaka makten
              över vår egen vardag. Det är vad EU-valet handlar om. EU-valet
              handlar om makt. EU-valet handlar om i vilken riktning som det
              europeiska samarbetet ska fortsätta utvecklas. Ska vi fortsätta
              i samma riktning, flytta mer och mer makt från Sverige och de
              övriga nationella parlamenten till Bryssel, fortsätta att bygga
              en federalistisk monsterstat i Europa? Eller ska vi stoppa den
              utvecklingen och ta några steg tillbaka? Ska vi gå tillbaka till
              det mellanstatliga samarbete som tidigare fanns mellan fria, självständiga
              demokratier i Europa? Det är den stora politiska konflikten i
              Europa inför valet.
            </seg>
            <seg xml:id="i-50bde128693eb98a-0">
              Fru talman! I den här församlingen finns åtminstone sex partier
              som vill fortsätta på den inslagna vägen. De vill fortsätta att
              flytta makten från oss i kammaren, från oss folkvalda, till Bryssel,
              till andra länders politiker. Det är politiker som vi svenska
              väljare inte kan rösta på eller kan avsätta när de sköter sig
              dåligt. Sex partier vill fortsätta byggandet av ett federalt Europa.
            </seg>
            <seg xml:id="i-95e8b700a9736eb1-0">
              I det här sammanhanget menar jag, fru talman, att det spelar
              ingen roll om man röstar på Moderaterna eller Socialdemokraterna.
              De vill ungefär samma sak, nämligen fortsätta att flytta makt
              till Bryssel – om än i lite olika grad. Om vi ska titta på detta
              lite krasst gäller det för Folkpartiet, Centerpartiet, Kristdemokraterna
              och Miljöpartiet. Vänsterpartiet har länge hävdat att det är kritiskt
              till utvecklingen. Men även Vänsterpartiet vacklar i sitt motstånd
              när man har intagit ett slags pragmatisk hållning till överstatligheten
              och är för överstatlighet när den passar de egna intressena.
            </seg>
            <seg xml:id="i-5d1ab3bdacbf3a5b-0">
              Fru talman! Kvar finns egentligen ett parti i församlingen som
              har en konsekvent position mot mer av överstatlighet och federalism,
              som vägrar acceptera att vi fortsätter att flytta makt till Bryssel,
              som vägrar att se det som rimligt att ett svenskt medlemskap i
              en överstatlig politisk union finns inskrivet i den svenska grundlagen.
              Det partiet, fru talman, är Sverigedemokraterna.
            </seg>
            <seg xml:id="i-8a9373aafb0fd17b-0">
              Jag vill ändå i det här sammanhanget framhålla vikten av samarbete
              i Europa. Sverige är ett litet exportberoende land. Sverige är
              en liten öppen ekonomi. Det är klart att det är helt avgörande
              för oss att vi har goda handelsförbindelser med övriga länder
              i vårt närområde, inte minst inom det som vi i dag kallar EU.
              Det är självklart.
            </seg>
            <seg xml:id="i-b08033a1393b9681-0">
              Lika rimligt och lika självklart är det att vi samarbetar för
              att lösa gemensamma problem, till exempel internationellt organiserad
              brottslighet eller globala miljöproblem, med hjälp av samarbete
              på en global arena. Det är självklarheter. Samarbete är avgörande
              på många sätt.
            </seg>
            <seg xml:id="i-5d6f82c0045b3aec-0">
              Men för att samarbeta, fru talman, behöver vi inte ha en gemensam
              utrikespolitik med en gemensam utrikesminister. Vi behöver inte
              ha en särskild EU-president. Vi behöver inte harmonisera skattepolitiken.
              Vi behöver inte harmonisera den ekonomiska politiken. Vi behöver
              inte ha en gemensam valuta som alldeles uppenbart inte fungerar.
              Vi behöver inte ha en gemensam modell för arbetsmarknaden. Det
              går inte att ha en gemensam modell för arbetsmarknaden därför
              att förutsättningarna är så olika i de olika länderna. Vi har
              dessutom i Sverige en modell som har tjänat oss väl i snart 100
              år. Vi behöver inte en särskild EU-armé. Vi behöver inte ha ett
              gemensamt lagstiftande parlament. Vi behöver inte ha en gemensam
              flagga, och vi behöver ingen gemensam nationalsång. Ingenting
              av det där har över huvud taget någonting med samarbete att göra
              utan är bara uttryck för den politiska elitens stormaktsambitioner.
            </seg>
            <seg xml:id="i-29595e095f360259-0">
              Vi, fru talman, som är motståndare till utvecklingen tror på
              samarbete. Vi tror på ett mellanstatligt samarbete mellan fria,
              självständiga demokratier i Europa. Det är vad valet den 25 maj
              handlar om.
            </seg>
            <seg xml:id="i-d76f2529ee4ee85c-0">
              Den fria rörligheten är ett av fundamenten för Europeiska unionen.
              Det är klart att det finns en del positivt med att Europa har
              öppnats. Vi kan i princip sätta oss i en bil i Sverige och färdas
              genom nästan hela kontinenten. Vi behöver inte på något sätt meddela
              oss eller visa pass. Det är naturligtvis bekvämt – det ska tillstås.
              Men då måste vi i sammanhanget betänka att när vi kan passera
              gräns efter gräns, land efter land, utan att någon ber oss att
              meddela oss, att visa ett pass eller kontrollerar vilka vi är
              eller vad vi har med oss, betyder det att det ser likadant ut
              vid vår gräns. Där sitter det inte heller någon och kontrollerar
              vem och vad som ska färdas in i vårt land.
            </seg>
            <seg xml:id="i-66de9dc497608f51-0">
              Vad får det för konsekvenser i vårt samhälle? Vad får det för
              konsekvenser för tryggheten i vårt land, vapensmuggling, drogsmuggling,
              människosmuggling, illegal invandring och kriminella ligor?
            </seg>
            <seg xml:id="i-80e18717c0d9d373-0">
              Det här måste man väga. Man måste å ena sidan se de bekvämlighetsvinster
              som vi kan göra med det här och å andra sidan se den minskade
              trygghet som det innebär att vi har öppnat Europa på ett sätt
              som kan utnyttjas av kriminella.
            </seg>
            <seg xml:id="i-75bc5ddf399ee92c-0">
              För mig är det valet inte särskilt svårt. Jag tycker inte att
              det är någon större uppoffring att visa ett pass när jag ska passera
              ett annat lands gräns. Jag tycker inte att det är någon uppoffring
              över huvud taget. Det är inte ens obekvämt, särskilt inte om det
              får den följden att jag kan sova lite bättre på natten och att
              jag känner mig lite tryggare i mitt eget land. Då har jag inga
              som helst problem med att visa mitt pass.
            </seg>
            <seg xml:id="i-057bfdb6fd8b8e98-0">
              Jag menar att insikten om att bristen på trygghet begränsar frihetens
              värde måste vara vägledande för synen på den fria rörligheten
              i Europa. Därför, fru talman, vill vi återupprätta gränsskyddet.
              Vi vill stärka resurserna till tullen. Vi vill begränsa den fria
              vistelsetiden för EU-medborgare i andra europeiska länder. När
              det gäller vissa länder vill vi dessutom ha visumtvång. Medborgare
              från vissa länder utnyttjar nämligen den fria rörligheten på ett
              otillbörligt sätt. Det har inte minst koppling till det masstiggeri
              som numera finns i snart sagt varje svensk stad.
            </seg>
            <seg xml:id="i-8936ecab34037567-0">
              Det finns mycket att säga om det. Det finns mycket att säga om
              den sociala utsatthet som det är ett tecken på. Det finns också
              mycket att säga om de effekter som det får på och i det svenska
              samhället. Men jag tycker att det viktigaste i det här sammanhanget
              är att framhålla att Sverige inte kan och ska ta ansvar för hela
              Europas befolkning. Alla européer som lever i social utsatthet
              är inte vårt ansvar. Det varken kan eller ska vara vårt ansvar.
            </seg>
            <seg xml:id="i-6c02a05fb006651d-0">
              Det måste anses grundläggande att så länge fri rörlighet råder
              i Europa måste varje enskilt land ta eget ansvar för sin egen
              befolkning. Allt annat är ohållbart, fru talman.
            </seg>
            <seg xml:id="i-149045269d5a3524-0">
              EU-medlemskapet och den fria rörligheten innebär också ett reellt
              och allvarligt hot mot svenska löntagare, mot svenska kollektivavtal
              och mot den svenska modellen. Vi ser det i byggbranschen. Vi ser
              det i skogsnäringen. Vi ser det i transportbranschen. Det är en
              total brist på kontroll, en urholkning av avtal och villkor, en
              lönedumpning och olagliga transporter.
            </seg>
            <seg xml:id="i-79782d5cc8ff3927-0">
              Nu försöker inte minst Socialdemokraterna locka väljare med löften
              om att skapa ordning och reda på den svenska arbetsmarknaden.
              Jag menar, fru talman, att det är falska löften. Man har helt
              enkelt ingen som helst trovärdighet kvar när man själv bär skulden
              för att en gång ha gett bort makten till Bryssel och Europeiska
              unionen.
            </seg>
            <seg xml:id="i-5aad10721a48333a-0">
              Arbetsmarknaden ska betraktas som en nationell angelägenhet.
              Vi ska slå vakt om den svenska modellen, svenska kollektivavtal
              och svenska löntagares intressen. I Sverige konkurrerar vi inte
              med låga löner och osjysta villkor. I Sverige konkurrerar vi med
              kunskap, kompetens och kvalitet, fru talman.
            </seg>
          </u>
          <note type="speaker" xml:id="i-7873e2688a3f8177-0">
            Anf. 99 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-37">
            <seg xml:id="i-5e3bed57011db84b-0">
              Fru talman! För Centerpartiet är jobb och utveckling i hela landet
              en grundbult. Därför gör vi nu i regeringen stora satsningar,
              miljardsatsningar, på den svenska landsbygden i form av jobb,
              företag, service och bredband.
            </seg>
            <seg xml:id="i-facef25810326c1e-0">
              I Sverigedemokraternas budgetmotion från i höstas kan man läsa
              att de vill förstärka det så kallade landsbygdsprogrammet. Det
              är en satsning som visserligen är kraftigt lägre än regeringens
              offensiva satsning på landsbygdsprogrammet. Men frågan är egentligen
              vad Sverigedemokraterna vill. Det handlar om det som de går till
              val på. I Sverigedemokraternas EU-valplattform står det i stället
              att Sverigedemokraterna helt vill skrota EU:s jordbruksstöd, CAP,
              där det svenska landsbygdsprogrammet på 36 miljarder ingår. Det
              är ett program som Sverigedemokraterna så sent som för några månader
              sedan talade om; man sade vad man ville göra för att det inte
              skulle få en negativ inverkan på landsbygden. Detta vill man nu
              helt ta bort. Det är inga kompromisser och inga nyanser. Det ska
              tas bort i sin helhet, jämnas med marken.
            </seg>
            <seg xml:id="i-4351a8b4d8643c88-0">
              Vilket är Åkessons besked till den strävsamma lantbrukaren i
              Småland, som inte längre ska få betalt för att han utför miljötjänster?
              Vilket är Åkessons besked till den ideella bredbandsföreningen,
              som nu inte kommer att få sin fiber? Vilket är Åkessons besked
              till grisbönderna, som inte längre kompenseras för Sveriges höga
              djurskydd? Vad gäller egentligen?
            </seg>
            <seg xml:id="i-6bd47932a3e6882a-0">
              Det är uppenbart att ni nu kommer att gå till val i EU på att
              utradera det svenska landsbygdsprogrammet. Det handlar om satsningar
              på bredband, företag, jobb och svensk livsmedelsproduktion. Dubbelmoral
              är ett ganska passande ord. Jimmie Åkesson! Varför går ni till
              val på att skrota det svenska landsbygdsprogrammet?
            </seg>
          </u>
          <note type="speaker" xml:id="i-eb940648e24f642c-0">
            Anf. 100 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-11">
            <seg xml:id="i-1be8db4da768c0be-0">
              Fru talman! Annie Lööf tar upp en ganska stor sak. Sverige är,
              som Annie Lööf känner till, nettobidragsgivare till Europeiska
              unionen. Vi betalar nästan 38 miljarder kronor i år, brutto. Vi
              får tillbaka ungefär 11. Det innebär att vi ger någonting man
              skulle kunna likna vid ett bistånd i dag till relativt välmående
              länder i Europa. Vissa av dem är till och med väldigt välmående,
              till exempel England.
            </seg>
            <seg xml:id="i-fb803a2f56067c6f-0">
              Jag ser inget mervärde i det. Jag tycker att de skattepengarna
              gör väsentligt större nytta i Sverige, i den svenska välfärden,
              för svensk infrastruktur och för den svenska landsbygden. Vi gör
              oerhörda satsningar i vårt förslag till statsbudget på den svenska
              landsbygden. Vi gör oerhörda satsningar för att svensk landsbygd
              ska kunna växa av egen kraft och kunna växa utifrån de resurser
              och tillgångar som finns på svensk landsbygd. Vi gör stora satsningar.
            </seg>
            <seg xml:id="i-dcfc1ed8d5cf185a-0">
              Men jag förstår inte varför vi ska skicka pengarna via Bryssel
              till svensk landsbygd. Kan Annie Lööf förklara det för mig? Var
              finns mervärdet i att göra på det viset? Dessutom förlorar vi
              två tredjedelar av pengarna vi skickar till Bryssel på vägen.
              Det är inte något särskilt effektivt sätt att spendera pengar
              – tvärtom.
            </seg>
            <seg xml:id="i-1924b0adadd7201f-0">
              Svensk landsbygd ska ha oerhörda tillgångar och resurser. Vi
              ska satsa pengar i svensk landsbygd. Så är det. Men vi tänker
              inte gå med på att vi skickar pengarna via Bryssel. Det är det
              som våra förslag är ett uttryck för, fru talman.
            </seg>
          </u>
          <note type="speaker" xml:id="i-5a33f152223d7103-0">
            Anf. 101 Näringsminister ANNIE LÖÖF (C) replik:
          </note>
          <u who="unknown" xml:id="i-454bac6cad2610d8-38">
            <seg xml:id="i-68e767f0f25c1166-0">
              Fru talman! Det resonemanget håller inte, och det vet Jimmie
              Åkesson.
            </seg>
            <seg xml:id="i-fb189496fa28d7d2-0">
              För det första: I ert Europavalmanifest nämns det inte med ett
              enda ord att landsbygdsprogrammets insatser ska övergå till att
              vara nationella. Däremot nämner ni att gårdsstöden ska överföras,
              men Jimmie Åkesson vet att det är en helt annan sak.
            </seg>
            <seg xml:id="i-31aba53892778cc9-0">
              För det andra: Om ni skulle ha en ambition att göra motsvarande
              satsningar nationellt skulle det inte vara trovärdigt. En samstämmig
              bedömarskara konstaterar nämligen att Sverigedemokraternas budget
              består av hittepåpengar. Om Åkesson vill sms:a låna kan det vara
              värt att tänka på att det krävs 12 miljoner sms-lån för att få
              ihop till det svenska landsbygdsprogrammet.
            </seg>
            <seg xml:id="i-912732b9e30903ca-0">
              För det tredje: Resonemanget om helt nationella jordbruksstöd
              leder knappast till ett dynamiskt och livskraftigt svenskt jordbruk
              utan till sneda konkurrensförhållanden, en mindre öppen marknad
              och sämre möjligheter för svenska bönder. Det tjänar varken Sverige
              eller landsbygden på.
            </seg>
            <seg xml:id="i-c0ec9ab6701bd1ce-0">
              Återigen: Varför vill ni skrota EU:s gemensamma jordbrukspolitik
              och det svenska landsbygdsprogrammet, med satsningar på service
              och bredband?
            </seg>
          </u>
          <note type="speaker" xml:id="i-f284182400c29798-0">
            Anf. 102 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-12">
            <seg xml:id="i-b0cadb21a14708ce-0">
              Fru talman! Det finns en sak som verkligen snedvrider villkoren
              för lantbrukare och jordbrukare i Europa, i synnerhet i Sverige.
              I Europa tillåts man behandla djur väldigt illa, medan vi i Sverige
              inte tillåts göra det. Det innebär att svenska bönder får en konkurrensnackdel.
              Det vill Annie Lööf kompensera genom att skicka pengarna via Bryssel.
              Vi ger i stället ett djurvälfärdsbidrag direkt från den svenska
              staten. Det är ett mycket mer effektivt sätt. Då försvinner det
              inte pengar på vägen. Det är ganska enkelt egentligen.
            </seg>
            <seg xml:id="i-fb9ea7d580e42eb9-0">
              Men Annie Lööf svarade inte på min fråga. Var finns mervärdet
              i att göra på det här viset? Var finns mervärdet i att skicka
              tiotals miljarder varje år via Bryssel för att sedan få tillbaka
              ungefär en tredjedel av de pengarna, som vi sedan kan fördela
              till olika verksamheter i Sverige? Var finns mervärdet i detta?
            </seg>
            <seg xml:id="i-122c532aa757ca69-0">
              Nu kom jag på mig själv. Jag inser att Annie Lööf inte har rätt
              att svara. Jag tror inte att hon hade svarat på detta i alla fall,
              så det kvittar. Men se det som en retorisk fråga.
            </seg>
          </u>
          <note type="speaker" xml:id="i-e50c98f666726233-0">
            Anf. 103 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-10">
            <seg xml:id="i-2069f40ab394d69b-0">
              Fru talman! I den här debatten har Jimmie Åkesson framhållit
              sig själv som löntagarnas bästa vän mot social dumpning och mot
              försämrade villkor när man ställer löntagare mot varandra.
            </seg>
            <seg xml:id="i-02bb5e807760acc4-0">
              Jag menar att det inte håller för en närmare granskning. Jag
              har ett exempel på det. Den 2 april röstade vi i den här kammaren
              om bemanningsföretag. Socialdemokraterna hade lagt fram förslag
              om att strama upp reglerna.
            </seg>
            <seg xml:id="i-15ee6e22f9fed01c-0">
              Det ska inte vara möjligt att säga upp fast anställda och ta
              in bemanningsföretag i stället. Det ska inte vara så att man kan
              ta in bemanningspersonal för att täcka upp permanenta behov.
            </seg>
            <seg xml:id="i-89e3edc51769c412-0">
              Det sker i dag. Jag har själv besökt arbetsplatser där man har
              avskedat fast anställd personal och tagit in bemanningspersonal
              från andra länder och passat på att pressa ned arbetsvillkoren
              och lönerna för dem som arbetar. Det är ett sätt att direkt öppna
              upp för social dumpning. Det röstar vi emot, men ni röstar för
              att man ska kunna göra det.
            </seg>
            <seg xml:id="i-25259a793999b18a-0">
              Jag menar att det inte stämmer när ni framhåller er själva som
              löntagarnas bästa vän. Varför röstar ni då som ni gör, Jimmie
              Åkesson?
            </seg>
          </u>
          <note type="speaker" xml:id="i-1d7cf0224834c04d-0">
            Anf. 104 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-13">
            <seg xml:id="i-ada519b0adabfa4a-0">
              Fru talman! Jag tror förvisso att Jonas Sjöstedt och jag gör
              samma analys när det gäller på vilket sätt den europeiska unionen
              och medlemskapet i den har påverkat den svenska modellen och påverkar
              svenska löntagare och naturligtvis även, som Jonas själv säger,
              löntagare från andra länder som kommer hit. Man dumpar löner och
              villkor – det gäller framför allt oseriösa företag. Det får en
              konkurrenseffekt gentemot svenska löntagare och gentemot svenska
              seriösa företag.
            </seg>
            <seg xml:id="i-0a2e50be6c065fa8-0">
              Det här är någonting som är väldigt dåligt. Jag utgår från att
              Jonas Sjöstedt, som säger sig tillhöra arbetarrörelsen, håller
              med mig om det.
            </seg>
            <seg xml:id="i-e4358405cfc80a55-0">
              Då undrar jag varför det är viktigt för Jonas Sjöstedt att hela
              tiden låtsas som att vi inte gör samma analys. Jag förstår inte
              varför det är så viktigt. Jag förstår inte varför Jonas Sjöstedt
              ska hitta små detaljer i omröstningar i riksdagen varenda gång
              vi debatterar som egentligen inte alls ger hela den stora bilden.
            </seg>
            <seg xml:id="i-8d9b81ce8c56ff28-0">
              Jag menar verkligen allvar, Jonas Sjöstedt, när jag lyfter villkoren
              för svenska löntagare och lyfter hur till exempel utstationerad
              arbetskraft behandlas på den svenska arbetsmarknaden. Jag menar
              verkligen allvar när jag säger att jag vill försvara svenska kollektivavtal
              och den svenska modellen. Jag hoppas att alla krafter som vill
              det är med mig i kampen för svenska löntagare.
            </seg>
            <seg xml:id="i-5aeeb79521653dd3-0">
              Det bekymrar mig lite när Vänsterpartiet har bytt fot vad gäller
              EU-medlemskapet och har bestämt sig för att vara för överstatlighet
              när det passar den egna agendan. Problemet är att när man verkar
              för till exempel en gemensam modell för arbetsmarknaden på den
              europeiska nivån blir det långsiktigt, vill jag i alla fall hävda,
              ett allvarligt hot mot den svenska modellen. Vad är det som säger,
              när vi ger Bryssel makten över den svenska arbetsmarknaden, att
              vi får behålla den svenska modellen med kollektivavtal, den svenska
              modell som har tjänat oss så väl i nästan hundra år? Kan Jonas
              Sjöstedt svara på det?
            </seg>
          </u>
          <note type="speaker" xml:id="i-dc0ae2383b2d72c7-0">
            Anf. 105 JONAS SJÖSTEDT (V) replik:
          </note>
          <u who="jonas_sjostedt_d8098c" xml:id="i-7b2884c831735848-11">
            <seg xml:id="i-1e979d6dee674c84-0">
              Fru talman! Det finns ett uttryck i USA: You can talk the talk,
              but you cannot walk the walk. Det tycker jag är typiskt för Jimmie
              Åkesson. Du står här, Jimmie Åkesson, och låtsas att du står på
              löntagarnas sida. Men ni är för att förstöra lagen om anställningsskydd.
              Det röstar ni för och skriver motioner om i riksdagen.
            </seg>
            <seg xml:id="i-b95b522dbdca59f7-0">
              När vi röstar om man ska få eller inte få sparka fast anställda
              för att i stället ta in bemanningspersonal röstar ni med den borgerliga
              regeringen, som ni gör i de flesta viktiga voteringar, mot löntagarnas
              rättigheter. Då duger det inte att komma stunden efter och säga:
              Vi slåss för arbetsrätten, vi slåss mot social dumpning. Gör man
              det får man visa det genom sitt handlande, Jimmie Åkesson. Där
              är skillnaden mellan dig och mig: Vi gör det också i praktiken.
            </seg>
          </u>
          <note type="speaker" xml:id="i-7a420406982485bb-0">
            Anf. 106 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-14">
            <seg xml:id="i-d9ea0815357ee015-0">
              Fru talman! Jonas Sjöstedt säger att man gör det i praktiken.
              Ändå vill man flytta över makten över arbetsmarknadspolitiken
              till Brysselnivå. Man vill dessutom flytta ännu mer makt till
              Bryssel. Det är lite det som är min poäng. Jag förstår inte på
              vilket sätt det gynnar svenska löntagare att man flyttar makten
              över svensk arbetsmarknadspolitik och makten över hur de ska ha
              det på sina arbetsplatser, vilka löner och liknande de ska ha
              till Bryssel. Jag förstår faktiskt inte på vilket sätt det skulle
              gynna svenska löntagare. Jag förstår inte heller på vilket sätt
              det gynnar till exempel utstationerad arbetskraft från andra länder.
            </seg>
            <seg xml:id="i-a99376c30026e600-0">
              Jag förstår inte det, Jonas Sjöstedt, men det gör säkert du.
            </seg>
          </u>
          <note type="speaker" xml:id="i-1586bace11a80afd-0">
            Anf. 107 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-a7b04a90f5184298-3">
            <seg xml:id="i-d2901ce1ca58a037-0">
              Fru talman! Jimmie Åkesson ägnar huvuddelen av sitt anförande
              åt att i väldigt tuffa ordalag döma ut EU som idé, det EU som
              har betytt ofantligt mycket för en kontinent som låg i ruiner
              för 50 år sedan, då några modiga ledare började bygga broar i
              stället för murar mellan folken i ett Europa som var förött av
              totalitära ideologier.
            </seg>
            <seg xml:id="i-1473a3f32309ada9-0">
              Jimmie Åkesson har i olika sammanhang talat om EU och vårt medlemskap
              som början till slutet på Sveriges historia som en fri och självständig
              nation. Han står i talarstolen och vällustigt mumsar i sig den
              kaka som han sedan tycker sig ha kvar.
            </seg>
            <seg xml:id="i-246ac10e7d3d1597-0">
              Han säger i inläggen här att det inte kommer att betyda så mycket
              om Sverige lämnar EU. Men det är en ofantlig skillnad på att vara
              med i en förening och att stå utanför. Är man med i föreningen
              får man del av föreningens alla fördelar och också dess skyldigheter.
              Man är med vid bordet när saker och ting beslutas.
            </seg>
            <seg xml:id="i-fd4cc21aa2f9171f-0">
              Om Jimmie Åkesson skulle få igenom sin idé och Sverige skulle
              lämna unionen upplöses inte unionen därmed, utan den finns kvar.
              Den finns och sätter ramarna för svenska företag. Den avgör väldigt
              mycket av hur många jobb vi har i Sverige, vilket i sin tur avgör
              väldigt mycket av vilket välstånd vi har i vårt land.
            </seg>
            <seg xml:id="i-3bd72c16ec9d3ef0-0">
              Jimmie Åkesson företräder en linje som handlar om att ta Sverige
              ur det här sammanhanget och tror att Sverige finns kvar precis
              som det är. Det går inte ihop, Jimmie Åkesson.
            </seg>
          </u>
          <note type="speaker" xml:id="i-8062e9074f4743a0-0">
            Anf. 108 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-15">
            <seg xml:id="i-4c853c98730b41a3-0">
              Fru talman! Göran Hägglund säger att vi får ta del av alla fördelar
              och alla skyldigheter. Så är det. Vi deltar ju fullt ut, åtminstone
              i EU, visst. Vi betalar 26 miljarder netto varje år för att få
              vara med. Jag tycker att de pengarna kan göra väsentligt större
              nytta i den svenska välfärden eller för att bygga ut svensk infrastruktur
              i stället för att bygga ut välfärden i forna östblocket eller
              infrastrukturen i Spanien. De pengarna behöver vi för att göra
              det här i Sverige.
            </seg>
            <seg xml:id="i-2a2ed28771d7cd7d-0">
              Vi har redan en biståndsbudget på mellan 30 och 40 miljarder
              kronor varje år som vi ska använda för att hjälpa andra länder
              och ge utvecklingsbistånd. Men vi ska inte ge relativt eller väldigt
              välmående demokratier och länder i Europa ytterligare ett bistånd,
              pengar som vi behöver i vårt eget land. Det är min utgångspunkt,
              delvis.
            </seg>
            <seg xml:id="i-b88339b0d8535949-0">
              Nu har vi hört mycket. Nästan varenda talare som har varit uppe
              har svulstigt talat om EU som ett fredsprojekt. Det var fantastiskt
              att vi samsades här. Ja, det började som det, absolut. Det började
              som ett fredsprojekt för att garantera långsiktig fred och stabilitet
              i Europa. Där får man väl ändå säga att EU har lyckats väldigt
              väl.
            </seg>
            <seg xml:id="i-12b9c44460cbb4ff-0">
              Men med det som sker nu och som har skett på senare år, framför
              allt det senaste decenniet sedan östutvidgningen, bygger man in
              nya konflikter i Europa, vill jag påstå. Vi sade tidigare här
              att ett skäl till att anta Lissabonfördraget var att det hade
              kommit in många nya medlemsländer. Ja, precis, nu är det ännu
              fler intressen som ska samsas under samma tak. Nu är det ännu
              fler behov som ska samsas under samma tak. Av det kommer det att
              födas nya konflikter och nya motsättningar. Då behövs det en makt,
              en stark centralmakt, som trycker ned de olika intressena och
              likriktar och styr.
            </seg>
            <seg xml:id="i-d472d67256e95490-0">
              Det är inget fredsprojekt långsiktigt, Göran Hägglund. Det kommer
              att bygga in nya konflikter i Europa. Det kommer vi att se framöver
              om vi inte bryter utvecklingen nu.
            </seg>
          </u>
          <note type="speaker" xml:id="i-4a2ad8ab1853a648-0">
            Anf. 109 Socialminister GÖRAN HÄGGLUND (KD) replik:
          </note>
          <u who="carina_hagg_cee9b6" xml:id="i-a7b04a90f5184298-4">
            <seg xml:id="i-ce21e968904589be-0">
              Fru talman! Man kan välja olika strategier när det är saker och
              ting som man ogillar i en förening som man ingår i. Det ena är
              att utmåla den som en monsterstat – ett uttryck som Jimmie Åkesson
              använt. Det andra är att verka för att det ska bli en mönsterunion.
            </seg>
            <seg xml:id="i-0227a098d232537b-0">
              Vi tror att det här innebär enorma fördelar. För Sverige, som
              är ett litet exportberoende land, betyder deltagandet fantastiskt
              mycket. Det betyder enormt mycket att vi kommer överens med andra
              länder i stället för att bekämpa varandra i olika sammanhang.
              EU är den här föreningen. Det går inte att tänka bort den. Om
              man tror att Sverige kan lämna EU och vara oförändrat har man
              inte förstått särskilt mycket.
            </seg>
            <seg xml:id="i-20bb2b5f2d78de74-0">
              Det här är ett sammanhang där Jimmie Åkesson nu går till val.
              Han har fått frågan gång på gång vilka han ska samarbeta med.
              Är det Front National från Frankrike? Är det belgiska Vlaams Belang,
              British National Party eller grekiska Gyllene gryning? Är det
              i det sällskapet som Jimmie Åkesson tänker sig att driva sin politik?
            </seg>
          </u>
          <note type="speaker" xml:id="i-93ba50dd69d6a314-0">
            Anf. 110 JIMMIE ÅKESSON (SD) replik:
          </note>
          <u who="jimmie_akesson_c1dac3" xml:id="i-13645ae4b81c8c68-16">
            <seg xml:id="i-ba111be4df64e491-0">
              Fru talman! Nu tycker jag att Göran Hägglund är ohederlig. Han
              vet att jag inte tänker samarbeta med till exempel det grekiska
              partiet. Men jag släpper det, för vi vet inte vilka vi ska samarbeta
              med. Det får vi se efter valet.
            </seg>
            <seg xml:id="i-17b1a847351b1a77-0">
              Jag är ledsen, Göran Hägglund, men EU är ingen förening. Det
              är en politisk, överstatlig union. Man kan inte jämföra EU med
              en förening. EU är en uppsättning avtal. EU har en grundlag som
              står över svensk grundlag. EU har lagar som står över svenska
              lagar. Det är ingen förening. I dag styr EU nästan hela vår vardag.
              Mer än hälften av alla beslut som folkvalda i Sverige fattar styrs
              från Bryssel. Det är ingen förening. Det är en överstatlig, politisk
              union som styr vardagen för de människor som bor i Sverige. Kalla
              det inte för en förening, för det är långt mer dramatiskt än så!
            </seg>
          </u>
          <note type="speaker" xml:id="i-4ac17f3c40654eae-0">
            Anf. 111 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-7b2884c831735848-12">
            <seg xml:id="i-9dd1c9cf7f2a04c4-0">
              Fru talman! Åhörare, ledamöter och trötta partiledare! Den europeiska
              unionen är i djup kris. När vi ser oss omkring i olika EU-länder
              ser vi att den sociala, ekonomiska och politiska situationen kraftigt
              har försämrats i många länder.
            </seg>
            <seg xml:id="i-860fd71662da9f4e-0">
              Åker vi till Grekland ser vi att sex av tio unga greker är utan
              arbete. Många grekiska familjer saknar sjukförsäkring. Barn får
              inte längre nödvändiga vaccinationer. I Spanien saknar mer än
              hälften av ungdomarna arbete. Man utvandrar i hundratusental från
              Irland igen. Många lämnar även Baltikum.
            </seg>
            <seg xml:id="i-996f296c6ac57c5c-0">
              Den här sociala krisen, den djupa destruktionen av välfärdssystem,
              och massarbetslösheten har varit märkligt frånvarande i den här
              debatten. Det är som om allting är som det var för fem år sedan,
              men så är det ju inte. Någonting har förändrats i grunden.
            </seg>
            <seg xml:id="i-67e7d6e700ee22e4-0">
              Jag tror att en av orsakerna till att debatten inte har rört
              det som verkligen händer ute i den europeiska unionen är att EU:s
              kris också är två idéers kris, två idéer som har burit EU-projektet
              men som har visat sig inte klara kollisionen med verkligheten.
            </seg>
            <seg xml:id="i-e1f99cf452578825-0">
              Den ena idén är tanken på den gemensamma valutan och centralstyret.
              Euron blev en katastrof för flera länder. När man drev en ekonomisk
              politik som inte alls passade det egna landets förutsättningar
              – med ränta och växelkurs – förstärkte det först en spekulationsbubbla
              och sedan en djup ekonomisk kris som man nu inte förmår att ta
              sig ur. På grund av den här politiken växer kritiken mot EU i
              länder som traditionellt har varit ganska EU-vänliga. Men dessa
              länder sitter nu fast i krisens skruvstäd.
            </seg>
            <seg xml:id="i-5628f90b31295e1d-0">
              Den andra idén som har kraschlandat mot verkligheten är ju tron
              på den avreglerade finansmarknaden. Vi såg hur finansbolagen drev
              på spekulationer. Lånebubblor uppstod i land efter land. De kunde
              inte hålla emot eftersom de inte längre hade någon egen ränta.
              Sedan när allt gick omkull kom finansbolagen till skattebetalarna
              och bad att få våra pengar, och det fick de.
            </seg>
            <seg xml:id="i-81dea84afad6a88b-0">
              Väldigt många av de krispaket som sägs ha gått till Spanien,
              Portugal och Grekland gick rakt in i bankernas slukhål. Där försvann
              pengarna. Sedan sade man till befolkningen i dessa länder och
              sade: Nu får ni skära ned. Nu får ni försämra arbetsrätten och
              privatisera. Så ser det ju ut runt om i den europeiska unionen.
            </seg>
            <seg xml:id="i-b3871851a0eccd33-0">
              Det är dessa två idéer som har bidragit till att skapa krisen.
              Det är kanske därför som det är så tyst om detta skeende i Europa.
            </seg>
            <seg xml:id="i-2fba719f0c911a98-0">
              I den europeiska unionen har man hållit på finanskrisens gyllene
              regel: förlusterna socialiseras, vinsterna förblir privata för
              bankerna. Det är dåligt för Europas befolkningar, och det är dåligt
              om finanssektorn någonsin ska lära sig att ta ansvar för sina
              egna handlingar.
            </seg>
            <seg xml:id="i-eee5b561f3a75322-0">
              I EU-parlamentet har det funnits en stor samsyn om dessa två
              idéer. Det kan låta som att vi är väldigt oense här – och ibland
              är vi faktiskt det på allvar – men man ska veta att Fredrik Reinfeldts
              grupp EPP och den socialdemokratiska gruppen S jag kan se till
              min egen situation och vilken boenderesa jag själv har gjort.
              Jag började väldigt enkelt i en lägenhet som inte kostade många
              hundralappar. Så småningom flyttade jag till ett annat bostadsområde
              och sedan vidare till ett annat, som kanske var lite finare –
              vi fick barn och så vidare – och sedan till ett eget hus.
            </seg>
            <seg xml:id="i-ec7c7ab27da7729d-0">
              Någonstans börjar man naturligtvis. Det är den resa de allra
              flesta får göra, och det är den verklighet vi lever i.
            </seg>
          </u>
          <note type="speaker" xml:id="i-526d6ed666dd02fd-0">
            Anf. 135 AMINEH KAKABAVEH (V) replik:
          </note>
          <u who="amineh_kakabaveh_bf37d1" xml:id="i-df1b3b4b35f44342-0">
            <seg xml:id="i-97d1d97a11f4a3a7-0">
              Herr talman! Tack för redogörelsen, Roland! Jag fick dock inte
              svar på mina frågor.
            </seg>
            <seg xml:id="i-0ec586117ad294ff-0">
              Ni i högern påstår att andrahandsuthyrningarna har ökat, enligt
              någon internetsajt och någon chef för den. Men ni pratar inte
              om hela statistiken – att hyrorna faktiskt har ökat med 18 procent
              under det år sedan ni ändrade på hyreslagen. Motsvarande siffra
              i Uppsala är 10 procent. Det här hänger ihop, för ni har sänkt
              ribban för dem som hyr ut och gjort det svårare för den som hyr
              en lägenhet. Ni tog bort möjligheten att få tillbaka en hyra retroaktivt,
              till exempel, vilket statistiken i Hem det har vi för övrigt fortfarande.
              De hade politisk färg från höger till vänster och var ofta inte
              bara politiska på åsiktsplats utan också på nyhetsplats. Vi hade
              magasin av olika slag med glesare utgivning, vecko- eller månadsutgivning.
              Somliga av dem hade något slags samhällsbevakande inriktning,
              men de flesta hade det inte. Ja, vi hade kortvågsradio också.
              Några sysslade med sådant.
            </seg>
            <seg xml:id="i-f172ceef5fde517c-0">
              Vi hade ingen fristående radio och ingen fristående tv, närradiosändningar
              kom i gång i liten skala mot slutet av 70-talet, och internet
              var inte ens en glimt i Al Gores öga vid den tiden. Det är svårt
              att med några få ord beskriva vilken revolution som skett på medieområdet
              sedan dess, så det tänker jag inte ens försöka göra, men jag konstaterar
              att där det för 40 år sedan fanns två, tre, fyra nyhetskällor
              finns det i dag tusentals. Där dagens nyhet för 40 år sedan verkligen
              var dagens nyhet, till dess att nästa dags tidning kom ut, har
              vi nu nyhetssajter, bloggar och sociala medier som uppdateras
              hela tiden.
            </seg>
            <seg xml:id="i-9cc7b4fdb83aae1d-0">
              Vi har tillgång till nyheter från en oändlig mångfald av källor,
              och vi har tillgång till dem hela tiden. Skillnaden mellan dagens
              situation och 70-talets är obeskrivligt stor. Det betyder även
              att informationen från riksdag och departement är mycket mer omfattande
              än tidigare och att den är mer lättillgänglig.
            </seg>
            <seg xml:id="i-22377151257d52d7-0">
              Men, frågar man sig, har då inte Riksdagsförvaltningen – precis
              som vilken annan organisation som helst – ett ansvar för att upplysa
              om vad som händer i huset? Jo, det är fullständigt självklart.
              Det är ingen som har ifrågasatt det. I den kommunikationsstrategi
              som Riksdagsförvaltningen tagit fram och arbetar efter görs detta
              väldigt tydligt: Riksdagsförvaltningen ska aktivt arbeta för en
              ökad tillgänglighet till och insyn i riksdagens och Riksdagsförvaltningens
              arbete och beslut. Informationen ska vara öppen, trovärdig, begriplig,
              användbar, planerad och tillgänglig. Målen för den externa kommunikationen
              är att bidra till ett högt förtroende för Sveriges riksdag som
              institution, att främja insynen i riksdagens arbete och beslut
              och att öka intresset för och kunskapen om riksdagens arbete och
              beslut. Kommunikationsstrategin kompletteras av olika riktlinjer
              och andra vägledande dokument.
            </seg>
            <seg xml:id="i-3102937c63dbdc8a-0">
              Kan man då överlåta den här informationen helt till externa nyhetsförmedlare?
              Nej, och det är inte heller det som är meningen. Det är bara det
              att informationsinsatserna inte längre kommer att ske genom en
              av riksdagen utgiven papperstidning.
            </seg>
            <seg xml:id="i-7116cb45ead04b03-0">
              Skälen till detta är delvis ekonomiska – men bara delvis. Riksdag
              &amp; Departement är en dyr historia. Kostnaderna ökar och intäkterna
              minskar, precis som fallet är för nästan alla papperstidningar
              i landet. Detta illustrerades så sent som i dag när Schibsteds
              senaste siffror publicerades. Som alla som använder skattepengar
              måste vi hela tiden fundera på om vår användning av dem är den
              allra bästa.
            </seg>
            <seg xml:id="i-e9363a33fb1143fe-0">
              Det finns dessutom – och det är egentligen viktigare här – en
              paradox i det faktum att riksdagen själv är uppdrags- och arbetsgivare
              för en tidning som inte bara har ett informationssyfte utan också
              har tagit på sig ytterligare en uppgift, nämligen att granska
              och analysera. Vi menar att den sortens fördjupad granskning nog
              inte bör betalas och arrangeras av den som ska granskas.
            </seg>
            <seg xml:id="i-80aa7b94b296ccc4-0">
              Herr talman! Riksdagsförvaltningen arbetar just nu med att utveckla
              sin webbplats för att bereda plats för väldigt mycket av det som
              hittills rymts i Riksdag &amp; Departement. I det arbetet ingår att
              stärka det redaktionella arbetet, även om det inte kommer att
              få samma omfattning som det redaktionella materialet haft i Riksdag
              &amp; Departement.
            </seg>
            <seg xml:id="i-3f41301e8578069a-0">
              Konstitutionsutskottets uppgift har här inte varit att organisera
              riksdagens informationsverksamhet. Konstitutionsutskottets uppgift
              i detta sammanhang har varit att säga ja eller nej till försäljning
              respektive nedläggning av Riksdag &amp; Departement. Vi hade mycket
              väl kunnat tänka oss en försäljning. Av olika skäl gick inte det.
              De flesta av de skälen är sådana att vi inte kan tala om dem,
              eftersom det finns sekretessbelagda uppgifter. Det fungerade inte,
              och därför menar vi att det enda rimliga alternativet är nedläggning
              och sedan uppbyggnad av en ny och fungerande informationsverksamhet.
            </seg>
            <seg xml:id="i-b66387a723e86c1c-0">
              Precis som Helene Petersson gjorde nyss vill jag påminna om de
              två medskick – det heter ju så nu för tiden – som finns i betänkandet.
              Det ena rör frågan om utgivningsbevis och ansvarig utgivare, som
              vi tycker att man bör fundera över. Det andra handlar om den viktiga
              arkivfrågan, som måste lösas. Det måste finnas en funktion där
              gammalt material arkiveras, så att det fortfarande är lättillgängligt.
            </seg>
          </u>
          <note xml:id="i-cd1d48ab51498520-0">
            Herr talman! Jag yrkar bifall till utskottets förslag och avslag
            på motionerna.
          </note>
          <note type="speaker" xml:id="i-a3f36a8fc8ee1088-0">
            Anf. 158 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-0e7ab0cd8f4a4747-0">
            <seg xml:id="i-ee486edad20d3a6b-0">
              Herr talman! Vi har nu hört att det finns medskick om hur man
              ska organisera detta när man lägger ned tidningen och att KU har
              haft i uppdrag att säga ja eller nej till försäljning respektive
              nedläggning. Men varför är då en webbtidning ett sämre alternativ
              än att lägga ned tidningen? Har man diskuterat detta inom Moderaterna?
            </seg>
            <seg xml:id="i-db01322d3ac383f1-0">
              Jag ställde samma fråga till Socialdemokraterna tidigare: På
              vilket sätt anser ni inom Moderaterna att man har tillgodosett
              de medskick som gjorts när man tar ställning till att lägga ned
              tidningen? Förutsättningen för att lägga ned den är att medskicken
              ska fungera, däribland detta med arkivplatsen, som Cecilia Brinck
              nämnde i sitt anförande.
            </seg>
          </u>
          <note type="speaker" xml:id="i-76aad829420ccf92-0">
            Anf. 159 CECILIA BRINCK (M) replik:
          </note>
          <u who="unknown" xml:id="i-454bac6cad2610d8-39">
            <seg xml:id="i-e0e72cad86597287-0">
              Herr talman! Som jag sade har vårt uppdrag varit att ta ställning
              till förslaget om nedläggning. Vårt uppdrag har inte varit att
              tala om för Riksdagsförvaltningen hur informationen ska organiseras.
            </seg>
            <seg xml:id="i-fea15cba80a0188c-0">
              Vi kan i detta sammanhang komma med förslag på saker som vi tycker
              bör finnas med i processen, men det är inte vår sak att avgöra
              hur detta ska skötas. Vi tycker att det vore bra – och där är
              utskottet enigt – med utgivningsbevis och ansvarig utgivare. Det
              säger vi också. Vi tycker att arkiveringsfunktionerna är viktiga
              och måste fungera. Det säger vi också i betänkandet.
            </seg>
            <seg xml:id="i-02f6a2c5277ad1b9-0">
              Hur Riksdagsförvaltningen sedan kommer att organisera informationsverksamheten
              är inte vår sak att ta ställning till. Det pågår ett arbete med
              att utveckla riksdagens webbplats. Det har kommit mycket långt,
              enligt den information vi har fått. Jag vill inte förutskicka
              hur det kommer att se ut. Det tror jag inte att Gunvor G Ericson
              kan göra heller. Men precis som Helene Petersson sade nyss hyser
              vi stort förtroende för riksdagens och Riksdagsförvaltningens
              förmåga att fortsätta med en informationsverksamhet med hög kvalitet
              och hög integritet.
            </seg>
          </u>
          <note type="speaker" xml:id="i-84df054dd3e04227-0">
            Anf. 160 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-0e7ab0cd8f4a4747-1">
            <seg xml:id="i-65eaa505c7716c3c-0">
              Herr talman! Jag tackar för det svaret. Men den principiella
              frågan handlar om hur man ser på uppdraget. Vi har en tidning
              som är välfungerande. Det vi gör nu är att lägga ned den tidningen
              innan vi har ett alternativ på plats.
            </seg>
            <seg xml:id="i-f5dfb0a7262276f2-0">
              I framtiden kanske man skulle kunna ompröva frågan om att ha
              en webbtidning. Men det är inte samma sak som att ha en informationskanal
              med nyhetsbrev. Även i valet av vad som ska finnas med i nyhetstidningen
              blir det någon form av publicistiskt val. Men det är inte samma
              sak som att ha en granskande och analyserande redaktion.
            </seg>
            <seg xml:id="i-bb598973243e5390-0">
              Vi har också haft ett väldigt stort värde i att ha samlad information
              i detta mediebrus. Ja, medielandskapet ser verkligen annorlunda
              ut. Riksdag &amp; Departement har fyllt en viktig funktion. Där har
              man haft nyheterna samlade. Därför har tidningen haft ett väldigt
              stort värde. Det kommer nog inte riksdagens hemsida att kunna
              klara vad gäller EU-information kopplat till de nyheter som funnits
              i tidningen.
            </seg>
            <seg xml:id="i-cfb4569ae60959c4-0">
              Jag beklagar verkligen att vi inte kunde enas om en försäljning
              alternativt en webbtidning. Jag hoppas att Moderaterna är beredda
              att ompröva sitt beslut för att senare kunna tänka sig att göra
              en webbtidning. Är det möjligt att man kommer att pröva det inom
              Moderaterna?
            </seg>
          </u>
          <note type="speaker" xml:id="i-02bfbd4f4f305a63-0">
            Anf. 161 CECILIA BRINCK (M) replik:
          </note>
          <u who="unknown" next="cont" xml:id="i-65e8fc1e31f4fcf0-0">
            <seg xml:id="i-c60a91cd20e4752d-0">
              Herr talman! Den frågan tror jag inte att Gunvor G Ericson ens
              föreställer sig att jag ska kunna svara på.
            </seg>
            <seg xml:id="i-9bf768be76ec2b7c-0">
              Jag finner på sätt och vis den nostalgiska omfamningen av en
              papperstidning lite rörande. Är det plattformen och formatet som
              är det viktiga? Är det inte snarare innehållet som är viktigt?
              Är det väsentliga det faktum att den ges som papperstidning eller
              webbtidning, snarare än det som finns i den? Jag föreställer mig
              att Gunvor G Ericson menar en webbtidning som ser ut ungefär som
              papperstidningen, för det är det vi brukar mena när vi talar om
              webbtidningar.
            </seg>
            <seg xml:id="i-d4a30d71c1d47560-0">
              Som Helene Petersson nyss sade finns det i Riksdag &amp; Departements
              uppdrag egentligen inte någonting som tydligt säger att man har
              ett ansvar för analys och fördjupning, utan det handlar om information.
              Sedan kan vi tycka att det är bra att man har fördjupat detta
              uppdrag och att man har haft redaktionella ambitioner utöver ren
              informationsspridning. Men faktum är att man kan fylla de funktionerna
              på annat sätt. Jag är lite bekymrad över föreställningen att detta
              inte går att lösa på en webbsida. De allra flesta stora myndigheter,
              organisationer och företag löser sina informationsbehov på ett
              utomordentligt sätt utan att ge ut papperstidningar. Jag har väldigt
              svårt att se att inte Sveriges riksdag skulle kunna göra samma
              sak.
            </seg>
          </u>
          <note xml:id="i-517a6ae6b6e90682-0">
            Anf. 162 GUNNAR ANDRÉN (FP):
          </note>
          <u who="unknown" prev="cont" xml:id="i-15596dbe5945e684-0">
            <seg xml:id="i-0fa5b3fdeca9d8ce-0">
              Herr talman! Vilken informationsverksamhet ska ett parlament
              ha när det gäller den egna verksamheten? Det är den grundläggande
              frågan, som vi har att ta ställning till just nu. Kan ett parlament
              ge ut en daglig tidning eller en veckotidning? Ja, det kan man
              besluta om. Kan man ha andra former än tryckta medier? En gammal
              tidningsgubbe som jag rörs nästan till tårar över att papperstidningen
              nu är väldigt populär. Det var inte bara så när Arbetet en gång
              i tiden fanns. Man kunde både läsa den och slå in fisk i den.
              Det var ett starkt argument.
            </seg>
            <seg xml:id="i-97394ad1cadae9e1-0">
              Men, herr talman, att ett parlament ger ut en egen tidning som
              innehåller information – och plattformen, som Cecilia Brinck säger,
              är inte det viktiga – är naturligt. Det är en del av ett viktigt
              uppdrag att vi ska informera från parlamentet om demokratins olika
              delar. Det är en viktig uppgift.
            </seg>
            <seg xml:id="i-46f872750e17d4aa-0">
              Men sedan kommer frågan om det redaktionella programmet. Ska
              det också innefatta reportage, begränsningar i reportage och så
              vidare? Står detta i överensstämmelse med grundlagen, där ansvarig
              utgivare ensam tar ställning till vilket innehåll en tidning ska
              ha? Detta är inte löst och har inte varit löst för denna tidning,
              liksom inte heller för många facktidningar eller fackliga tidningar
              och så vidare. De här frågorna står ofta i konflikt med varandra.
              Ägaren förväntar sig en viss form av information.
            </seg>
            <seg xml:id="i-81143372106244bc-0">
              Jag har viss erfarenhet från pressen. Jag har till och med varit
              med och lagt ned Pressens Tidning en gång i tiden och räddat andra
              tidningar, till och med i Södermanland, från nedläggning i andra
              sammanhang.
            </seg>
            <seg xml:id="i-16e1fa6d2a19322a-0">
              I Sverige finns det för närvarande en god tillgång till information
              om politiken. Dagens Politik finns inte längre. Däremot finns
              tidningen Fokus. Vi har de politiska partierna. Jag har varit
              chefredaktör för Nu – det liberala nyhetsmagasinet. Vi har Aktuellt
              i politiken och Miljömagasinet, som jag samarbetade mycket med
              en gång i tiden. Och vi har Kristdemokraten. Det har varit lite
              sämre med Centerpartiet och Moderaterna, som inte har haft motsvarigheter
              till dessa.
            </seg>
            <seg xml:id="i-f0d8434bb0c96274-0">
              Man kan fråga sig: Kan dessa tidningar ersätta, tillsammans med
              dagspressen i övrigt, sjudagarsutgivna tidningar, Aktuellt i politiken?
              Nej, inte på det sättet, men det skapas nu ett utrymme för att
              informera på samma sätt.
            </seg>
            <seg xml:id="i-c89b40839e81275f-0">
              Herr talman! Jag har suttit i den arbetsgrupp som har arbetat
              med hur man skulle kunna göra riksdagens egen informationsavdelning
              mer tillgänglig för allmänheten. Det finns många olika uppslag.
              Men vad som kommer att saknas – och jag tycker att det är korrekt
              i förhållande till andra tidningar som jag räknade upp nu – är
              reportageinslaget. Jag menar att riksdagen inte ska syssla med
              det. Det tror jag är klokt. Det lämnar ett utrymme. Det handlar
              också om det andra förhållandet: att det har tagits in annonser
              i en myndighetstidning. Det är inte helt lätt för andra tidningar
              att bära den situationen. De konkurrerar med en myndighetstidning
              som också får statliga anslag.
            </seg>
            <seg xml:id="i-593fa0eb97c0b597-0">
              Herr talman! Jag stöder detta, även om det blöder i hjärtat att
              lägga ned en papperstidning. I det här fallet måste nog beslutet
              bli detta.
            </seg>
            <seg xml:id="i-afd3639a0bca8c1d-0">
              Återupptagna förhandlingar
            </seg>
            <seg xml:id="i-2efb1bf00fe35f67-0">
              Skriftligt svar på följande fråga hade kommit in:
            </seg>
          </u>
          <note xml:id="i-6f61035659283a1e-0">
            Överläggningen var härmed avslutad.
          </note>
          <note xml:id="i-bb200384045c12f0-0">
            12 § Lag om beslut i särskilda regeringsärenden
          </note>
          <note xml:id="i-1bee57201a5014f4-0">
            Talmannen konstaterade att ingen talare var anmäld.
          </note>
          <note xml:id="i-b5e2da0694eaeaa7-0">
            13 § Ändring av statistiksekretessen
          </note>
          <note xml:id="i-1bee57201a5014f4-1">
            Talmannen konstaterade att ingen talare var anmäld.
          </note>
          <note xml:id="i-dc920f6cd2a90858-0">
            Ajournering
          </note>
          <note xml:id="i-bb3a8a73e6fd8b1e-0">
            Kammaren beslutade kl. 15.34 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <note xml:id="i-88cb67678a04ddfe-0">
            Förhandlingarna återupptogs kl. 16.00.
          </note>
          <note xml:id="i-f1dbc64b28824eca-0">
            14 § Beslut om ärende som slutdebatterats den 29 april
          </note>
          <note xml:id="i-a1757b9149709e0f-0">
            Punkt 1
          </note>
          <note xml:id="i-43bec34294071de2-0">
            Punkt 8
          </note>
          <note xml:id="i-bb34f6a6397ee623-0">
            Punkt 10
          </note>
          <note xml:id="i-6f6c509af0fd31f6-0">
            Punkt 15
          </note>
          <note xml:id="i-a7be9ec59f38f23d-0">
            Övriga punkter
          </note>
          <note xml:id="i-a9a49f736ea0dc4c-0">
            15 § Beslut om ärenden som slutdebatterats den 5 maj
          </note>
          <note xml:id="i-97d873e5bcdb0940-0">
            Punkt 5
          </note>
          <note xml:id="i-43bec34294071de2-1">
            Punkt 8
          </note>
          <note xml:id="i-bb34f6a6397ee623-1">
            Punkt 10
          </note>
          <note xml:id="i-a7be9ec59f38f23d-1">
            Övriga punkter
          </note>
          <note xml:id="i-a1757b9149709e0f-1">
            Punkt 1
          </note>
          <note xml:id="i-97d873e5bcdb0940-1">
            Punkt 5
          </note>
          <note xml:id="i-a7be9ec59f38f23d-2">
            Övriga punkter
          </note>
          <note xml:id="i-a1757b9149709e0f-2">
            Punkt 1
          </note>
          <note xml:id="i-43bec34294071de2-2">
            Punkt 8
          </note>
          <note xml:id="i-a7be9ec59f38f23d-3">
            Övriga punkter
          </note>
          <note xml:id="i-abdd957717c7f863-0">
            Punkt 2
          </note>
          <note xml:id="i-079a205b6565d7dd-0">
            Punkt 4
          </note>
          <note xml:id="i-a7be9ec59f38f23d-4">
            Övriga punkter
          </note>
          <note xml:id="i-a1757b9149709e0f-3">
            Punkt 1
          </note>
          <note xml:id="i-abdd957717c7f863-1">
            Punkt 2
          </note>
          <note xml:id="i-a1757b9149709e0f-4">
            Punkt 1
          </note>
          <note xml:id="i-3ac81149126c36a5-0">
            Punkt 3
          </note>
          <note xml:id="i-05c78d0646db7035-0">
            Punkt 11
          </note>
          <note xml:id="i-6ba013ba25c475be-0">
            Punkt 46
          </note>
          <note xml:id="i-a01349d03f9f2b09-0">
            Punkt 47
          </note>
          <note xml:id="i-a7be9ec59f38f23d-5">
            Övriga punkter
          </note>
          <note xml:id="i-4f3c24863d4215fc-0">
            16 § Beslut om ärenden som slutdebatterats vid dagens sammanträde
          </note>
          <note xml:id="i-abdd957717c7f863-2">
            Punkt 2
          </note>
          <note xml:id="i-a7be9ec59f38f23d-6">
            Övriga punkter
          </note>
          <note xml:id="i-a1757b9149709e0f-5">
            Punkt 1
          </note>
          <note xml:id="i-abdd957717c7f863-3">
            Punkt 2
          </note>
          <note xml:id="i-3ac81149126c36a5-1">
            Punkt 3
          </note>
          <note xml:id="i-03664c4daa5a5066-0">
            17 § Bordläggning
          </note>
          <note xml:id="i-c09c4d0f00a36822-0">
            Följande dokument anmäldes och bordlades:
          </note>
          <note xml:id="i-dd8c402215a4a4bf-0">
            18 § Anmälan om interpellationer
          </note>
          <note xml:id="i-37bfdf210a009e97-0">
            Följande interpellationer hade framställts:
          </note>
          <note xml:id="i-912dfd69b9bacf2f-0">
            den 6 maj
          </note>
          <note xml:id="i-af22ea66314cd8ce-0">
            Tina Ehn
          </note>
          <note xml:id="i-9bbd06583f7b1500-0">
            Kerstin Engle
          </note>
          <note xml:id="i-061db4c234529555-0">
            Monica Green
          </note>
          <note xml:id="i-f0468388265989e6-0">
            Lars Johansson
          </note>
          <note xml:id="i-94b3392e8788cc4f-0">
            19 § Anmälan om frågor för skriftliga svar
          </note>
          <note xml:id="i-ce8feb8a1a55be12-0">
            Följande frågor för skriftliga svar hade framställts:
          </note>
          <note xml:id="i-912dfd69b9bacf2f-1">
            den 6 maj
          </note>
          <note xml:id="i-19759aa3919a0f5d-0">
            Jonas Eriksson
          </note>
          <note xml:id="i-81c258fd5b164ce6-0">
            Peter Persson
          </note>
          <note xml:id="i-b9326b974c408e53-0">
            Ingela Nylund Watz
          </note>
          <note xml:id="i-ec059e42c0ef2dba-0">
            Adnan Dibrani
          </note>
          <note xml:id="i-ec059e42c0ef2dba-1">
            Adnan Dibrani
          </note>
          <note xml:id="i-8c5bdf97f465bfcf-0">
            Mats Pertoft
          </note>
          <note xml:id="i-d77d8a5bf4434ff2-0">
            Lise Nordin
          </note>
          <note xml:id="i-8c5bdf97f465bfcf-1">
            Mats Pertoft
          </note>
          <note xml:id="i-9bd97b71d5de6cca-0">
            20 § Anmälan om skriftligt svar på fråga
          </note>
          <note xml:id="i-912dfd69b9bacf2f-2">
            den 6 maj
          </note>
          <note xml:id="i-d42a46706bf35a1b-0">
            Helena Leander
          </note>
          <note xml:id="i-47efabd5e5025c6e-0">
            21 § Kammaren åtskildes kl. 16.26.
          </note>
          <note xml:id="i-016491937963c1d3-0">
            Förhandlingarna leddes
          </note>
        </div>
      </body>
    </text>
  </TEI>
</teiCorpus>
