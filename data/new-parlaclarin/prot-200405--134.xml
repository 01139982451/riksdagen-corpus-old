<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--134</head>
          <docDate when="2004-01-01">2004-01-01</docDate>
        </div>
      </front>
      <body>
        <div>
          <note xml:id="i-bc7bd861501731c4-0">
            ﻿
          </note>
          <note xml:id="i-3235bb2f941e287f-0">
            Riksdagens protokoll
          </note>
          <note xml:id="i-cc367b2defee6133-0">
            2004/05:134
          </note>
          <note xml:id="i-b59553bb2a068af4-0">
            Tisdagen den 7 juni
          </note>
          <note xml:id="i-4949b6eee1bd9564-0">
            Kl. 09:00 - 18:11
          </note>
          <note xml:id="i-e29f2148ad7365d2-0">
            1 § Justering av protokoll
          </note>
          <note xml:id="i-8c6ed4a6b059e800-0">
            Justerades protokollen för den 30 och 31 maj samt för den 1 juni.
          </note>
          <note xml:id="i-8af7eb56eef61c00-0">
            2 § Meddelande om frågestund
          </note>
          <note xml:id="i-ff8987548bca01ab-0">
            Tredje vice talmannen meddelade att vid frågestunden torsdagen
            den 9 juni kl. 14.00 skulle följande statsråd närvara:
          </note>
          <note xml:id="i-de61713c59f25786-0">
            Vice statsminister Bosse Ringholm, statsrådet Hans Karlsson,
            socialminister Berit Andnor, statsrådet Barbro Holmberg och statsrådet
            Carin Jämtin.
          </note>
          <note xml:id="i-4351fdd65e789c01-0">
            3 § Anmälan om fördröjda svar på interpellationer
          </note>
          <note xml:id="i-1f53a05bee19b757-0">
            Till riksdagen hade inkommit följande skrivelser:
          </note>
          <note xml:id="i-fbaf9e18b2e2c8a9-0">
            Interpellation 2004/05:623
          </note>
          <note xml:id="i-63dc4c52ecdf5cd6-0">
            Interpellation 2004/05:623 av Mia Franzén om sekretesslagstiftning
            och forskning
          </note>
          <note xml:id="i-6005436f880698e1-0">
            Interpellationen kommer att besvaras onsdagen den 8 juni 2005.
          </note>
          <note xml:id="i-238829b99c4fbf89-0">
            Skälet till dröjsmålet är arbetsbelastning.
          </note>
          <note xml:id="i-a00e1a53cff85092-0">
            Leif Pagrotsky
          </note>
          <note xml:id="i-0ef313fb19c5191c-0">
            Interpellation 2004/05:624
          </note>
          <note xml:id="i-3cf35e0c704ce3e8-0">
            Interpellation 2004/05:624 av Mia Franzén om skolhälsovård och
            psykiatrisk hjälp för unga
          </note>
          <note xml:id="i-6005436f880698e1-1">
            Interpellationen kommer att besvaras onsdagen den 8 juni 2005.
          </note>
          <note xml:id="i-f5d48d2a00e84322-0">
            Skälet till dröjsmålet är tjänsteresor.
          </note>
          <note xml:id="i-5f8a26080731e31d-0">
            Ibrahim Baylan
          </note>
          <note xml:id="i-080035d0c65df7a0-0">
            Interpellation 2004/05:629
          </note>
          <note xml:id="i-2ec1281832f96451-0">
            Interpellation 2004/05:629 av Anna Lilliehöök (m) om äldre i
            arbetslivet
          </note>
          <note xml:id="i-e75ee4bd7d2df860-0">
            Interpellationen kommer att besvaras onsdag den 8 juni 2005.
          </note>
          <note xml:id="i-1999020bd2840fdb-0">
            Skälet till dröjsmålet är sedan tidigare inbokade engagemang.
          </note>
          <note xml:id="i-a942a251bb4c97b7-0">
            Björn Reuterstrand
          </note>
          <note xml:id="i-a385f07955770647-0">
            4 § Svar på interpellation 2004/05:602 om konfirmationsundervisning
            som elevens val
          </note>
          <note type="speaker" xml:id="i-4447dfb25a249c12-0">
            Anf. 1 Statsrådet IBRAHIM BAYLAN (s):
          </note>
          <u who="unknown" xml:id="i-865035701db8a037-0">
            <seg xml:id="i-c461a07272a91f42-0">
              Fru talman! Maria Larsson har frågat mig vilka åtgärder jag avser
              att vidta för att de skolor som vill det även i fortsättningen
              ska kunna erbjuda konfirmationsundervisning som elevens val.
            </seg>
            <seg xml:id="i-0ac13d2b6b4c117e-0">
              En grundläggande princip för den svenska skolan är att undervisningen
              i skolan ska vara icke-konfessionell. Detta regleras i läroplanen
              för det offentliga skolväsendet, förskoleklassen och fritidshemmet
              (Lpo 94) och i läroplanen för de frivilliga skolformerna (Lpf
              94). Vidare står det att utbildningen ska vara saklig och allsidig.
              I läroplanerna betonas att alla föräldrar med samma förtroende
              ska kunna skicka sina barn till skolan, förvissade om att de inte
              blir ensidigt påverkade till förmån för den ena eller andra åskådningen.
              Det är just detta som är själva utgångspunkten för att bedöma
              innebörden i begreppet icke-konfessionell undervisning.
            </seg>
            <seg xml:id="i-4e98c7f6274a4fa2-0">
              I grundskoleförordningen (1994:1194) förtydligas att elevens
              val syftar till att fördjupa och bredda elevens kunskaper i ett
              eller flera ämnen. Undervisningen ska till sitt innehåll och sin
              inriktning vara förenlig med målen i den kursplan eller de kursplaner
              som regeringen har fastställt för det ämne eller de ämnen som
              utgör elevens val.
            </seg>
            <seg xml:id="i-5225dec183c0e7e2-0">
              Statens skolverk har vid flera inspektioner, till exempel i Vaggeryds
              kommun, kommit fram till slutsatsen att konfirmationsundervisningen
              inte innebär att fördjupa eller bredda elevens kunskaper i religionskunskap
              utan innebär ett konfessionellt inslag i skolan.
            </seg>
            <seg xml:id="i-e815a56d72d37809-0">
              I den interpellationsdebatt som jag förde med Inger Davidson
              den 11 april 2005 betonade jag att det finns tillfällen där det
              är positivt att skolan samverkar med samhället utanför skolan,
              där religiösa samfund ingår. Detta kan till exempel gälla krissituationer
              som senast i samband med flodvågskatastrofen i Asien. Denna samverkan
              får dock aldrig innebära någon ensidig påverkan i strid med skolförfattningarna.
            </seg>
            <seg xml:id="i-17c18d792dd3b5c0-0">
              I likhet med Statens skolverk men till skillnad mot Maria Larsson
              anser jag att konfirmationsundervisning under skoltid är olämpligt.
              Konfirmationsundervisning innebär ett konfessionellt inslag som
              strider mot de grundläggande reglerna i skollag och läroplan som
              vi gemensamt har beslutat om. Därför har jag inte för avsikt att
              ta initiativ som står i strid mot principen om att undervisningen
              ska vara icke-konfessionell.
            </seg>
          </u>
          <note type="speaker" xml:id="i-fcb2cf6ae7c893da-0">
            Anf. 2 MARIA LARSSON (kd):
          </note>
          <u who="maria_larsson_f0b7f8" xml:id="i-3e96a2681bf83dda-0">
            <seg xml:id="i-8ab2ed8a91931976-0">
              Fru talman! Tack, statsrådet, för svaret och för den goda viljan
              att försöka att hitta en gemensam tid för att träffas och fördjupa
              samtalet om den här frågan. Jag hoppas att statsrådet inte är
              alltför trött i armarna av allt flaggviftande i går.
            </seg>
            <seg xml:id="i-d1c51374ec080302-0">
              Det svar som jag har fått lämnar lite övrigt att önska. Så låt
              oss fördjupa debatten.
            </seg>
            <seg xml:id="i-24c8ac468e9c6e5a-0">
              När det handlar om elevens val är det precis som det står i svaret,
              ett utrymme för att kunna fördjupa och bredda sina kunskaper inom
              ett eller flera ämnen. Här är tanken att elever efter eget val
              och med bistånd av föräldrars stöd och råd ska kunna välja ett
              ämne som de vill fördjupa sig i.
            </seg>
            <seg xml:id="i-fb3c5c5cd1cd8923-0">
              Jag har väldigt svårt att förstå att det inte skulle betraktas
              som att man fördjupar sina kunskaper inom ämnet religionskunskap
              med inriktning på kristendomskunskap när det gäller konfirmationsundervisning.
              Jag tycker att det i allra högsta grad är att likställa med att
              fördjupa sina kunskaper i ämnen som van Gogh inom ämnet bild,
              luftgevärsskytte inom ämnet idrott, tittskåpstillverkning inom
              ämnet träslöjd, tekniklego inom ämnet teknik eller cheerleading
              inom ämnet musik. Det var sådant som fanns som elevens val som
              jag hittade när jag letade på nätet i går.
            </seg>
            <seg xml:id="i-f716049b34ba5967-0">
              Det handlar om att välja ett ämne och att göra ett snitt ur det
              ämnet för att fördjupa sig ytterligare. Då menar jag att konfirmationsundervisning
              är detsamma som att fördjupa sin kunskap i ämnet kristendomskunskap
              som är en del av religionskunskapen.
            </seg>
            <seg xml:id="i-71d157797b1bf8a4-0">
              Det handlar om att lära känna texter, diskutera livsåskådningsproblem
              och få del av det kulturarv som har format vårt land. De rent
              konfessionella inslagen platsar naturligtvis inte i skolan, men
              dem kan man ganska lätt skilja ut och förlägga någon annanstans.
              Det kan man göra upp på den enskilda skolan, och det behöver inte
              vara föremål för kritik från Skolverkets sida.
            </seg>
            <seg xml:id="i-0ad5f566c72956e0-0">
              På många ställen fyller detta både en naturlig och en praktisk
              funktion. Den är naturlig därför att kyrkan i allra högsta grad
              är med i skolans liv, precis som statsrådet har önskat. Det är
              ett praktiskt arrangemang till exempel när elever har långa resvägar
              till både skola och konfirmationsundervisning. Då sparar man in
              det extra resandet. Det blir praktiskt möjligt för elever som
              vill ta del av konfirmationsundervisning men som kanske är hårt
              uppbundna av fotbollsträning eller någon annan fritidsaktivitet.
            </seg>
            <seg xml:id="i-da078d2cafac01c9-0">
              Att få göra det här som ett val inom skolans ram som ska vara
              lika giltigt som tekniklego, luftgevärsskytte, cheerleading och
              tittskåpstillverkning tycker jag är angeläget.
            </seg>
            <seg xml:id="i-ba14dc10c120fe3d-0">
              Om man sorterar bort de rent konfessionella inslagen, vad är
              skillnaden, statsrådet, mot de övriga exemplen som jag nämnde
              när det gäller att låta elever få välja vad de vill fördjupa sig
              i? Vore det obligatoriskt skulle jag tycka precis som statsrådet,
              men nu är det fråga om elevens eget val att fördjupa sig.
            </seg>
            <seg xml:id="i-2a555536dd382627-0">
              Det finns en överdriven rädsla för det som har med religion att
              göra. Jag tycker att vi borde ta oss an den debatten och råda
              bot på det.
            </seg>
          </u>
          <note type="speaker" xml:id="i-68c283a033d5360a-0">
            Anf. 3 Statsrådet IBRAHIM BAYLAN (s):
          </note>
          <u who="unknown" xml:id="i-865035701db8a037-1">
            <seg xml:id="i-1667e25c4abb57e6-0">
              Fru talman! Trots allt flaggviftande i går och jag antar att
              också Maria Larsson var ute och flaggviftade är jag pigg och kry
              i dag. Tack för omtanken.
            </seg>
            <seg xml:id="i-af0ce2feb6bfa049-0">
              När det gäller om detta utgör ett konfessionellt inslag eller
              inte tycker jag att Maria Larsson själv svarar på den frågan i
              sin interpellation. Jag citerar ur Maria Larssons interpellation:
              Så länge som konfirmationsundervisningen sker inom ramen för elevens
              val är det upp till föräldrar och elev att besluta om deltagande
              i sådan undervisning som till viss del kan uppfattas som konfessionell.
            </seg>
            <seg xml:id="i-ab88ba85b5174d62-0">
              Jag tycker att Maria Larsson i sin interpellation redan har svarat
              på den fråga som hon ställer, därför att om detta, precis som
              Maria Larsson skriver, uppfattas som konfessionellt är det ju
              i strid med gällande skolförfattningar. Då finns det inte heller
              något utrymme för en sådan här diskussion. I så fall är det upp
              till Sveriges riksdag att se till, om det är det som är Maria
              Larssons mening, att skolan ska kunna vara konfessionell. Jag
              menar att det vore djupt olämpligt, därför att det finns en stor
              poäng med att vi har en icke-konfessionell skola. Alla föräldrar
              oavsett bakgrund, oavsett religion eller kanske till och med de
              som inte har någon religion ska kunna skicka sina barn till skolan
              utan att behöva vara rädda för att de blir påverkade för någon
              enskild religion.
            </seg>
            <seg xml:id="i-4e56a363cbc99f7a-0">
              Maria Larsson tar upp temat konfirmationsundervisning, vilket
              ju först och främst är en angelägenhet för den protestantiska
              kyrkan. Om du, Maria Larsson, anser att det här är lämpligt i
              den svenska skolan, kan du då tänka dig liknande undervisning
              i andra religioner i skolan som islam, judendom, andra inriktningar
              inom kristendomen som katolicismen och den ortodoxa kyrkan? Var
              går gränsen för dig och Kristdemokraterna? Vill kd ändra lagstiftningen
              på det här området och se till att det blir möjligt att ha konfessionella
              skolor, eller anser ni att detta bara ska gälla konfirmationsundervisningen
              och den protestantiska kyrkan?
            </seg>
          </u>
          <note type="speaker" xml:id="i-1db40073c8d3bdb5-0">
            Anf. 4 MARIA LARSSON (kd):
          </note>
          <u who="maria_larsson_f0b7f8" xml:id="i-3e96a2681bf83dda-1">
            <seg xml:id="i-ba7076d14c76849d-0">
              Fru talman! Jag tycker att det är lite symtomatiskt att statsrådet
              över huvud taget inte nämner skolans värdegrund i sitt svar, och
              jag vet inte hur levande värdegrunden och värdegrundsdebatten
              är för statsrådet. Jag tror att den skulle behöva levandegöras
              betydligt mer än i dag. Där står det nämligen att skolan har en
              viktig uppgift när det gäller att förmedla och hos eleverna förankra
              de grundläggande värden som vårt samhällsliv vilar på. Vidare
              skrivs det: I överensstämmelse med den etik som förvaltas av kristen
              tradition och västerländsk humanism sker detta genom individens
              fostran till rättskänsla, generositet, tolerans och ansvarstagande.
            </seg>
            <seg xml:id="i-d2a6cc5ae4e399c0-0">
              Ja, det är precis det som är en del av konfirmationsundervisningen.
              Det är den värdegrunden som skolan ska vila på. Allt som ryms
              inom den tycker jag naturligtvis att det ska vara möjligt att
              fördjupa sina kunskaper i inom skolans område, och där innefattas
              även andra religioner, självfallet.
            </seg>
            <seg xml:id="i-d3f0c6a5b9a306e2-0">
              Men möjligheten till religionsfördjupning, möjligheten att fördjupa
              sin livsåskådning, ges i väldigt liten utsträckning inom svensk
              skola, och det finns en överdriven rädsla för det. Jag tror att
              det skulle vara till gagn för många elever. Vi ser att på de skolor
              som Skolverket har granskat och kritiserat finns det en tradition,
              och det finns en uppskattning över att den här möjligheten ges
              inom skolans ram.
            </seg>
            <seg xml:id="i-ba9fb86f2b87eabc-0">
              Skilj ut det som kan betraktas som konfessionellt och ge den
              här möjligheten! Är statsrådet beredd att göra det? Är statsrådet
              beredd att hitta framkomliga vägar för att ge elever möjlighet
              att fördjupa sina kunskaper inom ämnet kristendomskunskap eller
              andra delar inom religionskunskap? Det tycker jag skulle vara
              välgörande att få svar på.
            </seg>
            <seg xml:id="i-f6ee6411bdb6c3f2-0">
              Sedan tycker jag att man kan förvånas över statsrådets svar där
              han skriver att konfirmationsundervisningen i Vaggeryds kommun
              inte innebär att fördjupa eller bredda elevernas kunskaper i religionskunskap.
              Det var ett djärvt påstående. Vill statsrådet då döma ut allt
              det som konfirmationsundervisningen har innehållit, att det inte
              är någon fördjupning och inte någon breddning? Jag skulle vilja
              hävda att det är minst lika mycket breddning och fördjupning som
              tittskåpstillverkning inom ämnet träslöjd.
            </seg>
            <seg xml:id="i-cd16952a0286047a-0">
              Värdegrundsdebatten saknar jag. Jag saknar också det som statsrådet
              ger uttryck för här: Släpp in kyrkan i skolan en stor rubrik.
              Men den gränssättningen för vad som ska rymmas gäller tydligen
              bara i krissituation. Jag tror att om man släpper in mer av möjlighet
              till fördjupning kanske man till och med kan förebygga att människor
              hamnar i krissituationer.
            </seg>
            <seg xml:id="i-1c14b4fffadf3e2e-0">
              Vi vet att många elever i dag har försämrad psykisk hälsa. Vi
              vet att många är intresserade av livsåskådningsfrågor. Vi måste
              skapa rum för dessa frågor också i skolan, och det här är en del
              i det.
            </seg>
          </u>
          <note type="speaker" xml:id="i-276189dd48b71eaa-0">
            Anf. 5 Statsrådet IBRAHIM BAYLAN (s):
          </note>
          <u who="unknown" xml:id="i-865035701db8a037-2">
            <seg xml:id="i-70c24375552dc61d-0">
              Fru talman! Jag tycker att vi ändå ska försöka vara lite hederliga
              mot varandra och när vi citerar varandra göra det riktigt. I interpellationssvaret
              står det klart och tydligt att det är Statens skolverk som vid
              ett flertal inspektioner, till exempel i Vaggeryds kommun, kommit
              fram till slutsatsen att konfirmationsundervisning inte innebär
              att fördjupa eller bredda elevens kunskaper i religionskunskap
              utan innebär ett konfessionellt inslag i skolan. Så står det i
              interpellationssvaret, och jag tycker att vi ska vara hederliga
              mot varandra och citera riktigt.
            </seg>
            <seg xml:id="i-d5c63553570ff79b-0">
              Värdegrundsdiskussionen och skolans värdegrund är en av våra
              huvuduppgifter. Skolan har ju två huvuduppgifter: kunskapsuppdraget
              och värdegrundsuppdraget, det vill säga det demokratiuppdrag som
              skolan har. Det tror jag nog är en levande del av den svenska
              skolan och skall så vara.
            </seg>
            <seg xml:id="i-91bad6eefa81841a-0">
              Men den här diskussionen handlar ju om något helt annat. Maria
              Larsson, och kd får jag förmoda, vill ha ett större inslag av
              konfessionell undervisning. Jag menar att det inte är förenligt
              med de skolförfattningar som vi har. Jag menar att det inte heller
              borde vara förenligt. Jag tycker att det finns en stor poäng med
              att vi i vårt mångkulturella samhälle har en objektiv och allsidig
              undervisning i den svenska skolan.
            </seg>
            <seg xml:id="i-6f10dcc21b2be2d9-0">
              Nu försöker Maria Larsson säga att det här inte är så farligt,
              att det bara är fråga om en fördjupning. Men faktum är ändå att
              konfirmationen har en viktig betydelse i den protestantiska kyrkan.
              Den är ju en bekräftelse av dopet. Att säga någonting annat är
              inte riktigt. Jag menar, och det konstaterar också interpellanten
              själv i sin interpellation, att detta kan uppfattas som konfessionellt.
              Därmed står det ju i strid med de skolförfattningar som vi tidigare
              har varit helt överens om.
            </seg>
            <seg xml:id="i-e614ba4effe72764-0">
              Skolan ska objektivt förmedla de värden som vårt demokratiska
              samhälle vilar på, de värden som kommer till uttryck i vår läroplan.
              En konfirmationsundervisning är inte en förmedling i meningen
              en objektiv kunskap eller objektiv religionsundervisning, utan
              den är ett inslag i en kyrkas religiösa utövande. Jag menar att
              det varken är lämpligt eller rimligt att säga att detta är som
              vilket annat ämne som helst, för det är det inte.
            </seg>
          </u>
          <note type="speaker" xml:id="i-8da04a0ee59d7980-0">
            Anf. 6 MARIA LARSSON (kd):
          </note>
          <u who="maria_larsson_f0b7f8" xml:id="i-3e96a2681bf83dda-2">
            <seg xml:id="i-330c5afcc859698b-0">
              Fru talman! Jag kanske inte citerade allt det som Skolverket
              har skrivit. Men min fråga var till statsrådet: Är det en rimlig
              bedömning från Skolverkets sida att detta inte innebär en breddning
              eller fördjupning? Jag tolkar då statsrådets svar som att nej,
              detta är ingen breddning och fördjupning. Cheerleading , tittskåpstillverkning
              och allt det andra kan räknas som fördjupning, men inte att fördjupa
              sig i ämnet kristendomskunskap inom ämnet religionskunskap. Det
              är kontentan av det som statsrådet säger.
            </seg>
            <seg xml:id="i-778df116f1846584-0">
              Ja, vi har ett mångkulturellt samhälle. Det är jag väldigt glad
              för. Och just det ställer väldigt stora krav på att vi låter människor
              hitta sin identitet och sitt kulturarv för att känna sig trygga.
              Konfirmationsundervisningen är en del av det som är helt förenlig
              med skolans värdegrund, men som kan innehålla inslag som enligt
              statsrådet inte hör hemma i skolan. Men låt oss plocka bort det.
              Låt oss vara lite konstruktiva i debatten. Om det finns sådana
              inslag är det bara att plocka bort dem och säga att resterande
              del är en viktig del, att svenska elever och elever med annan
              härkomst kan få ta del av detta precis som de ska kunna fördjupa
              sig i andra religioner. Jag tror att det är att tillmötesgå väldigt
              många elevers önskemål, och jag tycker att det finns en fara i
              att hela tiden släta över och bortse från det behovet.
            </seg>
            <seg xml:id="i-e2c25a4492ea3c91-0">
              De värden som vårt samhälle vilar på är precis de som till stor
              del ryms inom den typen av undervisning. Det är det som vår lagstiftning
              vilar på, är lagd på. Grunden för vårt samhällsliv är lagd på
              det här. Att man förmenar elever den möjligheten tycker jag är
              väldigt trist och tråkigt att få höra.
            </seg>
          </u>
          <note type="speaker" xml:id="i-2a1b11c4d3525e91-0">
            Anf. 7 Statsrådet IBRAHIM BAYLAN (s):
          </note>
          <u who="unknown" xml:id="i-865035701db8a037-3">
            <seg xml:id="i-3202488753d31a30-0">
              Fru talman! Religionskunskap, där också kristendom ingår, är
              en viktig del av undervisningen i svenska skolan. Där ska det
              förmedlas kunskaper som just handlar om religionen. Vi har en
              värld, ett samhälle, där många religioner har blandats, och det
              är bra. Men jag menar att det vore orimligt att säga, som Kristdemokraterna
              uppenbarligen är beredda att göra, att vi ska ha en viss religion
              som undervisning i skolan. Jag menar att det står i stark kontrast
              till de skrivningar som vi har om objektiv och allsidig undervisning
              i skolan.
            </seg>
            <seg xml:id="i-f93f8c4b866039e8-0">
              Missförstå mig inte; konfirmationsundervisning kan vara en viktig
              del av en människas liv. Det är något som hör privatlivet till,
              och den som vill ta del av detta har möjlighet att göra det inom
              ramen för kyrkan. Jag menar på att skolan i detta fall fortsatt
              ska vara objektiv och allsidig i sin undervisning. Därför är det
              väldigt viktigt att vara tydlig i den här frågan och konstatera,
              precis som också interpellanten gör i sin interpellation, att
              detta kan uppfattas som konfessionell undervisning som därmed
              inte är förenlig med läroplanen.
            </seg>
          </u>
          <note xml:id="i-10a4741b053009ea-0">
            Överläggningen var härmed avslutad.
          </note>
          <note xml:id="i-7df34f09c3306f99-0">
            5 § Svar på interpellation 2004/05:673 om Mordechai Vanunu
          </note>
          <note type="speaker" xml:id="i-94e34b3cb150407d-0">
            Anf. 8 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-4">
            <seg xml:id="i-4f7d04ef181f3bbf-0">
              Fru talman! Lotta Hedström har frågat mig hur jag avser att politiskt
              och diplomatiskt verka framöver för att mänskliga rättigheter
              och rimlig medborgerlig behandling säkerställs för Mordechai Vanunu.
            </seg>
            <seg xml:id="i-f40fca56d4fe2636-0">
              Låt mig få inleda med att Mordechai Vanunus fall bevakats av
              den svenska regeringen alltsedan han fängslades 1986. Regeringen
              har också fortsatt att följa Vanunus situation sedan det att han
              efter avtjänande av hela sitt straff frigavs med restriktioner
              i april förra året.
            </seg>
            <seg xml:id="i-668515c6fb72911f-0">
              Mordechai Vanunus situation reser flera berättigade frågor. Många
              människor ställer sig liksom Lotta Hedström frågande till att
              Vanunu efter avtjänat straff ålagts långtgående restriktioner
              i bland annat rörelsefriheten. Israel har anfört nationella säkerhetsintressen
              som skäl för restriktionerna, som nyligen förlängdes ytterligare
              ett år. Utifrån ett svenskt rättsligt perspektiv framstår den
              israeliska behandlingen av Vanunu som främmande och svårbegriplig.
            </seg>
            <seg xml:id="i-420586bbd5880e28-0">
              Som jag och mina företrädare har svarat i tidigare sammanhang
              står det alldeles klart att Israel är skyldigt att behandla Vanunu
              i enlighet med folkrättens och de grundläggande internationella
              konventionernas regler om de mänskliga rättigheterna. Detta innebär
              att han efter avtjänat straff ska behandlas som vilken annan israelisk
              medborgare som helst. Att han var dömd för ett brott som anses
              allvarligt i Israel rättfärdigar inget undantag i detta avseende.
            </seg>
            <seg xml:id="i-e567d51d8f4f013a-0">
              Regeringen kommer att fortsätta följa Vanunus situation, och
              jag utesluter inte att frågan kan komma att tas upp igen i våra
              löpande kontakter med israeliska regeringsföreträdare.
            </seg>
          </u>
          <note type="speaker" xml:id="i-d800af313aa54e85-0">
            Anf. 9 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-0aeb8732a2184475-0">
            <seg xml:id="i-fe5fc084a0476278-0">
              Fru talman! Jag tackar för detta svar. De aktiva verben i utrikesministerns
              svar var bevakats, följa och fortsätta följa. Jag kan bara sammanfatta
              å mina, mitt partis och en jättestor växande internationell opinions
              vägnar att det här inte duger. Det här är verkligen alldeles för
              bleka insatser från den nation som säger sig hedra de mänskliga
              rättigheterna och världssäkerheten. Det är nämligen två aspekter
              på Mordechai Vanunus mycket anmärkningsvärda behandling från Israels
              sida. Den ena frågan är naturligtvis det rent mänskliga, de aspekter
              som har med de mänskliga rättigheterna att göra. Det ska jag återkomma
              till. Men det handlar också om världsfreden och säkerheten i världen.
            </seg>
            <seg xml:id="i-e9f602c310c36cce-0">
              För några veckor sedan hade jag det tvivelaktiga privilegiet
              att följa NPT-förhandlingarna i New York. I bland annat det starka
              tal som utrikesministern höll när man startade konferensen och
              i EU:s positionspapper inför NPT-konferensen nämns över huvud
              taget inte Israels kärnvapenprogram. Det finns väldigt mycket
              om Irans upprustning och det med all rätt. Det finns också önskemål,
              krav, på en kärnvapenfri zon i Mellanöstern. Men att Israel har
              ett pågående kärnvapenprogram utanför den världsvida NPT-regimen
              är mycket allvarligt. Det Israel gör mot sin medborgare Mordechai
              Vanunu är ett led i att tysta och mörka den kärnvapenupprustning
              som sker.
            </seg>
            <seg xml:id="i-99e753882dd99959-0">
              Israel är en av de fem största vapennationerna i världen. De
              har en vapensektor, enligt egna uppgifter, på 3 miljarder dollar
              i fjol. De har enligt vissa experter det sjätte största kärnvapenlagret
              i världen. Det här är mycket alarmerande, för det sker i det tysta.
              Vad jag menar är att Sverige naturligtvis måste kräva att Israel
              öppnar för IAEA:s, alltså det internationella atomenergiorganets,
              inspektioner av anläggningen Dimona, där Vanunu en gång arbetade.
              Sverige måste naturligtvis uppmana Israel att öppna sig för anslutning
              till NPT-avtalet. Jag är glad om utrikesministern tar upp den
              här aspekten av Vanunufrågan.
            </seg>
          </u>
          <note type="speaker" xml:id="i-d7b53894e908b283-0">
            Anf. 10 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-5">
            <seg xml:id="i-3a746cd097be04d0-0">
              Fru talman! Inom ramen för översynen av NPT-regimen, och över
              huvud taget i vårt arbete när det gäller nedrustning och icke-spridning
              av kärnvapen, tar Sverige också upp frågan om de stater som ännu
              inte har deklarerat att de har kärnvapen, att de bör gå med i
              NPT-regimen och utsätta sig för den inspektion som IAEA kan genomföra.
              Det är faktiskt ett mycket tydligt krav från svensk sida i alla
              de sammanhang där vi agerar för nedrustning och icke-spridning.
            </seg>
            <seg xml:id="i-4ee85f5a808f4cd2-0">
              I Vanunufallet är det så att när det gäller strikt nationella
              angelägenheter, tillämpning av straffrätt, är utrymmet för omvärlden
              att agera alltid begränsat. FN-kommissionen för mänskliga rättigheter
              tar inte upp enskilda fall till behandling även om de behandlar
              MR-frågor utifrån teman eller situationen i olika länder. Israel
              har inte heller anslutit sig till det fakultativa protokollet
              till FN:s konvention om medborgerliga eller politiska rättigheter,
              vilket hade givit en möjlighet till ett individuellt klagomålsförfarande
              från Vanunus sida.
            </seg>
            <seg xml:id="i-ae8c06a7ba9b442a-0">
              Det här är en fråga som vi följer och som vi tar upp i de diskussioner
              som vi har med Israel. Vanunus fall har tagits upp vid flera tillfällen
              av mina företrädare, och jag har möjlighet att göra detsamma.
              Göran Persson tog upp Vanunus fall när denne fortfarande satt
              kvar i fängelset. Vi har också anledning att återkomma till frågan
              efter att han har frigivits eftersom vi har svårigheter att förstå
              Israels agerande i det här fallet. Så det finns all anledning
              att följa ärendet och ta upp det med Israel så att vi kan se att
              han inte blir annorlunda behandlad än andra israeliska medborgare.
            </seg>
          </u>
          <note type="speaker" xml:id="i-67dbabe2885105e3-0">
            Anf. 11 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-0aeb8732a2184475-1">
            <seg xml:id="i-c8da919fd88c88c5-0">
              Fru talman! Jag tackar för det. Det här var en nyans starkare
              än vad det skrivna svaret på interpellationen var. Där står det
              att man inte utesluter att man kan ta upp detta. Det är just kopplingen
              till denna vapenupprustning och den underförstådda kärnvapenupprustning
              som sker i Israel som gör Mordechai Vanunus fall intressant. Och
              det är den kopplingen som jag skulle vilja att Sveriges regering
              tydliggjorde.
            </seg>
            <seg xml:id="i-61b002583df800df-0">
              När han lämnade fängelset sade han själv: Jag är en symbol för
              viljan till frihet. Ni kan inte knäcka den mänskliga anden. Jag
              är stolt och lycklig över vad jag gjorde.
            </seg>
            <seg xml:id="i-9a46ba7caae8581f-0">
              Detta var alltså något som han gjorde för 20 år sedan, och han
              sade detta efter att han hade suttit i fängelse i 19 år och nu
              har ett år till av någon sorts halvfängelse där han inte har möjlighet
              att röra sig fritt, inte kan tala fritt, inte får lämna landet
              och inte får tala med journalister. Och upprinnelsen var att han
              helt enkelt kidnappades sedan han hade gått till The Sunday Times
              och berättat vad som skedde i kärnvapenanläggningen i Negevöknen.
            </seg>
            <seg xml:id="i-f76d77f24f56bca2-0">
              Allt detta är grova brott mot mänskliga rättigheter och mot framför
              allt artikel 12 i den stora konventionen om medborgerliga och
              politiska rättigheter som Israel har skrivit under och alltså
              är förpliktigat att följa och som världssamfundet därför bör påtala
              med démarcher och med politiska och diplomatiska noter. Man måste
              säga att detta inte är hållbart och att man inte får behandla
              individer på detta sätt och kringgärda rörelsefrihet, yttrandefrihet
              och rätten att bosätta sig och lämna landet som sker med Vanunu
              just nu.
            </seg>
            <seg xml:id="i-4421a3020f9bf5f1-0">
              Jag tror att en ändring absolut kommer att tvingas fram därför
              att det finns en väldigt stor, bred och växande opinion i världen.
              Han har blivit hedersdoktor i Glasgow, och det finns en specifik
              advokatkampanj. Det allmänna opinionsspridandet sker väldigt effektivt
              genom nätverkande på Internet.
            </seg>
            <seg xml:id="i-aa009f3eec5c9e1c-0">
              Nyligen uppvaktade en 40-mannadelegation Ariel Sharon, och den
              skrev ett brev som jag har här och som jag tänkte att utrikesministern
              kan få lägga i sin Vanunu- file . Även i Knesset har en ledamot
              som heter Issam Makhoul faktiskt krävt att få debatt. Men Israel
              vill inte ta detta ansvar. Man sticker huvudet i sanden och låtsas
              att det inte är något fel på behandlingen av Vanunu, och man svarar
              inte upp mot de allmänna opinionsyttringarna. Det behövs officiella
              påtryckningar.
            </seg>
            <seg xml:id="i-8a43cb360ebdd3f1-0">
              Dessutom, fru utrikesminister, tycker jag att det är skamligt
              att vi inte kunde erbjuda honom en fristad. Han hade ingen möjlighet
              att komma till svenska ambassaden och söka asyl från Israel. Han
              hade naturligtvis ingen möjlighet att ta sig till Sverige för
              att söka asyl. Med påhittade byråkratiska skäl sade Sverige: Nej,
              kom inte hit.
            </seg>
            <seg xml:id="i-5b0d93bcbb008319-0">
              Jag skulle önska att den svenska regeringen kunde säga att man
              inviterar Mordechai Vanunu till Sverige, om inte annat så för
              förberedelser eftersom han är nominerad till Nobels fredspris.
            </seg>
          </u>
          <note type="speaker" xml:id="i-df1880ee8f62c0e5-0">
            Anf. 12 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-6">
            <seg xml:id="i-54bd06e7db665b7d-0">
              Fru talman! Det som Lotta Hedström tar upp är två separata frågor
              som i och för sig har ett samband. Men dessa två frågor måste
              naturligtvis behandlas separat. Och jag skulle vilja säga att
              vi agerar kraftfullt i båda frågorna när tillfälle så ges.
            </seg>
            <seg xml:id="i-1dd9a656266d9371-0">
              Frågan om Israels innehav av kärnvapen är oerhört viktig i det
              säkerhetspolitiska arbetet, och den tas upp i dessa sammanhang.
              Och Sveriges ställningstagande i den frågan är väldigt tydligt.
            </seg>
            <seg xml:id="i-0079814f04e9268d-0">
              Den andra frågan, behandlingen av en enskild medborgare i Israel,
              måste behandlas utifrån sina förutsättningar.
            </seg>
            <seg xml:id="i-3513f84ab1f6fc97-0">
              Men det som jag vill understryka i detta sammanhang, och som
              Lotta Hedström är inne på, är att när det gäller båda frågorna
              tror jag faktiskt att en internationell opinionsbildning är av
              största betydelse, när det gäller kärnkraften och dess spridning
              men också när det gäller hur olika stater behandlar sina medborgare.
            </seg>
            <seg xml:id="i-cd2700d83f4cd90c-0">
              När det gäller frågan om visum och rätt att komma in i Sverige
              är det svensk lag som gäller.
            </seg>
          </u>
          <note type="speaker" xml:id="i-63700fecec916881-0">
            Anf. 13 LOTTA HEDSTRÖM (mp):
          </note>
          <u who="lotta_hedstrom_01417a" xml:id="i-0aeb8732a2184475-2">
            <seg xml:id="i-6e860b7460c3a249-0">
              Fru talman! Jag tycker mig ändå spåra en viss ökad vilja att
              agera med något större kraft för Mordechai Vanunus frigivning
              från det halvfängelse som han nu är försatt i.
            </seg>
            <seg xml:id="i-5089cd358b6828b5-0">
              Jag skulle som avslutning önska att utrikesministern svarar ja
              på våra fyra krav och genom direkt diplomatisk påtryckning kräver
              att Israel öppnar för inspektion av IAEA av sin kärnvapenanläggning
              och öppet går ut och säger att hela världen vill att Israel ansluter
              sig till NPT-avtalet. Den tredje punkten är att man öppet och
              med diplomatiska noter, démarcher, säger att artikel 12 i konventionen
              om politiska och medborgerliga rättigheter ska respekteras. Och
              den fjärde punkten är att Sverige öppnar för att bereda Mordechai
              Vanunu asyl i ett land där han skulle kunna leva.
            </seg>
          </u>
          <note xml:id="i-10a4741b053009ea-1">
            Överläggningen var härmed avslutad.
          </note>
          <note xml:id="i-e28a2b8ce696a22e-0">
            6 § Svar på interpellation 2004/05:598 om Taiwans deltagande
            i internationella organisationer
          </note>
          <note type="speaker" xml:id="i-39ece20d099e63e5-0">
            Anf. 14 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-7">
            <seg xml:id="i-07a1b5311132a244-0">
              Fru talman! Cecilia Wikström har frågat mig vilka åtgärder jag
              är beredd att vidta för att medverka till att Taiwan dels får
              tillträde till WHO, dels ges observatörsstatus i FN.
            </seg>
            <seg xml:id="i-7b4118b86583cd37-0">
              Den svenska regeringen ser generellt positivt på Taiwans deltagande
              i internationella organisationer, förutsatt att detta inte kräver
              nationsstatus. Exempelvis välkomnade den svenska regeringen Taiwans
              medlemskap i WTO. Vi har vid flera tillfällen framhållit att vi
              gärna skulle se att Taiwan erhåller observatörsstatus i WHO. Vi
              har även verkat för att denna uppfattning ska vinna stöd inom
              EU-kretsen. För att Taiwan ska kunna erhålla observatörsstatus
              krävs dock konsensus inom WHO, vilket inte föreligger i dag.
            </seg>
            <seg xml:id="i-c3ac6e438d9102b4-0">
              Frågan om eventuell observatörsstatus för Taiwan i FN har inte
              aktualiserats eftersom Taiwan inte har inlämnat någon sådan ansökan.
              Regeringen har därför inte haft anledning att ta ställning till
              denna specifika fråga.
            </seg>
            <seg xml:id="i-97f8844e15ecd2e0-0">
              Däremot har Taiwan vid flera tillfällen ansökt om medlemskap
              i FN under namnet Republiken Kina. Medlemskap har emellertid inte
              beviljats av generalförsamlingen. I linje med universalitetsprincipen
              stöder Sverige FN-anslutning av suveräna stater som Sverige erkänner.
              Den ett-Kina-politik som Sverige följer, liksom samtliga EU-länder
              och flertalet andra länder, innebär att vi inte erkänner Taiwan
              som självständig stat. Av detta följer att vi inte har möjlighet
              att stödja en taiwanesisk ansökan om medlemskap i FN.
            </seg>
            <seg xml:id="i-d662fa801e6f8da9-0">
              Trots avsaknaden av diplomatiska förbindelser med Taiwan välkomnar
              och uppmuntrar den svenska regeringen breda kontakter mellan Sverige
              och Taiwan inom ramen för ett-Kina-politiken. Relationerna är
              i dag intensiva, inte minst på handelsområdet. Men även kulturutbytet,
              det akademiska samarbetet, turismen och de parlamentariska kontakterna
              är väl utvecklade. Jag ser fram mot att verka för att våra förbindelser
              ska intensifieras ytterligare.
            </seg>
          </u>
          <note type="speaker" xml:id="i-eee57467d84da93d-0">
            Anf. 15 CECILIA WIKSTRÖM (fp):
          </note>
          <u who="cecilia_wikstrom_7c6a2b" next="cont" xml:id="i-55814cce5e760dc7-0">
            <seg xml:id="i-01f27c9fb1c9d9df-0">
              Fru talman! Jag tackar utrikesministern för svaret. Jag tycker
              att svaret är positivt. Det anslår en positiv ton, och jag tar
              särskilt fasta på detta med intensifierade och fördjupade relationer
              mellan Sverige och Taiwan. Det är viktigt i en global och internationell
              värld att människor möter varandra och att erfarenheter bryts
              på olika sätt, som utrikesministern också har påpekat i svaret.
              Det är mycket positivt.
            </seg>
            <seg xml:id="i-7e8c5224c1b3dce0-0">
              Men det finns också mycket att önska. Till exempel tycker jag
              att det vore lämpligt att den svenska representationen i Taipei
              förstärks politiskt. Den representationen visade sig vara ytterst
              värdefull när vi tillvaratog de stora och omfattande svenska intressena
              i Taiwan i samband med jordbävningskatastrofen 1999. Jag tror
              att det finns mycket mer att göra där.
            </seg>
            <seg xml:id="i-930d2701e6e5565b-0">
              Att jag nu har hängt upp min fråga på Taiwans observatörsstatus
              i WHO är bara ytterligare ett bevis för att vi lever i en global
              värld där framför allt inte sjukdomar känner några nationsgränser.
              Sjukdomar sprids. Det har vi sett i samband med pandemier som
              sars och fågelinfluensa. Därför ligger det verkligen i hela världens
              intresse att Taiwan inte blir ett tomt vitt hål utan att Taiwan
              och taiwaneserna är tillförsäkrade skydd men också att de ska
              kunna bidra till WHO:s viktiga arbete i världen.
            </seg>
            <seg xml:id="i-71d7e9735ce2b769-0">
              Även om principen om ett Kina stöds av både EU och Sverige och
              lever vidare menar jag att den inte kan ges något slags automatik
              och fortsätta oaktat vad som händer, utan förhållandet och relationen
              till Kina bör situationsanpassas.
            </seg>
            <seg xml:id="i-a59115ecbd694443-0">
              Och vad som har skett under våren och under de senaste månaderna
              vet både utrikesministern och jag där Anti-Secession Law är ett
              uttryck för Kinas mycket hotfulla politik i förhållande till Taiwan.
            </seg>
            <seg xml:id="i-a8fb09a7ead95409-0">
              För att återkomma till detta med EU och Taiwans medlemskap i
              WHO vill jag säga att jag tycker att det är mycket intressant
              att konstatera vad som har inträffat på det området. Det är entydigt
              så att Europaparlamentet redan i september 1996 antog en resolution
              som gällde Taiwans roll i internationella organisationer. Det
              var den första, och jag vet att Anna Lindh mycket engagerat talade
              om detta.
            </seg>
            <seg xml:id="i-db018f2b182f32bf-0">
              I september 2001 tog the Standing Committee of European Doctors,
              läkarförbundet inom EU/EES, och de dåvarande kandidatländerna
              enhälligt beslut om att kräva en observatörsplats för Taiwan i
              WHO. Sveriges läkarförbund har alltsedan dess också stöttat detta.
            </seg>
          </u>
          <note xml:id="i-d8dd672300b9d5a8-0">
            I maj 2002 gav USA:s Secretary of Health and Human Services,
            motsvarande socialministern, i ett tal i Genève stöd för Taiwans
            observatörsstatus. Och nu senast, den 5 september 2002, antog
            EU-parlamentet en resolution gällande Europa och Asien, A Strategic
            Framework for Enhanced Partnership. I artikel 38 där uttrycker
            EU-parlamentet sitt stöd för Taiwans observatörskap i WHO, vilket
            antogs med en mycket stor majoritet.
          </note>
          <u who="cecilia_wikstrom_7c6a2b" prev="cont" xml:id="i-772faf6f6dad0171-0">
            <seg xml:id="i-792fdb57db165d4a-0">
              Detta sammantaget fick mig att formulera den här interpellationen.
              Jag skulle helt enkelt vilja höra vad utrikesministern har att
              säga om alla kraftfulla åtgärder som EU, läkarförbund och motsvarande
              vid upprepade tillfällen har vidtagit. Jag tycker att det nu vore
              dags för Sverige att aktivt medverka till att detta verkligen
              fullföljs och att ta en ledande roll i att detta tillgodoses.
            </seg>
          </u>
          <note type="speaker" xml:id="i-ca91575d022e9a03-0">
            Anf. 16 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-8">
            <seg xml:id="i-9bd167ba12b13c91-0">
              Fru talman! Jag delar helt Cecilia Wikströms uppfattning att
              det är viktigt att även Taiwan kan delta i det internationella
              hälsoarbetet. Sveriges uppfattning är att vi tycker att Taiwan
              borde kunna bli medlem i WHO, precis som i WTO. Det är en uppfattning
              som vi arbetar för detta för att övertyga andra länder om det
              nödvändiga i att komma till det beslutet.
            </seg>
            <seg xml:id="i-a319981660193bd7-0">
              Än så länge finns det ingen enighet inom EU. Men jag är övertygad
              om att de olika ståndpunkter som intas av det europeiska parlamentet,
              av läkarsällskap och av länder utanför EU i sinom tid måste ha
              effekten att vi så småningom blir ense inom EU om nödvändigheten
              av Taiwans möjligheter att delta i det internationella hälsoarbetet.
            </seg>
            <seg xml:id="i-7fe8298dd362da37-0">
              Under tiden arbetar vi för att hitta pragmatiska lösningar för
              att Taiwan de facto ska kunna delta i det arbetet. Det är den
              vägen vi får gå. Vi kan inte bara slå oss till ro och acceptera
              att Taiwan inte finns med i arbetet, för de behöver vara med.
              Därför arbetar vi för praktiska lösningar så att de faktiskt är
              med, samtidigt som vi verkar för att få den slutgiltiga frågan
              löst.
            </seg>
            <seg xml:id="i-f7a32c2610d8bdf4-0">
              Jag tror att det opinionsarbete som bedrivs på många håll, inte
              minst bland läkarna, är betydelsefullt i sammanhanget.
            </seg>
          </u>
          <note type="speaker" xml:id="i-a6574c5ba37fdd71-0">
            Anf. 17 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-34acfc3246a54675-0">
            <seg xml:id="i-7ca22f7e29cad966-0">
              Fru talman! Jag skulle vilja ställa den mycket konkreta frågan:
              Vad har utrikesministern själv gjort inom EU för att föra upp
              frågan på agendan och för att ta en ledande roll och verka för
              att EU äntligen sätter ned foten och faktiskt ger sitt stöd?
            </seg>
            <seg xml:id="i-ca067173858e31e6-0">
              Jag tycker faktiskt inte, fru talman, att det räcker med att
              säga: Vi fortsätter att arbeta. Jag vill konkret veta vad utrikesministern
              har gjort som företrädare för Sverige i denna mycket viktiga fråga.
            </seg>
            <seg xml:id="i-b9fd7f2742eba5a7-0">
              I år är det alltså nionde året i rad som Taiwan ansökt om observatörsstatus
              i WHO inför den kongress som var för bara några veckor sedan.
              Det är ganska tragiskt att Taiwans vice utrikesminister Michael
              Kau, som var där, upplevde som han har berättat för internationella
              medier att stämningen inom EU var så pass negativ och så skör
              att han inte ens vågade be om votering i frågan.
            </seg>
            <seg xml:id="i-2564b9322d1468f3-0">
              Jag vill helt enkelt veta vad utrikesministern har gjort. Om
              Taiwan fortsatt exkluderas på det här sättet kommer landet att
              utgöra ett hål i världens säkerhetsnät, vilket kan få mycket allvarliga
              konsekvenser.
            </seg>
            <seg xml:id="i-e811c6df18b97410-0">
              Om organisationer som Röda Korset och PLO till exempel har erhållit
              observatörsstatus är det, tycker jag, mycket märkvärdigt att EU
              inte sätter ned foten. Jag vill se att Sverige där tar en roll.
              Detta är en fråga om världens medborgares hälsa men också en fråga
              om demokrati.
            </seg>
            <seg xml:id="i-f41e24dc2de655b7-0">
              Vi vet att ett-Kina-politiken inte håller och att Taiwan inte
              kan återförenas med Kina annat än efter fria val. Frågan om återförening
              kan inte väckas på Taiwan om inte Kina först blivit demokratiserat.
              Bristen på demokrati i Kina är enorm. Vi vet att 3 400 dödsdomar
              utfärdas varje år och att mänskliga rättigheter systematiskt kränks.
              Vore det då inte klädsamt av utrikesministern att tala ut i frågan
              och säga att vi avskyr de brott som Kina håller på med och att
              vi faktiskt vill verka för att stötta Taiwan, den enda kinesiska
              demokratin?
            </seg>
            <seg xml:id="i-f1010298ee796965-0">
              Det är viktigt med omvärldens stöd. Det är viktigt att visa att
              vi inte tänker acceptera att Taiwan med våld införlivas med Kina.
              Det är viktigt att vetot från Kina inte alltid är sista ordet
              i varje internationellt sammanhang.
            </seg>
            <seg xml:id="i-4f56efc6de07a677-0">
              Utrikesministern har den här våren sagt någonting som jag tycker
              att det vore intressant att få förtydligat. Det gäller då utrikesministermötet
              förra gången där utrikesministern enligt Ekot har sagt att det
              är skillnad på europeiska värden och kinesiska när det gäller
              demokrati. Det vore spännande att få höra vad utrikesministern
              menade med detta, för det har egentligen aldrig blivit utrett.
              På något sätt var tanken att demokrati inte skulle fungera på
              samma sätt i Asien som i Europa eller i västvärlden precis som
              om Taiwan inte existerade. Men Taiwan är en demokrati i Kina och
              har fungerat som en sådan sedan 1949. Det vore väldigt spännande
              att få höra utrikesministerns kommentarer kring de här frågorna.
            </seg>
          </u>
          <note type="speaker" xml:id="i-2a5df76e68ee6dc6-0">
            Anf. 18 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-9">
            <seg xml:id="i-ee7044b03fb11e10-0">
              Fru talman! Den demokratiska utvecklingen i Taiwan får ett mycket
              starkt stöd och även uppskattning från svensk sida. Den taiwanesiska
              demokratin är ett tydligt exempel på att demokrati kan utvecklas
              i ett kinesiskt samhälle. Dessvärre är situationen sådan att Kina
              i övrigt inte är demokratiskt. Det är det jag har framhållit när
              vi från EU:s sida och från svensk sida försöker fördjupa och utveckla
              våra kontakter med Kina som helhet.
            </seg>
            <seg xml:id="i-bb04283e523f8532-0">
              När det gäller observatörskapet för Taiwan i WHO kan jag försäkra,
              Cecilia Wikström, att Sverige är mycket aktivt både i Bryssel
              och i Genève i alla sammanhang där de här frågorna kommer upp.
              Jag kommer att fortsätta att verka för att försöka övertyga mina
              kolleger i EU om det nödvändiga i att Taiwan får observatörskap
              i WHO för att säkerställa att även denna viktiga del av Asien
              deltar i det internationella hälsoarbetet.
            </seg>
          </u>
          <note type="speaker" xml:id="i-870883ec2d911ba1-0">
            Anf. 19 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-34acfc3246a54675-1">
            <seg xml:id="i-226b9458331b16c7-0">
              Fru talman! Jag tackar utrikesministern för det förtydligandet.
              Det ska bli spännande att följa den utvecklingen. Jag är nämligen
              mycket oroad av den politik som Sverige står för inom EU när det
              gäller relationerna till Kina.
            </seg>
            <seg xml:id="i-fa5f88a21d28dfa5-0">
              I vintras godkände regeringen att man häver vapenembargot trots
              att Kina kränker de mänskliga rättigheterna och trots att Kina
              hotar Taiwans frihet.
            </seg>
            <seg xml:id="i-6a2ed395fdf207e9-0">
              Jag tycker att det är skamligt, som det var på det senaste WHO-mötet,
              att Taiwans vice utrikesminister upplevde att stämningen inom
              EU är inte så fientlig men så pass negativ att han inte ens vågade
              be om en omröstning när det gäller Taiwans medlemskap i WHO.
            </seg>
            <seg xml:id="i-adf734ef912cfac5-0">
              Det är Kina som systematiskt har förhindrat Taiwans deltagande
              i WHO. Resultatet är att 23 miljoner invånare inte får samma skydd
              av WHO som när det gäller de 192 medlemsländerna. Jag menar att
              ett-Kina-politiken måste situationsanpassas. Under de senaste
              månaderna har hoten intensifierats. Trots att det i svaret till
              mig från utrikesministern anslås en positiv ton tycker jag att
              det är symtomatiskt att Kinas hotfulla politik gentemot Taiwan
              inte uppmärksammas i svaret. Men jag tycker att det ligger ett
              visst löfte i utrikesministerns ord här om att hon ska ta ett
              utökat ansvar. Jag menar att det är entydigt att Sverige bör ta
              en ledande roll och verka för att unionen stöder Taiwans delaktighet
              i WHO och Taiwans strävan efter frihet.
            </seg>
          </u>
          <note xml:id="i-10a4741b053009ea-2">
            Överläggningen var härmed avslutad.
          </note>
          <note xml:id="i-efedd6d6d26dae91-0">
            7 § Svar på interpellation 2004/05:672 om fallet Maarouf
          </note>
          <note type="speaker" xml:id="i-01df3a313f03c15f-0">
            Anf. 20 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-10">
            <seg xml:id="i-3e9c29ee36bb8df4-0">
              Fru talman! Yvonne Ruwaida har frågat mig hur jag avser att agera
              så att fall som ärendet Maarouf inte påverkar Sveriges relationer
              till andra stater, dels såvitt avser våra möjligheter att i utlandet
              försvara svensk familjerätt, dels såvitt avser våra möjligheter
              att få hjälp av utländska myndigheter vid olovliga bortföranden
              av svenska barn samt hur jag avser att agera så att inte Sveriges
              möjligheter i internationella forum, där Sverige försvarar mänskliga
              rättigheter och barnens rättigheter, försvåras på grund av detta
              fall.
            </seg>
            <seg xml:id="i-b9e9c226f209d669-0">
              Det är beklagligt att, som Justitiekanslern funnit, felaktig
              rättstillämpning har förekommit vid handläggningen av ärendet
              Maarouf.
            </seg>
            <seg xml:id="i-fce729366344d836-0">
              Ett internt svenskt vårdnadsärende påverkar dock inte våra relationer
              till andra stater, varken våra möjligheter att i utlandet, som
              Yvonne Ruwaida uttrycker det, försvara svensk familjerätt eller
              såvitt avser möjlighet att i utlandet få hjälp av utländska myndigheter
              vid olovliga bortföranden av svenska barn.
            </seg>
            <seg xml:id="i-78af279138da14ff-0">
              Ärendet Maarouf avser inte ett barn som olovligen bortförts utan
              ett svenskt vårdnadsmål.
            </seg>
            <seg xml:id="i-d04a134fa4c3ec4c-0">
              Sverige har ett väl fungerande bilateralt samarbete med Tunisien
              på familjerättens område. Vid ett kommissionsmöte i Helsingfors
              under april månad diskuterades detta ärende. Det stod helt klart
              att ärendet inte haft någon negativ inverkan på Sveriges relationer
              med Tunisien.
            </seg>
          </u>
          <note xml:id="i-d11e5ae6c755eb4d-0">
            Då Yvonne Ruwaida, som framställt interpellationen, anmält att
            hon var förhindrad att närvara vid sammanträdet medgav tredje
            vice talmannen att Gustav Fridolin i stället fick delta i överläggningen.
          </note>
          <note type="speaker" xml:id="i-83c0cca9f51ea4a1-0">
            Anf. 21 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-0">
            <seg xml:id="i-5c3a816e4f446252-0">
              Fru talman! Tack, utrikesministern, för svaret. Yvonne Ruwaida
              har på många sätt engagerat sig i fallet Nabil Maarouf. Det är
              ganska förståeligt när man ser vad det är för typ av fall. Det
              här är en person som tillsammans med sin dotter hamnat i en närmast
              Kafkaliknande process. Han fick ett barn i Sverige, Anna, år 1986.
              Efter skilsmässan 1990 fick föräldrarna gemensam vårdnad.
            </seg>
            <seg xml:id="i-ae79d9981d57b79c-0">
              När Nabil åkte till Tunisien, som han ursprungligen kommer ifrån,
              1991 hade han ett uppehållstillstånd som skulle förnyas var sjätte
              månad. I Tunisien kom Nabil att avtjäna ett fängelsestraff på
              tio månader, och när han efter en viss fängelsevistelse skulle
              söka visum till Sverige fick han avslag. Han fick då inte veta
              varför avslaget skedde. Han sökte vid flera tillfällen ånyo visum
              till Sverige.
            </seg>
            <seg xml:id="i-c3f102d22c653bdb-0">
              År 1993 lyckades han komma till Arlanda och fick där ett skriftligt
              avslag där det för första gången framgick att avslagen kom därför
              att han inte hade vårdnaden om sitt barn. Han blev mycket fundersam
              över detta och sökte givetvis visum igen. Han informerade svenska
              ambassaden om att hans syfte var att undersöka ett intyg som skulle
              ha kommit in och som han skulle ha undertecknat där han avsade
              sig sitt vårdnadskap. Han ville polisanmäla detta intyg, om det
              fanns, eftersom han aldrig hade undertecknat ett sådant.
            </seg>
            <seg xml:id="i-c825b5cc179f457d-0">
              Nabil nekades återigen visum. Han sökte en gång i kvartalet.
              Sex år efter Arlandavistelsen lyckades han få visum.
            </seg>
            <seg xml:id="i-1bd22fb083f99318-0">
              Nabil samt de påstådda vittnena till intyget fann detta intyg
              och polisanmälde det. Då var frågan preskriberad, och någon polisundersökning
              kunde aldrig inledas. Nabil drev vidare frågan om vårdnaden i
              domstol. Domstolsförhandlingarna flyttades flera gånger framåt
              i tiden, och Nabils visum gick ut. När det väl fanns ett tillfälle
              då Nabil kunde närvara och domstol kunde ta upp frågan hade det
              gått mer än ett år.
            </seg>
            <seg xml:id="i-1e4a1e92fe18ce7d-0">
              År 2002 beslutas av domstol att inte pröva yrkandet om vårdnad.
              Domstolen hävdade att Nabil uppenbarligen hade vårdnaden. Migrationsverket
              informerade Nabil om att det hade han inte alls, men möjligen
              måste han söka uppehållstillstånd, och det måste han söka från
              Tunisien. När han kom till Tunisien sökte han uppehållstillstånd
              men nekades, eftersom han enligt Migrationsverket inte hade vårdnaden.
            </seg>
            <seg xml:id="i-ba0fadd187fee7ff-0">
              Justitiekanslern konstaterade 2005 att domstolen hade gjort fel
              som inte prövat yrkandet. När Nabil söker uppehållstillstånd får
              han avslag, denna gång med motiveringen att dottern har hunnit
              fylla 18 år. Därmed ansågs Nabil inte ha tillräcklig anknytning
              för att kunna få uppehållstillstånd. Under hela perioden har Nabil
              inte haft någon som helst möjlighet till kontakt med dottern,
              som 1994 placerades i fosterfamilj.
            </seg>
            <seg xml:id="i-0cb0e48afa636606-0">
              Såväl Nabil som hans dotter har därmed fallit offer för flera,
              som jag sade, Kafkaliknande övergrepp och hamnat i en Kafkaliknande
              situation. Utlänningsnämnden har nu avslagit Nabils förnyade ansökan
              om uppehållstillstånd med samma motivering som tidigare: Eftersom
              dottern har fyllt 18 år finns det ingen anknytning till Sverige.
            </seg>
            <seg xml:id="i-93b15cc3d49a7cdf-0">
              Svenska ambassadens agerande vad gäller visum och information
              om svenska rättsväsendet och JK:s konstaterande av misstag samt
              fördröjningen kan inte vara Nabils eller Annas ansvar. Den här
              rättsskandalen måste svenska regeringen ta ett ansvar för. Nabil
              hade utan tvekan nu haft svenskt uppehållstillstånd och förmodligen
              även svenskt medborgarskap. Staten har ett ansvar att i efterhand
              ge Nabil de rättigheter som han enligt svensk rätt skulle ha haft.
            </seg>
            <seg xml:id="i-8a46e9613c6f1828-0">
              Som sagt har Yvonne Ruwaida engagerat sig i detta fall och skrivit
              ett flertal interpellationer om frågans olika delar. Till utrikesministern
              har kommit en interpellation om hur detta har påverkat Sveriges
              relation till Tunisien. Den tunisiska regeringen har nämligen
              tidigare offentligt sagt att man likställer fallet Nabil Maarouf
              med kidnappning och att den svenska regeringens agerande hittills
              skulle kunna få konsekvenser för Sveriges relationer till Tunisien.
            </seg>
            <seg xml:id="i-18d1ba75c6c8bbfb-0">
              Nu får vi här ett löfte om att man har tagit upp detta med den
              tunisiska regeringen och att så inte är fallet. Gott så, men den
              slutsats man kan dra är att Sverige ser till att rätta till sina
              situationer efter denna rättsskandal och sina relationer till
              Tunisien men gör ingenting för Maarouf, som fortfarande efter
              den här rättsskandalen får sina rättigheter förvägrade. Vad kommer
              regeringen att göra för denna del i skandalen?
            </seg>
          </u>
          <note type="speaker" xml:id="i-73759aab3e550aff-0">
            Anf. 22 Utrikesminister LAILA FREIVALDS (s):
          </note>
          <u who="unknown" xml:id="i-865035701db8a037-11">
            <seg xml:id="i-5ed33db9186edd7d-0">
              Fru talman! Det är mycket beklagligt när svenska myndigheter
              gör fel, inte följer svensk lag och inte uppfyller de förväntningar
              som vi har på svenska myndigheter. Det är naturligtvis viktigt
              att ärendena hanteras i enlighet med de regler som finns för tillrättaläggande,
              ändring av beslut och så vidare. Det är ingen fråga som UD ägnar
              sig åt.
            </seg>
            <seg xml:id="i-f6e649f2f816a38f-0">
              Den här frågan handlar, såsom den är ställd i interpellationen,
              om vilka effekter detta kan ha utrikespolitiskt, framför allt
              i förhållande till Tunisien. Det har jag svarat på. Frågan har
              tagits upp med Tunisien. Vi har fått klarlagt att man förstår
              hur detta har gått till, och det har inga negativa effekter på
              vårt fortsatta samarbete när det gäller bland annat problem i
              samband med bortförande av barn.
            </seg>
          </u>
          <note type="speaker" xml:id="i-f17e338a75d97cc5-0">
            Anf. 23 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-1">
            <seg xml:id="i-5af54cab90a70991-0">
              Fru talman! Det är uppenbart, som fallet visar, att vi har en
              strukturell diskriminering inom flera delar av det svenska samhället.
              Miljöpartiet och regeringen gör ju där ett arbete för att dels
              kartlägga denna strukturella diskriminering flera utredningar
              arbetar med det dels försöka göra någonting åt det. Samtidigt
              måste denna insikt och detta arbete leda till att man tar ett
              ansvar för de människor som drabbats av den diskrimineringen och
              på grund av olika former av rättsövergrepp hamnat i den typ av
              situationer som Nabil Maarouf har gjort. Jag hoppas att man kommer
              att ta ett sådant ansvar från den svenska regeringens sida.
            </seg>
            <seg xml:id="i-7adfa38f933940b6-0">
              Yvonne Ruwaida har som sagt lämnat in ett flertal olika interpellationer.
              Vi väntar på svar från bland annat justitieministern och migrationsministern
              i de delar som hon har frågat dem om. Den del som gällde frågan
              till utrikesministern har handlat om hur Sveriges förhållande
              till Tunisien har kunnat påverkas av det här fallet.
            </seg>
            <seg xml:id="i-aa3e94c1fb031c1f-0">
              Jag konstaterar att utrikesministern har tagit upp detta med
              den tunisiska regeringen och fått en garanti om att det inte ska
              påverka Sveriges förhållande till Tunisien. Gott så. Som en randanmärkning
              kan jag säga att man givetvis kan dra den slutsatsen att Tunisien,
              som inte är känt som ett land som i alla lägen står upp för de
              mänskliga rättigheterna för sina medborgare, uppenbarligen inte
              heller gjort det i fallet Nabil Maarouf. Det är dock glädjande
              för Sveriges förhållande till Tunisien att de inte driver frågan
              vidare. Men jag hoppas att Sverige kan ta ett ansvar för Nabil
              och ge honom de rättigheter som han har förvägrats.
            </seg>
          </u>
          <note xml:id="i-10a4741b053009ea-3">
            Överläggningen var härmed avslutad.
          </note>
          <note xml:id="i-19e848eeab345d57-0">
            8 § Svar på interpellation 2004/05:668 om effekthöjningar för
            kärnkraft
          </note>
          <note type="speaker" xml:id="i-51cce7636309483a-0">
            Anf. 24 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-12">
            <seg xml:id="i-9544da03a991494a-0">
              Fru talman! Maria Wetterstrand har frågat mig om jag avser att
              verka för ett nej till effektökningarna.
            </seg>
            <seg xml:id="i-6ff129b2dc30e210-0">
              Jag vill inleda med att säga att jag är rörande överens med Maria
              Wetterstrand om nödvändigheten av att avveckla kärnkraften. Regeringen
              har nyligen, som ett led i omställningen av energisystemet, beslutat
              att rätten att driva Barsebäcksverket ska upphöra. Kärnkraften
              ska successivt fasas ut; därom råder inget tvivel. Kärnkraften
              är inte en långsiktigt hållbar energikälla. Varken uran eller
              fossila bränslen är något som vi långsiktigt kan bygga energiförsörjningen
              på.
            </seg>
            <seg xml:id="i-9679405ef8f20ad2-0">
              Jag anser att de kärnkraftsanläggningar vi har i drift ska drivas
              så säkert och effektivt som möjligt, och en förutsättning för
              detta är att företagen har möjlighet att göra nyinvesteringar
              av olika slag. Maria Wetterstrand har rätt i att vi är ett kärnkraftsintensivt
              land. Vi kommer att vara det under lång tid framöver eftersom
              det tar tid att ställa om ett energisystem. Vi har en stor andel
              elintensiv industri och ett samhälle i övrigt som har behov av
              en trygg energiförsörjning. De förnybara energikällorna har utvecklats
              starkt under många år. Elcertifikatssystemet har redan resulterat
              i omkring fyra och en halv terawattimme ny förnybar el, och målet
              är tio terawattimmar till år 2010.
            </seg>
            <seg xml:id="i-e8b5fa0f3198f090-0">
              På lång sikt är den självklara visionen att hela energiförsörjningen
              ska baseras på förnybar energi. Allt annat är otänkbart. Det är
              en lång och mödosam väg dit, och kärnkraften kommer att behövas
              under en relativt lång period. Vi har redan kommit en lång bit
              på väg, och vi har en betydande andel förnybar energi i vårt energisystem.
            </seg>
            <seg xml:id="i-67dec9bbcb2c1df4-0">
              Regeringen har nu att pröva verksamheten vid Ringhals kärnkraftverk
              i sin helhet enligt miljöbalken samt effekthöjningarna vid samma
              verk enligt kärntekniklagen. Handläggningen av ärendena pågår
              inom Regeringskansliet, och beslut i dessa ärenden kommer att
              meddelas samtidigt. Jag kommer att verka för att dessa prövningar
              får en så allsidig belysning som möjligt, men jag kan inte ge
              något förhandsbesked om resultaten av prövningarna.
            </seg>
            <seg xml:id="i-6ee7cd0cad0c9c7a-0">
              Alltför mycket kraft har lagts på att resonera om kärnkraftens
              vara eller inte vara. Jag anser att det är mycket viktigare att
              fokusera på den förnybara energin som ska komma i stället för
              kärnkraften. Jag vill också avslutningsvis säga att jag håller
              med Maria Wetterstrand om vikten av att effektivisera energianvändningen.
              Regeringens åtgärder för energieffektivisering såväl i industrin
              och offentliga lokaler som i bebyggelse kommer att utgöra viktiga
              beståndsdelar för att komma vidare på vägen mot det långsiktigt
              hållbara energisystemet.
            </seg>
          </u>
          <note xml:id="i-7fde5bbe53b17d33-0">
            Tredje vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note xml:id="i-516c265e5562f3df-0">
            9 § Svar på interpellation 2004/05:627 om konkurrens av byggmaterial
          </note>
          <note type="speaker" xml:id="i-2bf5b041eaa08f81-0">
            Anf. 25 Samhällsbyggnadsminister MONA SAHLIN (s):
          </note>
          <u who="unknown" next="cont" xml:id="i-7471bf1f9a38e9ee-0">
            <seg xml:id="i-b3d06ea334020b64-0">
              Fru talman! Ewa Thalén Finné har frågat vilka åtgärder jag avser
              att vidta för att säkerställa konkurrens mellan olika byggmaterial
              och vilka åtgärder jag avser att vidta för att snabba på harmonisering
              av standarder för byggmaterial inom EU.
            </seg>
            <seg xml:id="i-4da5b1dc327e2827-0">
              Till att börja med vill jag nämna att regeringen har tagit olika
              initiativ med syfte att byggprodukter ska utvecklas till att vara
              långsiktigt hållbara. I detta ingår resurseffektivitet, som i
              sin tur innebär beständiga byggprodukter och produkter som är
              förnybara och kräver till exempel begränsad mängd energi för tillverkning.
              Kostnaden för byggprodukterna är väsentlig i sammanhanget. Ewa
              Thalén Finne nämner några av de initiativ som regeringen tagit,
              till exempel uppdrag till Byggkostnadsforum inom Boverket att
              på olika sätt granska hur byggkostnaderna kan sänkas.
            </seg>
            <seg xml:id="i-efe7dfefb3470081-0">
              Beträffande frågor om att säkerställa konkurrens mellan olika
              byggmaterial vill jag peka på följande. De svenska byggreglerna
              är funktionsbaserade och lägger därmed grunden för konkurrensneutralitet
              och lika villkor mellan olika produkter. Prissättningen på byggprodukterna
              är en fråga för branschen och den enskilde leverantören. Tanken
              med en fungerande inre marknad inom EU är att skapa förutsättningar
              för fri rörlighet av bland annat byggprodukter. Det i sin tur
              skapar förutsättningar för att nya material kan konkurrera med
              traditionella och att prisnivåerna kan hållas nere. Ansvaret för
              att byggnaderna uppfyller de av samhället uppställda tekniska
              egenskaperna ligger hos byggherren. I detta ingår även valet av
              byggprodukter.
            </seg>
            <seg xml:id="i-82a07375a055a553-0">
              Slutligen tar jag upp den aktualiserade frågan om att skynda
              på arbetet med harmonisering av standarder för byggmaterial inom
              EU. I det följande berör jag också förhållandet att jag uppfattar
              att Ewa Thalén Finné menar att regelverket för byggande lägger
              hinder i vägen, som hon uttrycker det, för ett diversifierat byggande
              och hämmar konkurrensen och därför bör ses över. Som bekant pågår
              för närvarande en översyn av plan- och bygglagstiftningen. Jag
              vill kort redovisa vad som pågår på produktnivå. En av förutsättningarna
              för att få en fungerande rörlighet av byggprodukter inom EU är
              att skapa ett gemensamt språk som anger produkternas egenskaper.
              Var produkterna än är tillverkade är deras egenskaper uttryckta
              så att de kan användas inom hela EU. Varje land sätter dock sina
              egna kravnivåer som kommer till uttryck i det egna landets byggregler.
              Utarbetade gemensamma provningsmetoder och sätt att bestyrka att
              produkterna uppfyller ställda krav är viktiga inslag i arbetet
              med en fungerande inre marknad på byggproduktområdet.
            </seg>
            <seg xml:id="i-e4fae1d79aee9305-0">
              Möjligheten att helt harmonisera byggreglerna inom EU måste anses
              avlägsen. De nationella systemen skiljer sig fortfarande åt i
              betydande grad. Det har även lett till att arbetet med att få
              fram harmoniserade standarder för byggprodukter har tagit lång
              tid. Sverige deltar aktivt i Europaarbetet på alla nivåer. Ett
              viktigt inslag i detta arbete är just att fortlöpande försöka
              påskynda takten för att få fram harmoniserade standarder för byggprodukter.
              Standardiseringsarbetet kan dock för närvarande sägas ha kommit
              en bra bit på väg. Mer än hälften av de harmoniserade standarderna
              är färdiga och nästan alla så kallade hjälpstandarder.
            </seg>
            <seg xml:id="i-69bdf51e29186786-0">
              Sammantaget finner jag mot bakgrund av det nämnda inte anledning
              att för närvarande vidta ytterligare åtgärder. Med hänsyn till
              den stora betydelse byggandet och förvaltning av byggnader och
              anläggningar har i en hållbar utveckling vill jag understryka
              regeringens strävan att skapa förutsättningar för en långsiktig
              resurseffektivisering i sektorn.
            </seg>
          </u>
          <note xml:id="i-a2f1d2178fcb5122-0">
            Anf. 26 EWA THALÉN FINNÉ (m):
          </note>
          <u who="unknown" prev="cont" xml:id="i-99a304340357051b-0">
            <seg xml:id="i-74d2f1612b22919a-0">
              Fru talman! Jag vill tacka Mona Sahlin för svaret. Det stod mycket
              i det som jag helt håller med om. Det är väsentligt att vi jobbar
              med funktionalitet. Det är naturligtvis den säkraste vägen att
              nå fram.
            </seg>
            <seg xml:id="i-5eb0df24e4d5643b-0">
              Dock har jag ett par funderingar. Det ena ministern skriver är
              uttalandet om långsiktigt hållbart. Jag tror att vi kan vara helt
              överens om det också. Men jag hoppas då att vi talar om en byggnads
              hela livslängd, inte bara om en byggprocess eller en process när
              man gör en produkt. Det kan ju få oerhört olika resultat om man
              bara tittar under själva produktens framtagande eller om man tittar
              under byggnadens hela livslängd.
            </seg>
            <seg xml:id="i-1f5a9b766bf30e5f-0">
              Jag skulle vilja få ett förtydligande. Det kanske inte har med
              ministerns svar att göra; dock har statsministern uttalat att
              det nu är dags för träbyggandet att erövra Europa. Det kan ses
              som en stor politisk markering. Om det är en politisk markering
              för ett byggmaterial, är det i så fall ett fall att säkerställa
              konkurrensen?
            </seg>
            <seg xml:id="i-61e28ceaabfd74ec-0">
              När det gäller harmoniseringar och standard förstår jag att det
              ligger väldigt långt bort i framtiden innan vi kan ha ett helt
              harmoniserat system. Det kanske vi inte heller är helt intresserade
              av. Men det är väldigt viktigt utifrån att vi ska kunna öppna
              upp mot Europa. Det är bra också för att få in nya kunskaper till
              Sverige. Det är inte säkert att allt det vi gör är bäst.
            </seg>
            <seg xml:id="i-664fa4ce3132c561-0">
              Det framkommer i Boverkets rapport om alternativa inköpsvägar
              att många standarder fortfarande saknas, och därför är vissa produkter
              oerhört svåra att köpa in från utlandet. Jag har en liten fråga:
              Hos vem ligger egentligen ansvaret för att jobba med harmoniseringarna?
              Är det hos Europakommissionen? Eller ligger det i olika branschorganisationer?
              Jag kanske borde veta det, men det gör jag inte.
            </seg>
            <seg xml:id="i-831df54bf6dd3db4-0">
              Om det ligger hos Europakommissionen och kanske också hos regeringar
              skulle jag lite mer konkret vilja veta vad det är som görs. Kommer
              det någon rapport hit till riksdagen, kanske till bostadsutskottet,
              om hur arbetet fortskrider?
            </seg>
          </u>
          <note type="speaker" xml:id="i-7569ca5d1098cd56-0">
            Anf. 27 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-167fefc7a6984bac-0">
            <seg xml:id="i-7476ab0140a35730-0">
              Fru talman! I dag är tillväxtfrågorna alltmer i centrum av den
              politiska debatten, och byggandet är en viktig del av det. Därför
              är det bra att interpellanten har väckt sina frågor. Det handlar
              ju om att ge de bästa möjliga förutsättningarna för entreprenörer
              och företag så att man satsar och investerar i vårt land. Det
              är det som ger sysselsättning, som i sin tur ger skatteintäkter
              som gör att vi kan upprätthålla en offentlig sektor med vård,
              skola, omsorg och annat som vi tycker är viktigt. Givetvis är
              de generella tillväxtstimulerande åtgärderna centrala, men det
              handlar också om att se specifika branscher och företag och skapa
              ett växthusklimat lokalt och regionalt.
            </seg>
            <seg xml:id="i-1c22492c3c84d254-0">
              I mitt hemlän Västmanland finns många olika verksamheter som
              behöver uppmärksammas och uppmuntras samt ges goda villkor för
              framtiden. Det jag i dag särskilt vill fästa uppmärksamheten på
              är cement- och betongindustrin som jag besökt. Den sysselsätter
              6 000 personer i hela landet, varav 450 finns i Västmanland. Branschen
              ger jobb åt många människor och finns utspridd på orter som Kungsör,
              Norberg, Kvicksund, Hallstahammar och Vittinge. Det är en bransch
              som betyder mycket för att upprätthålla den lokala välfärden.
            </seg>
            <seg xml:id="i-44bd48b4301c18da-0">
              Cement- och betongindustrin är kanske inte den industri man i
              första hand ser som inne och häftig, men den finns där tryggt,
              och den ger jobb långsiktigt. Branschen har inte sökt några egna
              subventioner eller stöd, utan det enda man vill ha är likvärdiga
              konkurrensvillkor när exempelvis byggnadsmaterial ska bedömas
              vid bostadsbyggande. Det tycker jag är i högsta grad rimligt.
              Det måste vara direkt fel när statsmakterna subventionerar exempelvis
              träindustrin eller andra byggnadsmaterial på bekostnad av cement-
              och betongindustrin. Visst är det bra att utveckla annat, men
              det ska inte ske genom subventioner som snedvrider prisbilden
              och konkurrensen.
            </seg>
            <seg xml:id="i-252a788f3ad54428-0">
              Den fråga jag vill skjuta in i debatten i dag är, fru talman,
              om statsrådet är beredd att ta steget fullt ut och här i dag medge
              betydelsen av konkurrensneutralitet mellan olika byggmaterial.
            </seg>
          </u>
          <note type="speaker" xml:id="i-903903fee20ecb43-0">
            Anf. 28 Samhällsbyggnadsminister MONA SAHLIN (s):
          </note>
          <u who="unknown" next="cont" xml:id="i-7471bf1f9a38e9ee-1">
            <seg xml:id="i-f75c5c07c3512718-0">
              Fru talman! På det sista vill jag obetingat svara ja. Jag hoppas
              att det inte är någon nyhet. Det ska självfallet vara lika villkor
              och konkurrensneutralitet mellan olika byggmaterial. Det är oerhört
              viktigt. Det är ett viktigt arbete inom EU och inom byggbranschen
              i Sverige, och därför är också Ewa Thalén Finnés frågeställning
              väldigt avgörande.
            </seg>
            <seg xml:id="i-e2226f44690abdb1-0">
              Jag vill betona det som Ewa Thalén Finné frågade om i början
              av sitt inlägg. Självfallet avser jag byggnadens hela livslängd,
              inte bara under själva byggprocessen. Jag vill också betona att
              det finns ett antal andra spännande faktorer som jag tror kan
              påverka detta väldigt mycket inom en nära framtid. Det handlar
              bland annat om arbetet med energideklaration av byggnader, som
              nu är på gång, vilket jag är övertygad om kommer att påverka inte
              bara förhållandet mellan köpare och säljare av en byggnad utan
              också i längden hur byggnader konstrueras och byggs.
            </seg>
            <seg xml:id="i-9c56d4df41b05a49-0">
              Jag vill även nämna att nästa vecka har den svenska regeringen
              tillsammans med Storbritannien ett stort gemensamt möte i Malmö.
              Vi ska då försöka komma längre med ett gemensamt arbete som handlar
              om att bygga nytt och bygga om både med energisnåla processer
              och med ekologiskt riktiga material. Det är ett arbete som jag
              tror kommer att växa inte bara i våra två länder utan i Europa
              som helhet.
            </seg>
            <seg xml:id="i-ba502eb9d3171e30-0">
              Apropå statsministerns uttalande har jag tolkat det så att det
              handlar om ett arbete där trä förstås är en viktig råvara för
              Sverige, en viktig del av vår basindustri. Jag har mer tolkat
              det som att detta är ett av många viktiga branschutvecklingsprogram
              med basindustrin, i just det här fallet trä. Vi har ju länge diskuterat
              hur vi ska kunna förädla en större del av dessa produkter i vårt
              eget land i stället för att bara skeppa ut råvaran. Jag vill betona
              att konkurrensen självfallet ska ske på lika villkor med andra
              byggmaterial.
            </seg>
            <seg xml:id="i-4db45a11dd0d5c6a-0">
              Ewa Thalén Finné frågade också om ansvarig organisation för detta
              arbete. Det är standardiseringsorganisationen CEN, som är den
              som har ansvaret för harmoniserings- och standardiseringsarbetet
              i Europeiska unionen. Jag vill betona att det arbetet är viktigt.
              Det har till vissa delar gått ganska långsamt eftersom det, som
              jag nämnde i svaret, finns olika syn på detta och också olika
              regler, men det har dock gått framåt.
            </seg>
            <seg xml:id="i-3d17d8c5d0c88711-0">
              Sverige är verkligen pådrivande i att det ska gå fortare och
              nå längre eftersom konkurrensen på det här området behöver växa.
              Det skulle ha betydelse inte bara för betong, cement och trä utan
              för alla delar i byggbranschen och framför allt för kunden.
            </seg>
          </u>
          <note xml:id="i-e2069eac05f712cd-0">
            Anf. 29 EWA THALÉN FINNÉ (m):
          </note>
          <u who="unknown" prev="cont" xml:id="i-99a304340357051b-1">
            <seg xml:id="i-e8cd1ab817d08ff2-0">
              Fru talman! Det är positivt att ministern framhåller vikten av
              lika villkor, för det tror jag är en förutsättning för att vi
              över huvud taget ska kunna ha en livskraftig byggindustri.
            </seg>
            <seg xml:id="i-17d95ce37731e591-0">
              Jag skulle gärna vilja fråga ministern exakt vad Sverige bidrar
              med i harmoniseringsarbetet inom CEN. Jag skulle också vilja fråga
              vilka möjligheter vi i bostadsutskottet har att få höra lite om
              vad som pågår och var problemen ligger, om det finns några sådana.
            </seg>
            <seg xml:id="i-232ccf1dd8066d9b-0">
              Sedan skulle jag också vilja lyfta fram detta med tekniska egenskapskrav.
              Jag vet att det är något som varje land gör, och det är väl helt
              korrekt. Men om vi jämför mellan olika länder undrar jag vad vi
              skulle kunna förbättra inom de olika delarna. Kan man se och lära
              från olika håll? Och om vi ser lite längre bort utanför EU jag
              såg att bland annat Kina och Indien varit med, men det kanske
              även finns andra länder som inte ligger fullt så långt bort undrar
              jag om det pågår något arbete också åt det hållet. Det vore väldigt
              intressant att få höra.
            </seg>
            <seg xml:id="i-a2cf538514a2fb82-0">
              Som Torsten Lindström sade är byggindustrin och byggandet väsentligt
              för vår tillväxt, och därför borde man försöka ta så breda bitar
              som möjligt ur branschen för att se hur vi kan skapa möjligheter
              för våra produkter att komma ut i Europa, men naturligtvis också
              för att öka konkurrensen i Sverige; vi vet att den inte alltid
              fungerar till hundra procent.
            </seg>
            <seg xml:id="i-34135c35fb1bad3f-0">
              Jag skulle alltså vilja höra lite mer om exakt vad det är som
              regeringen bidrar med på den europeiska nivån.
            </seg>
          </u>
          <note type="speaker" xml:id="i-d002dc08d04ff882-0">
            Anf. 30 Samhällsbyggnadsminister MONA SAHLIN (s):
          </note>
          <u who="unknown" next="cont" xml:id="i-7471bf1f9a38e9ee-2">
            <seg xml:id="i-7295603d831a436e-0">
              Fru talman! Låt mig bara först säga, inom avdelningen lära av
              andra, att jag tycker att just det arbetssätt som Sverige och
              Storbritannien nu har när det gäller hur man kan bygga nytt och
              bygga om med energisnåla och ekologiskt uthålliga material är
              ett bra exempel. Jag ser verkligen fram emot mötet i Malmö där
              både experter, politiker och NGO:er deltar under två dagar. Jag
              är övertygad om att vi kan utveckla det arbetssättet med fler
              länder, för vi har självfallet mycket att lära av och kanske också
              bli avskräckta av de erfarenheter som andra länder har.
            </seg>
            <seg xml:id="i-52fb9bc9d998096d-0">
              Arbetet inom CEN omfattar myndigheters och byggsektorns sätt
              att arbeta, metoder och nivåer på kontroll av produkterna och
              så vidare. Sverige har tillsammans med många andra länder verkligen
              försökt att på olika sätt påskynda processerna, som är komplicerade
              och ibland också kontroversiella.
            </seg>
            <seg xml:id="i-71f1982fb7890218-0">
              Jag känner att det är svårt för mig att på rak arm ta fram alla
              exemplen i talarstolen. Vi kanske kunde hitta ett sätt där jag
              kan erbjuda information om hela detta område direkt till bostadsutskottet,
              alltså både det som sker inom EU och det som Ewa Thalén Finné
              frågade om, det mer internationella arbetet utanför EU:s gränser.
              Det finns också ett sådant samarbete. Vi kanske i stället kan
              återkomma i den formen direkt i utskottet. Jag tycker frågan är
              så viktig att den förtjänar den uppmärksamheten.
            </seg>
          </u>
          <note xml:id="i-e4aa2d24d4d38627-0">
            Anf. 31 EWA THALÉN FINNÉ (m):
          </note>
          <u who="unknown" prev="cont" xml:id="i-99a304340357051b-2">
            <seg xml:id="i-d6211756cdafe307-0">
              Fru talman! Ja, jag tycker att det vore ett trevligt sätt att
              avrunda det hela på, alltså att vi kanske kan få en fördjupad
              grundsyn. Under den förra mandatperioden hade vi diskussioner
              med statsrådet Lövdén om hur det gick, vilka hinder det fanns
              och så vidare. Det vore därför intressant att få ta del av vad
              som hänt nu nästan tio år senare. Det tycker jag vore väldigt
              bra. Jag får kontakta min ordförande i detta ärende.
            </seg>
          </u>
          <note xml:id="i-10a4741b053009ea-4">
            Överläggningen var härmed avslutad.
          </note>
          <note xml:id="i-29f390b7a0fa9271-0">
            10 § Svar på interpellation 2004/05:654 om basindustrins energivillkor
            i Västmanlands län
          </note>
          <note type="speaker" xml:id="i-7193b3b0ab731528-0">
            Anf. 32 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-13">
            <seg xml:id="i-d217d624540750b4-0">
              Fru talman! Torsten Lindström har ställt ett antal frågor till
              mig som alla berör vad jag avser att göra för att i energipolitiken
              ta hänsyn till kopplingen mellan minskad eltillförsel och högre
              elpriser, med hänsyn till den energiintensiva basindustrins förutsättningar.
            </seg>
            <seg xml:id="i-5f898bb13f4d7249-0">
              Jag instämmer i att den energiintensiva basindustrin är mycket
              viktig för Sverige. Flera utredningar har också visat både att
              de energiintensiva industrierna konsekvent har effektiviserat
              sin resursanvändning över tiden och att de står sig väl vid en
              internationell jämförelse av effektivitet i energianvändningen.
              Utvecklingen när det gäller flera slags utsläpp till luft och
              vatten från dessa branscher har också varit gynnsam, i vissa fall
              med minskande totala utsläpp, i andra fall med minskande utsläpp
              per produkt.
            </seg>
            <seg xml:id="i-dd268948444bcdec-0">
              Jag håller också med om att det är viktigt att ta hänsyn till
              basindustrins internationella konkurrenskraft. Ett aktuellt exempel
              på hur regeringen har arbetat för att bevara konkurrenskraften
              och även ge utrymme för industrins egna initiativ på energiområdet
              är det program för effektiv energianvändning i den energiintensiva
              industrin som genomförs från och med januari i år. Företag som
              deltar i detta program åtar sig att införa energiledningssystem
              och genomföra åtgärder för att effektivisera elanvändningen och
              blir därigenom befriade från den skatt på elanvändning i industrin
              som infördes förra året. Hittills har drygt 120 företag ansökt
              om att delta i detta program.
            </seg>
            <seg xml:id="i-71752ed4c069bf21-0">
              I enlighet med regeringsförklaringen hålls så kallade branschsamtal
              med bland annat basindustrin. Syftet är att samarbeta för att
              utveckla ledande positioner för industrin och skapa tillväxt.
              Det är också ett uttryck för att regeringen tycker att dessa frågor
              är mycket viktiga.
            </seg>
            <seg xml:id="i-8341149cdb19a8f4-0">
              Jag vill också nämna det bolag för elinköp som bildats av de
              elintensiva företagen som en positiv utveckling på elmarknaden.
              Det är bra att de elintensiva företagen själva tar en aktiv roll
              för att ytterligare öka konkurrensen på marknaden. Aktiva kunder
              som ställer krav på sina leverantörer är en god förutsättning
              för en väl fungerande elmarknad. Regeringen kommer under året
              att lägga fram förslag som ytterligare förbättrar konkurrensen
              på elmarknaden och gör det lättare för kunderna att byta leverantör.
            </seg>
            <seg xml:id="i-552c0e587108113b-0">
              Energipolitiken har sedan 1997 varit ett gemensamt ansvar för
              Socialdemokraterna, Centerpartiet och Vänsterpartiet. Inriktningen
              är och har varit en omställning till ett långsiktigt hållbart
              energisystem. Varken kärnkraft eller fossila bränslen är delar
              i det långsiktigt hållbara energisystem där visionen är att vi
              på sikt baserar hela vår energiförsörjning på förnybara bränslen
              och alltså inte på vare sig uran, olja eller kol. Det innebär
              att vi i stället måste lägga stor kraft på att utveckla våra förnybara
              energikällor.
            </seg>
            <seg xml:id="i-f66aa2b779740796-0">
              En omställning av energisystemet förutsätter investeringar i
              ny miljöacceptabel kraftproduktion eller en minskad användning
              av el. Ett exempel på arbetet med att driva på utvecklingen är
              elcertifikatssystemet, som syftar till att främja el från förnybara
              energikällor. Målet är mycket ambitiöst nämligen att öka användningen
              av el från förnybara energikällor med tio terawattimmar från 2002
              års nivå till år 2010. Systemet har hittills fungerat förhållandevis
              bra. Vi kan notera en mycket kraftig ökning av den förnybara elproduktionen,
              enligt de senaste bedömningarna från Energimyndigheten med uppemot
              fyra och en halv terawattimmar sedan 2002. Delar av basindustrin
              står bakom flera av dessa investeringar, vilket är mycket positivt
              såväl för miljön som för elmarknaden. Vi arbetar nu med förslag
              som innebär att systemet blir effektivare, bland annat att det
              blir mer långsiktigt för att därmed skapa nödvändiga förutsättningar
              för investeringar i ny elproduktionskapacitet.
            </seg>
            <seg xml:id="i-fd5b02a74fb0b405-0">
              Med det handelssystem för utsläppsrätter som vi nu har inom EU,
              kommer konkurrenskraften för fossil el- och värmeproduktion att
              minska och omvänt kommer konkurrenskraften för förnybar energi
              att öka.
            </seg>
            <seg xml:id="i-6866669332b43b8c-0">
              Utöver de insatser som görs för att öka tillförseln av förnybar
              energi, vill jag också framhålla den vikt som regeringen fäster
              vid energieffektivisering inom byggande och boende. Vägen till
              ett hållbart energisystem måste innehålla både åtgärder för mer
              förnybar el och sådana som leder till generellt minskad elanvändning.
            </seg>
            <seg xml:id="i-50a9bad1cade2c0d-0">
              På mycket lång sikt måste energiförsörjningen helt bygga på förnybar
              energi. Allt annat är omöjligt. Jag skulle gärna se att utvecklingen
              av förnybara energikällor gick ännu snabbare, men vill ändå framhålla
              att de förnybara energikällorna har utvecklats mycket starkt under
              många år. Genom de nya styrmedlen har vi lagt grunden för en fortsatt
              övergång till förnybara energislag i elproduktionen. Takten i
              kärnkraftsavvecklingen är beroende av hur alternativen utvecklas.
            </seg>
          </u>
          <note type="speaker" xml:id="i-420a122863fdd09f-0">
            Anf. 33 TORSTEN LINDSTRÖM (kd):
          </note>
          <u who="torsten_lindstrom_a7e218" next="cont" xml:id="i-d96756dfe522f2c5-0">
            <seg xml:id="i-f669e29d42b91f1e-0">
              Fru talman! Allra först vill jag tacka samhällsbyggnadsministern
              för svaret på min interpellation.
            </seg>
            <seg xml:id="i-0a4c9fe57394c5a2-0">
              Grundläggande för välfärden är att näringslivet har goda villkor.
              Näringslivets utveckling är av stor betydelse för hela Sverige
              inte minst i glesbygd och på små orter där industrin står för
              en stor andel av jobben. Ska det även fortsättningsvis finnas
              framtidstro i dessa regioner, en framtidstro som leder till nyinvesteringar
              och utveckling, krävs energi till konkurrenskraftiga priser.
            </seg>
            <seg xml:id="i-f8f9b353dbbde77f-0">
              I mitt hemlän Västmanland är basindustrin av stor betydelse.
              Företag som Kanthal, Fagersta Stainless och andra bidrar med arbetstillfällen
              och skatteinkomster som gör att välfärden kan försvaras och byggas
              ut. Det är heller ingen slump att välfärdens vagga finns i dessa
              bygder i bruken, stålföretagen och betongindustrin, i den moderna
              industri som under senare år effektiviserat och sparat bort personal
              och energi allt för att kunna ligga i utvecklingens framkant.
              Det är bra att Mona Sahlin medger det.
            </seg>
            <seg xml:id="i-71ac58881229ef6b-0">
              Den svenska basindustrin lever i en hård internationell konkurrens.
              I utredningen Svensk basindustri konkurrenskraft och hållbar utveckling
              lades fast att höjd skatt på energi i Sverige leder till försämrad
              konkurrenskraft, att basindustrin är viktig för glesbygden och
              att basindustrin redan har effektiviserat sin energianvändning.
              Råvaruförbrukningen har minskat sedan 1950-talet. Trots detta
              är konkurrensen hård. Ska svensk industri stå sig i en internationell
              jämförelse krävs en klok, en klokare, en mindre oklok energipolitik.
            </seg>
            <seg xml:id="i-37e8775284869e7f-0">
              När jag reser runt i Västmanland slås jag av att där finns en
              gemensam oro. Företagsledare, fackliga företrädare och kommunpolitiker
              i flera kulörer har det gemensamt att energipolitiken bekymrar.
              Det är inte konstigt med tanke på den destruktiva energipolitik
              som faktiskt förs i vårt land. Svensk basindustri och svenska
              jobb svälts ut av vänsterkartellen.
            </seg>
            <seg xml:id="i-ac0b43ede05f5827-0">
              Av och till verkar det faktiskt som att den socialdemokratiska
              regeringen uppfattar behovet av energi. Men så dras den bort igen
              från insikten av något stödparti. Ansvaret faller obönhörligen
              på regeringen som ju regerar landet och därför aldrig kan frånsäga
              sig ansvaret för tillväxt- och utvecklingsfientliga beslut.
            </seg>
            <seg xml:id="i-8ddddf43b067560e-0">
              Fru talman! Den svenska energipolitiken präglas av gamla låsningar.
              De måste hävas inte minst för industrin och jobben. Det är just
              stålindustri, cementindustri och de andra basnäringarna för svensk
              välfärd som under senare år gjort de största ansträngningarna
              för att minska energiförbrukningen. De höga energiskatterna har
              medverkat till det. Men de riskerar nu att slå ut näringarna helt
              och hållet. Investeringarna i svensk industri minskar också stadigt.
              Vad gör regeringen åt det, ser på eller agerar?
            </seg>
            <seg xml:id="i-736f5621554c844e-0">
              Nedläggningen förra veckan av Barsebäck 2, som statsrådet inte
              nämner med ett ord i sitt svar, är rena skräckexemplet på en destruktiv
              politik. Fungerande kärnkraft läggs ned för att ersättas av importerad
              kolkraft och kärnkraft från andra länder. Ministern säger i dag
              att Sverige inte ska basera sin energiförsörjning på uran, olja
              eller kol och att kärnkraften ska avvecklas i takt med alternativens
              utveckling. Tycker Mona Sahlin att det är bättre med kol och uran
              från andra länder än från Sverige? Det är ju andra länders energiproduktion
              som nu kommer att rädda det svenska näringslivet. Statsrådet säger:
              Takten i kärnkraftsavvecklingen är beroende av hur alternativen
              utvecklas. Hur går det ihop? Är det alternativ att importera kärnkraft
              från Finland eller kolkraft från Danmark?
            </seg>
            <seg xml:id="i-926088f4993ec056-0">
              Fru talman! Är det meningen att västmanlänningarna och andra
              svenskar ska betala flera gånger med förlorade jobb i industrin,
              förlorade jobb i offentlig sektor och sämre välfärd?
            </seg>
          </u>
          <note xml:id="i-8c7c803a17750774-0">
            Anf. 34 GUNNAR ANDRÉN (fp):
          </note>
          <u who="torsten_lindstrom_a7e218" prev="cont" xml:id="i-b71955711f97103c-0">
            <seg xml:id="i-8e229a13d7953cb8-0">
              Fru talman! Det har slumpat sig så att i dag besvaras icke mindre
              än tre interpellationer som berör energisystemet i Sverige. Det
              är denna interpellation av Torsten Lindström om basindustrins
              energivillkor, en interpellation från Maria Wetterstrand om effekthöjningar
              för kärnkraft, och slutligen ska miljöministern svara på ytterligare
              en interpellation som gäller EU och kärnkraft.
            </seg>
            <seg xml:id="i-74a2c52de87077de-0">
              Om man ser det sammantaget, och det måste man göra, har vi en
              situation där vi har brist på kapacitet på elsidan i Sverige.
              Och detta har inte blivit bättre av att man har stängt Barsebäck
              2.
            </seg>
            <seg xml:id="i-353db576949250ea-0">
              I statsrådets svar på den här interpellationen står det att varken
              kärnkraft eller fossila bränslen är delar i ett långsiktigt hållbart
              energisystem. Det kan man naturligtvis säga. Men om man ser hur
              energisituationen, och speciellt elsituationen, ser ut vårt i
              land måste man ändå konstatera att kärnkraften för närvarande
              bidrar med ungefär 50 % av all elektricitet i vårt land. Vattenkraften
              bidrar med 40 % och övriga energislag med ungefär 10 %.
            </seg>
            <seg xml:id="i-0cfdcc399123abd9-0">
              Problemet med de andra energislagen är, utöver att de inte ger
              tillräckliga bidrag, att de är förhållandevis dyrbara för konsumenterna.
              Marginalkostnaderna för varje annat energislag än kärnkraft och
              vattenkraft som producerar elektricitet är väldigt höga.
            </seg>
            <seg xml:id="i-a62928d04a952b3f-0">
              Jag håller med om att vi bör försöka avstå från fossila bränslen
              både i Västmanland och i resten av landet. Men om man också ser
              till, som statsrådet så klokt säger, att vi måste klara vår internationella
              konkurrenskraft, måste man också vara realist. Då kan vi inte
              avstå från 50 % av vår elproduktion i form av kärnkraft, inte
              ens på ganska lång sikt.
            </seg>
            <seg xml:id="i-10600f368a2af5e6-0">
              Det blir ännu mer paradoxalt när man ser att vårt grannland Finland
              nu bygger ut kärnkraften. Där har man genom framtida vinster från
              skogsindustrin finansierat ett femte kraftverk, en femte reaktor,
              och man är på väg att bygga en sjätte reaktor. Och vi ska börja
              importera denna kraft.
            </seg>
            <seg xml:id="i-705cf344cf6d6733-0">
              Nu har vi en situation där vi till Västmanland och resten av
              Sverige importerar alltmer fossilbränslebaserad elektricitet från
              Danmark och andra länder. Det går direkt emot klimatmålen.
            </seg>
            <seg xml:id="i-c20f945650daa406-0">
              Jag vill ha en kommentar från statsrådet, och jag tror att jag
              kommer att återkomma till det, om de dubbla budskapen att vi ska
              klara konkurrenskraften och samtidigt avstå från att använda en
              av de viktigaste energikällorna. Det går helt enkelt inte ihop
              för mig. Det vore naturligtvis jättebra om vi kunde avveckla kärnkraften.
              Men när hela världen runt oss, och särskilt Finland, använder
              denna och bygger ut denna blir detta ett dubbelt budskap som helt
              enkelt inte går ihop.
            </seg>
          </u>
          <note type="speaker" xml:id="i-bf29dfbf51e95d6f-0">
            Anf. 35 JAN LINDHOLM (mp):
          </note>
          <u who="jan_lindholm_258194" xml:id="i-5add7fc4c0093d26-0">
            <seg xml:id="i-4ba57651cba374b2-0">
              Fru talman! Jag vill egentligen bara reagera på det som Gunnar
              Andrén sade här. Först och främst säger han att vi skulle ha brist
              på elektricitet i Sverige. Det vill jag på det bestämdaste bestrida.
              Vi har ett enormt överskott på elektricitet i det här landet.
              Och eftersom vi har ett så enormt överskott, åtminstone 3540 terawattimmar,
              är vi tvungna att använda det på något sätt, och därför förbrukar
              vi, som nästan det enda landet i världen, ungefär 40 terawattimmar
              el per år för att värma upp byggnader. Det finns nästan inte något
              annat land i världen som gör det.
            </seg>
            <seg xml:id="i-fc46416218cca44e-0">
              Sedan säger Gunnar Andrén att el producerad på andra sätt är
              så dyr. Det är så billigt med kärnkraft. Då måste man också tala
              om för den som lyssnar att kärnkraften fungerar som baselkälla
              i Sverige. För att man ska få den billiga kärnkraften måste man
              alltså ha en tillgänglighet på 9597 % av årets timmar för ett
              kärnkraftverk. Om det skulle stå stilla en del skulle priset per
              kilowattimme naturligtvis bli oändligt mycket högre. Vattenkraften
              fungerar som reglerare, och det som Gunnar Andrén kritiserar,
              nämligen kolkraften, används som toppenergikälla. Det kan ju vara
              en anläggning som ska gå en dag, en vecka eller kanske tre veckor
              per år beroende på hur vintern ser ut. Självfallet blir priset
              på toppenergin högt. Här jämför man äpplen och päron.
            </seg>
            <seg xml:id="i-332b09ea06e71a50-0">
              Därför hävdar jag att vi inte har någon brist på el i Sverige
              och kärnkraften är definitivt inte billig. Den är basenergin i
              vårt system, och det har vi valt. Då blir resultat detta.
            </seg>
          </u>
          <note type="speaker" xml:id="i-094ad15fe02a2ee7-0">
            Anf. 36 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-14">
            <seg xml:id="i-56fc5dbc5195d6f9-0">
              Fru talman! Torsten Lindström sjunger basindustrins lov, och
              jag sjunger gärna med. Det är en viktig kör som alla ledamöter
              i Sveriges riksdag absolut måste lära sig att sjunga med i.
            </seg>
            <seg xml:id="i-a1e3781bc86e34be-0">
              Men låt oss gå in och resonera vidare om energipolitiken i detta.
              Det finns några frågor som jag funderar på. Torsten Lindström
              säger att vi styrs av vänsterkartellen. Jag vet inte om Centerpartiet
              nu plötsligt räknas in i vänsterkartellen. Som Torsten Lindström
              mycket väl vet är det tillsammans med Centerpartiet och Vänsterpartiet
              som vi samarbetar kring denna del av energipolitiken, och det
              har vi gjort mycket framgångsrikt under många år.
            </seg>
            <seg xml:id="i-4b743fc628424362-0">
              Något som vi också kan tala om i väldigt stora och viktiga ord
              är att energiomställningen pågår i alla länder i världen. Man
              kan nog med mycket väl grundad sanningshalt säga att Sverige har,
              tack vare arbetet under 2030 år tillbaka, kommit väldigt långt.
              Många av världens länder står nu inför att helt ställa om sitt
              energisystem och byta innehåll i sin energiinriktning. Vi är väl
              framme. En del av detta har varit en successiv avveckling av kärnkraften
              ända sedan folkomröstningen för 25 år sedan.
            </seg>
            <seg xml:id="i-5bf53c5988837c1a-0">
              Varje gång den här typen av debatt förs i kammaren säger någon
              som Torsten Lindström eller Gunnar Andrén att vi ska köpa kolkraft
              från Danmark. Vi har utsläppshandelssystemet. Vi har en bubbla
              över utsläppen. Det finns ett tak som alla länder och alla regeringar
              har att förhålla sig till. Det är ett helt nytt inslag i energipolitiken
              i samtliga Europas länder, och därmed också för både Danmark och
              Sverige.
            </seg>
            <seg xml:id="i-92a95131208d9326-0">
              Barsebäck 1 och 2 har kunnat avvecklas tack vare två andra saker,
              nämligen energieffektiviseringen och andelen förnybar el. Det
              är dessa två saker som har gjort det möjligt att efter noggrant
              övervägande nu också avveckla Barsebäck 2.
            </seg>
            <seg xml:id="i-d3576efe2d98b05b-0">
              Det gäller också att titta bakåt i tiden och komma ihåg hur mycket
              som faktiskt har hänt när det gäller ny el från förnybara källor.
              Låt oss titta på vindkraftens utveckling sedan 1980. Den står
              nu inför sitt riktigt stora genombrott. Det gäller också biobränslen.
              För 20 år sedan trodde få att de skulle bidra till en så stor
              del av vår energipolitik som de gör i dag.
            </seg>
            <seg xml:id="i-ece0a35378adc6fc-0">
              Det är också en myt, som jag vill försöka avstyra här, att vi
              har brist på el. Vi var nettoexportör förra året. Tittar man ett
              antal årtionden tillbaka har vi oftare varit exportör än importör
              av el. Därför är det oerhört viktigt att fortsätta att utveckla
              den nordiska elmarknaden som spelar en väldigt viktig roll för
              alla de nordiska länderna.
            </seg>
            <seg xml:id="i-cb3635c3b0ad2537-0">
              Sedan säger Gunnar Andrén att man borde vara realist. Jag vet
              inte hur mycket realist man är i Folkpartiet som pratade om att
              man skulle ladda om Barsebäck 1 och 2 om det blev en borgerlig
              regering och Folkpartiet fick bestämma. Man ville till och med
              bygga ny kärnkraft. Hur realistiskt är det? Vilken kartell är
              det som står bakom den politiken?
            </seg>
            <seg xml:id="i-80cc1b8de49adcef-0">
              Vad vi än tycker tror jag att energipolitiken också i framtiden
              måste försöka vara en del av ett blocköverskridande samarbete
              för att ge lite av den långsiktiga uthållighet som behövs för
              basindustrin.
            </seg>
            <seg xml:id="i-e9b82796830a68f6-0">
              Hela världen satsar på kärnkraft, säger Gunnar Andrén, och hela
              världen är tydligen Finland. Jag har lite större horisont. Tillsammans
              med Sverige avvecklar Tyskland och Nederländerna. Låt det inte
              framstå som om Sverige är det enda landet i världen som har insett
              att det viktiga på riktigt lång sikt är det förnybara, och dit
              hör inte kärnkraften.
            </seg>
          </u>
          <note type="speaker" xml:id="i-b8fd70853554b1ed-0">
            Anf. 37 TORSTEN LINDSTRÖM (kd):
          </note>
          <u who="torsten_lindstrom_a7e218" next="cont" xml:id="i-d96756dfe522f2c5-1">
            <seg xml:id="i-8b096ce646eb87ef-0">
              Fru talman! Tanken att samhällsbyggnadsministern och jag skulle
              sjunga i samma kör är näst intill oemotståndlig. Men det hjälper
              inte att sjunga samma refräng om basindustrin om vi inte sjunger
              samma verser och om vi inte kan hitta de vägar som verkligen krävs
              för att slå vakt om grunden för svensk välfärd och grunden för
              att hela Sverige ska kunna leva.
            </seg>
            <seg xml:id="i-4e2685164f545652-0">
              Mona Sahlin väljer i stället att skjuta på ja andra perspektiv:
              andra partier eller andra länder. Låt oss nu i stället fokusera
              på vad Sverige gör och Sveriges roll i världen när det gäller
              energipolitiken. Det är ju trots allt regeringen som regerar Sverige.
            </seg>
            <seg xml:id="i-5661f2d375d5355c-0">
              Förra veckan, fru talman, när Barsebäck 2 stängdes, ställde en
              partikamrat till mig en fråga här i kammaren till finansministern
              om vad stängningen av Barsebäck 2 kostar, att stänga ned väl fungerande
              kärnkraft som hade kunnat fungera i flera år. Hon fick inget svar
              finansministern blev svaret skyldig. Det enda vi vet är att när
              den första reaktorn stängdes kostade det skattebetalarna 6 miljarder,
              lika mycket som till exempel 6 000 poliser. Skulle vi ha lagt
              ut enkronorna på rad hade de räckt från Nordpolen till Sydpolen.
            </seg>
            <seg xml:id="i-e99b8cc2a7a1e0b8-0">
              Låt mig ställa frågan till Mona Sahlin: Vad kostar stängningen
              av Barsebäck 2? Hur kommer den att betalas av den svenska statskassan?
              Är det barnen i förskolan eller de gamla i omsorgen som ska få
              sämre kvalitet när regeringen på det här sättet väljer att kasta
              pengar i sjön? Det hjälper ju inte att Socialdemokraterna utger
              sig för att vara intresserade av tillväxt ja, till och med en
              tillväxtkongress hade detta parti när inte den praktiska politiken
              går hand i hand med de stora orden. När statsministern på Socialdemokraternas
              kongress beskrev sitt eget parti som en snigel i tillväxtfrågorna
              verkar det onekligen ha varit ett sällsynt inslag av självinsikt.
            </seg>
            <seg xml:id="i-60d4364b75c7812f-0">
              Det hjälper inte heller, fru talman, att Mona Sahlin hänvisar
              till samtal med branscherna här i sitt svar. Visst är det bra
              att pratas vid. Det ska man alltid göra. Det är bättre än att
              ha stängda dörrar. Men vad hjälper det med kaffe och wienerbröd
              eller biskvier när Sverige behöver en ny energipolitik. Sverige
              behöver något bättre.
            </seg>
            <seg xml:id="i-7eba9e745ead68e3-0">
              Jämför vi oss med vårt grannland Finland, som har haft en stark
              koppling under många år mellan energipolitik och tillväxtklimat
              och ser detta något mer långsiktigt än vad som har varit fallet
              i svensk energipolitik, så ligger Sverige efter. Finland satsar
              på kärnkraft och bygger nytt, till skillnad från Sverige. Där
              har man också sett att om det finns långsiktiga och stabila villkor
              för investeringar i elproduktion, ja, då kommer de att göras,
              vilket minskar risken för både överskott, brist och olika elprisstegringar.
              Därmed minskar också den osäkerhet som den elintensiva industrin
              i Sverige så otroligt starkt uttrycker när det gäller investeringar.
              Vågar vi investera? Vad kommer det att kosta i framtiden? Ska
              vi lägga produktionen i Sverige i de västmanländska bygderna eller
              någon annanstans eller ska vi lägga produktionen någon annanstans,
              i något annat land, i Finland eller något annat land där det finns
              just ett långsiktigt tillväxtklimat som kombinerar god miljöpolitik
              med förståelse för näringslivets villkor?
            </seg>
            <seg xml:id="i-4a5f41222f027ad0-0">
              I stället för att tala om olika nedstängningar och destruktiva
              insatser borde vi, fru talman, kunna koncentrera oss på att hitta
              formerna för en ny, modern, förnyad energipolitik, en ny debatt
              som på saklig och kunskapsbaserad grund kan ge just de villkor
              för näringslivet i hela Sverige som behövs så att basindustrin
              och andra näringar kan utvecklas, så att jobb kan komma till,
              så att arbetslösheten kan sänkas, så att välfärden kan räddas
              och så att vårt land kan blomstra, och inte kasta pengar i sjön
              bara för att stänga Barsebäck 2 eller något annat.
            </seg>
          </u>
          <note xml:id="i-8ee03799b4e4020c-0">
            Anf. 38 GUNNAR ANDRÉN (fp):
          </note>
          <u who="torsten_lindstrom_a7e218" prev="cont" xml:id="i-b71955711f97103c-1">
            <seg xml:id="i-36d5bb5400df0d53-0">
              Fru talman! Jag till ta fasta på det som statsrådet och jag är
              överens om i första hand. Jag tycker att det är jättebra detta
              med utsläppsrättigheter det måste jag säga. Det är ju någonting
              som liberaler, socialdemokrater och många andra har tyckt är mycket
              värdefullt, och det har ju i första hand med klimatpolitiken att
              göra. Klimatet gör som bekant inte halt vid några gränser. På
              den punkten är vi alltså väldigt överens, och jag tror att det
              kanske är det allra viktigaste inslaget som vi har fått under
              senare år, nämligen möjligheten att det ska kosta att försura
              luften.
            </seg>
            <seg xml:id="i-2b4bb5b31a54b00b-0">
              Men sedan, när man ser på konkurrenskraften i Västmanland och
              många andra områden, måste man ändå konstatera att vi kommer att
              ersätta Barsebäck 2. Det medger jag också. Men vad sker det med?
              Ja, det sker genom att Heleneholmsverket i Malmö, som är ett fossileldat
              kraftverk, byggs ut kraftigt. Det andra är att ett nytt, också
              fossileldat i första hand gaseldat, kombinat, som det heter kraftverk
              byggs i Göteborg. Det är klart att det här är något som påverkar
              luften. Då måste man medge att vi tär på våra egna resurser när
              det gäller utsläppen här. På den punkten håller jag alltså inte
              med.
            </seg>
            <seg xml:id="i-78cf08577954043f-0">
              När det gäller industrins konkurrenskraft är det ändå på det
              sättet att det är en realistisk bedömning som den tunga elintensiva
              industrin gör att den nuvarande effekten det är någonting annat
              än energi inte räcker till om det skulle bli väldigt kallt i det
              här landet. Då kan man tvingas stänga Ortviken eller Kubal i Sundsvall
              eller något annat om man inte vill ha väldigt kallt i alla våra
              lägenheter i landet.
            </seg>
            <seg xml:id="i-6bdbd723d2489309-0">
              Jag tycker fortfarande att det är dubbla budskap att stänga ett
              kraftverk och att tillåta om det nu blir så väldiga effekthöjningar
              i ett antal andra kärnkraftsreaktorer. Det stämmer inte överens.
            </seg>
          </u>
          <note type="speaker" xml:id="i-b7f0f6cb09c39cd1-0">
            Anf. 39 JAN LINDHOLM (mp):
          </note>
          <u who="jan_lindholm_258194" xml:id="i-5add7fc4c0093d26-1">
            <seg xml:id="i-8b4ff720ab081016-0">
              Fru talman! Jag kan kommentera lite som jag tycker är lite märkligt
              som sägs i den här debatten. Jag kan inte bre ut mig sådär väldigt,
              som Torsten Lindström gör, om hur viktigt det är med satsningar
              och sådant, men jag tycker att han glömmer att vi faktiskt har
              gjort oerhörda satsningar på energiområdet i Sverige. I dag är
              det ju så att bioenergin har gått förbi fossilenergin. Det glömmer
              man. Det är många ord man väljer för att beskriva saken negativt.
              Man kan lika gärna beskriva den här omställningen positivt om
              man vill. Vi har påbörjat en omställning från kärnkraft till mer
              långsiktigt hållbara energislag i Sverige. Den omställningen sker
              ganska kraftfullt, faktiskt.
            </seg>
            <seg xml:id="i-709c2264769103a0-0">
              Om man jämför Sverige och Finland kan man säga att det är klart
              att om vi hade investeringsprogram på energisidan som omfattade
              så mycket pengar som en kärnreaktor innebär så hade det naturligtvis
              påverkat klimatet i samhället en del, men vi har stora investeringar.
              Jag kan inte exakt hur det är med de fossileldade anläggningar
              som ska byggas i Malmö och Göteborg, men som jag har förstått
              det handlar det om fossilgas i båda fallen, och där vet jag att
              produktionskostnaden är väldigt låg, även om man har en kort driftstid
              per år. Jag har förstått det så att de här anläggningarna har
              kommit till i första hand just för att klara toppeffektproblematiken.
              Anledningen till att man bygger dem är inte att ersätta kärnkraft,
              därför att det problemet finns inte i dag.
            </seg>
          </u>
          <note type="speaker" xml:id="i-193cf720feaf6597-0">
            Anf. 40 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-15">
            <seg xml:id="i-ea9b117e3d61d3d8-0">
              Fru talman! Jag tycker nog ändå att vi till vissa delar sjunger
              i samma kör. Vi har väldigt olika stämmor, och ibland låter det
              lite falskt, för vi tycker rätt olika i grunden om en del av det.
              Jag bara menade på fullt allvar att jag hyser den största respekt
              för Torsten Lindströms engagemang för basindustrins villkor, inte
              bara i sitt hemlän utan också i Sverige, och jag förväntar mig
              då lite av samma respekt tillbaka. Där ligger faktiskt också den
              socialdemokratiska regeringen. Under alla årtionden bakåt är det
              ju, precis som Torsten Lindström sade, vår starka basindustri
              och dess villkor som har varit en av de viktigaste grunderna för
              den välfärd som vi har i vårt land i dag, och så ska det fortsätta
              att vara.
            </seg>
            <seg xml:id="i-eddbd45d741c43cf-0">
              Energipolitiken är en viktig del i detta, som vi tycker annorlunda
              om. Det är ingen tvekan om det. Torsten Lindström tyckte att nu
              måste Mona Sahlin prata om Sverige, för det är Sveriges regering
              som har ansvaret. Sedan började han hylla Finland. Vi har mycket
              att lära eller avskräckas av, beroende av vad vi tycker, när det
              gäller länder i vår närhet. Vi har en helt annan debatt i Tyskland
              om kärnkraften ett land med en mycket stor basindustri och ett
              land som påminner om den svenska välfärdsmodellen på många sätt,
              men också ett land där det framför allt har varit det som inte
              har nämnts i dag, nämligen diskussionen om avfallet och slutförvaring,
              som har varit vägledande för diskussionen om kärnkraftens framtid
              i Tyskland.
            </seg>
            <seg xml:id="i-5a9714791c4fa332-0">
              Jag vill ändå påminna om de två delarna också i den svenska diskussionen.
              Ibland är det politiska minnet väldigt kort. Vi talar sällan i
              dag om Three Mile Island, utsläppen vid Sellafield eller olyckan
              i Tjernobyl. Vi talar alltför sällan om de många tusen års ansvar
              som vi tar på oss och kommande generationer för hur avfallet och
              slutförvaringen ska vara. Jag är övertygad om att framtiden, för
              Sverige som land och därmed också för basindustrin, ligger i vår
              förmåga att ställa om energisystemen och att producera el på förnyelsebar
              grund och vår förmåga att komma längre med effektiviseringen av
              energianvändandet.
            </seg>
            <seg xml:id="i-87f36c3c84a1623e-0">
              Där har övriga samhällsdelar mycket att lära av industrin. Industrin
              har kommit oerhört långt, men går fortfarande med mycket stor
              glädje och stort engagemang in de program som jag berättade om
              i svaret på interpellationen för att komma ännu längre när det
              gäller effektiviseringen.
            </seg>
            <seg xml:id="i-bbf757b41a61f17e-0">
              Framför allt handlar det dock om bostäder och byggnader. Där
              kan vi komma väldigt långt. Då uppstår också någonting intressant:
              I takt med att vi kan effektivisera användandet i bostäder uppstår
              energi möjlig att använda för industrin. Den kopplingen tycker
              jag också är viktig i energipolitiken.
            </seg>
            <seg xml:id="i-b9116d48adcadf9b-0">
              Jag vill också bara kort betona elcertifikatssystemets betydelse.
              Det bygger ju på samma sätt att tänka som handelssystemet att
              använda de marknadsmässiga formerna för handel för att därmed
              göra produktion av el från förnyelsebara källor mer lönsam. Detta
              är mycket effektivt och bra och någonting som vi nu går vidare
              med och utvecklar ännu mer.
            </seg>
            <seg xml:id="i-fc993838d34fca8f-0">
              Det sades att vi skulle ha varit så oerhört snabba med avvecklingen.
              Efter de 25 år som har gått sedan folkomröstningen är nu ett helt
              kärnkraftverk avvecklat. 25 år är det en oerhört snabb avveckling?
              Eller är det ett uttryck för en försiktig och ansvarsfull utfasning
              av kärnkraften i takt med att vi kan ersätta den med annan energi
              som kommer från förnyelsebara källor? Det är så Barsebäck har
              kunnat stängas, och det är så vi ska genomföra fortsättningen
              av avvecklingen tillsammans med Centerpartiet och Vänsterpartiet.
            </seg>
            <seg xml:id="i-5045a5db8dbd2a86-0">
              Jag vill också betona, för basindustrins skull, att vi har konkurrenskraftiga
              priser i Sverige. Vi har en stark ekonomi. Vi har låga räntor.
              Vi har utvecklingsprogram för basindustrin. Vi har spännande lösningar
              för transporten i framtiden. Det är alla de här delarna tillsammans
              som ska ge tillväxtförutsättningar för basindustrin.
            </seg>
          </u>
          <note type="speaker" xml:id="i-1715da7ee532a7e7-0">
            Anf. 41 TORSTEN LINDSTRÖM (kd):
          </note>
          <u who="torsten_lindstrom_a7e218" xml:id="i-167fefc7a6984bac-1">
            <seg xml:id="i-3010735434ef8de0-0">
              Fru talman! När jag slog upp Dagens Nyheter för någon månad sedan
              såg jag med intresse att ett ganska stort antal socialdemokratiska
              kommunalråd i vårt land uttrycker oro över energipolitiken. Jag
              delar den oron. Jag känner stor sympati för den. Jag kan inte
              låta bli att fundera över varför denna oro inte leder fram till
              en annan tankegång i den energipolitik som förs.
            </seg>
            <seg xml:id="i-a63e24595d522c75-0">
              Jag är övertygad om att Mona Sahlin och jag skulle kunna hitta
              inte bara gemensamma refränger utan även en och annan gemensam
              vers och stämma ifall vi bestämde oss för det. Men det verkar
              vara någonting i den energipolitik som denna regering för som
              hindrar den typen av långsiktigt tänkande när det gäller miljö
              och tillväxt. Det verkar vara någonting som gör att regeringens
              politik är mycket långt ifrån vad dess egna partikamrater runtom
              i landet tydligen efterfrågar.
            </seg>
            <seg xml:id="i-e7028451c17e8429-0">
              Det är väl i paritet med det, fru talman, som Mona Sahlin inte
              svarar på de frågor jag har ställt här i debatten. Vi fick till
              exempel inget svar på vad stängningen av Barsebäck 2 kostar. Jag
              vet inte om räknemaskinen är trasig borta på Regeringskansliet,
              men det kom inget svar i dag heller. Tydligen läggs den ned utan
              någon som helst kalkyl eller något som helst överslag om vad detta
              innebär för vårt land.
            </seg>
            <seg xml:id="i-78940915ff8cf238-0">
              Det är detta, fru talman, som stärker min oro och visar att den
              energipolitik som denna socialdemokratiska regering för och aldrig
              någonsin kan frånsäga sig ansvaret för riskerar att i ännu högre
              grad slå ut basindustrin, näringen och grunden för välfärden i
              Västmanland och runtom i Sverige. Fungerande energi läggs ned.
              Energi ska importeras eller byggas ut. Samtidigt är signalen fullständigt
              förödande gentemot de näringar som är och förblir grunden för
              vår välfärd.
            </seg>
            <seg xml:id="i-f641ee38a0bdec70-0">
              Fru talman! Tänk om Mona Sahlin och jag kunde börja diskutera
              verserna lite mer seriöst i denna kammare!
            </seg>
          </u>
          <note type="speaker" xml:id="i-66cd621ae8581b33-0">
            Anf. 42 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-16">
            <seg xml:id="i-511c524495d203b3-0">
              Fru talman! Jag har bara två korta kommentarer.
            </seg>
            <seg xml:id="i-dda28be340ae0813-0">
              Torsten Lindström är väl medveten om att förhandlingarna om kostnaderna
              för stängningen av Barsebäck 2 pågår. Därför är det kanske inte
              så konstigt att jag i dag inte kan sätta någon siffra på detta
              i kammaren.
            </seg>
            <seg xml:id="i-86b74e90dd4baa5e-0">
              Sedan kan jag konstatera att jag får fortsätta att sjunga högt,
              vackert, rent och samfällt med Maud Olofsson om energipolitiken
              i framtiden.
            </seg>
          </u>
          <note xml:id="i-10a4741b053009ea-5">
            Överläggningen var härmed avslutad.
          </note>
          <note xml:id="i-26285cd45dd602fe-0">
            11 § Svar på interpellation 2004/05:685 om konflikt mellan miljömål
            och handel
          </note>
          <note type="speaker" xml:id="i-c96cb50dff2abed5-0">
            Anf. 43 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-17">
            <seg xml:id="i-d7ec60ddaf869315-0">
              Fru talman! Jan Lindholm har ställt ett antal frågor som huvudsakligen
              gäller konsekvenserna av handelns etablering i externa lägen.
              Frågorna avser bland annat vilka åtgärder jag avser att vidta
              för att kommunernas planering ska styras mot att uppfylla våra
              miljökvalitetsmål och om jag avser att införa ekonomiska styrmedel
              som styr handelns investeringar till centrum eller bostadsområden.
              Frågorna är ställda mot bakgrund av att Borlänge kommun utarbetat
              en detaljplan för handelsändamål som möjliggör en utvidgning av
              en befintlig handelsanläggning i utkanten av Borlänge. Kommunens
              beslut att anta planen har överklagats till regeringen.
            </seg>
            <seg xml:id="i-2065a20bf9250f8c-0">
              Jag kan i mitt svar självfallet inte gå in på det konkreta planärende
              som Jan Lindholms frågor delvis anknyter till. Överklagandet av
              detaljplanen är ett förvaltningsärende, och beredningen av ärendet
              är inte avslutad. Däremot kan jag i mer generella termer belysa
              vad som gäller samt vilka åtgärder regeringen vidtagit eller initierat
              och som bland annat berör förutsättningarna för handelsetableringar.
              Eftersom frågorna är många tvingas jag ge ett tämligen kortfattat
              svar.
            </seg>
            <seg xml:id="i-685bfde3fe223620-0">
              För det första är det viktigt att påtala att det är landets kommuner
              som enligt plan- och bygglagen, PBL, har ansvaret för den fysiska
              planeringen. Det är kommunen som genom sin översiktliga planering
              och sina detaljplaner prövar användningen av olika markområden
              och hur den byggda miljön ska utvecklas och bevaras. Kommunen
              har då att beakta olika såväl allmänna intressen som enskilda.
              Eftersom kommunerna med stöd av PBL kan pröva och fatta beslut
              i markanvändningsfrågor har de ett mycket kraftfullt verktyg till
              sitt förfogande.
            </seg>
            <seg xml:id="i-4e620acf1895dd75-0">
              PBL ställer dock vissa krav när det gäller formerna för och innehållet
              i den kommunala planeringen. Kraven förändras i takt med samhällsutvecklingen.
              Således trädde nya bestämmelser i kraft den 21 juni i fjol som
              bland annat innebär att en plan ska miljöbedömas om genomförandet
              kan medföra en betydande miljöpåverkan. Planernas miljöpåverkan
              kommer därmed att redovisas tydligare och mer utförligt. Bestämmelserna
              innebär också ökade möjligheter att i ett tidigt skede uppmärksamma
              de miljöproblem som exempelvis en detaljplan kan medföra. Mera
              specifikt när det gäller planläggning för bland annat köpcentrum
              ändrades PBL så sent som den 1 maj i år. Genom den ändringen tydliggörs
              att en miljökonsekvensbeskrivning enligt miljöbalken ska utföras
              om verksamheten kan antas medföra en betydande miljöpåverkan.
              Om en detaljplan medför betydande påverkan på miljön ska alltså
              konsekvenserna redovisas.
            </seg>
            <seg xml:id="i-1f2f909db15026ba-0">
              För det andra vill jag framhålla att syftet med PBL bland annat
              är att främja en samhällsutveckling med jämlika och goda levnadsförhållanden
              och en god och långsiktigt hållbar livsmiljö. De miljökvalitetsmål
              som riksdagen ställt sig bakom ska tillämpas så att de är vägledande
              för kommunernas fysiska planering. Miljökvalitetsmålet God bebyggd
              miljö innehåller ett delmål som bland annat innebär att fysisk
              planering och samhällsbyggande senast 2010 ska grundas på program
              och strategier för hur man kan få ett varierat utbud av bostäder,
              arbetsplatser, service och kultur så att bilanvändningen kan minska.
              Just när det gäller frågan om handelsetableringar innehåller PBL
              en mer konkret formulerad bestämmelse som anger att det inom eller
              i nära anslutning till sammanhållen bebyggelse ska finnas lämpliga
              platser för att anordna en rimlig samhällsservice och kommersiell
              service. Denna bestämmelse sätter därmed vissa ramar för den kommunala
              planeringen för handelsändamål.
            </seg>
            <seg xml:id="i-626713d7f7b9f746-0">
              Regeringen har under de senaste åren prövat ett antal överklaganden
              över detaljplaner för större handelsetableringar. Regeringen har
              i några av dessa fall underkänt planerna eftersom planeringen
              inte vilat på ett tillräckligt bra underlag och eftersom planernas
              konsekvenser i olika avseenden inte varit tillräckligt belysta.
              Regeringen har i flera beslut framhållit att planering av större
              handelsanläggningar bör ske genom översiktlig planering och sättas
              in i ett regionalt perspektiv. Ju större anläggning och ju mer
              omfattade effekter i olika avseenden en etablering kan förväntas
              medföra, desto större blir kraven på konsekvensbeskrivningar och
              beslutsunderlag.
            </seg>
            <seg xml:id="i-4848bf7a08e52921-0">
              Den parlamentariska kommitté som nu arbetar med en översyn av
              plan- och bygglagstiftningen har till uppgift att stärka lagstiftningens
              roll som ett instrument för hållbar utveckling och att utveckla
              PBL så att den skapar bättre förutsättningar för en god miljö,
              byggande av bostäder, etablering av handel och annat samhällsbyggande.
              I uppgiften ligger också att utveckla lagstiftningen så att den
              blir effektivare samtidigt som kraven på rättssäkerhet och medborgerligt
              inflytande kan säkerställas och utvecklas.
            </seg>
            <seg xml:id="i-3d96416741c29853-0">
              Närvaron av konkurrerande butiker har positiva effekter för kommuninvånarna,
              bland annat genom att det ger förutsättningar för ett ökat utbud
              i form av flera typer av butiker och nya kedjor och därigenom
              också till lägre priser. Konkurrensen inom detaljhandeln i Sverige
              är förhållandevis svag, och prisskillnaderna mellan olika regioner
              stora. I kommitténs direktiv ligger därför också att analysera
              hur konkurrensaspekter på ett bättre sätt än hittills ska kunna
              vägas in vid bedömningar enligt PBL. Kommittén ska lämna sitt
              slutbetänkande nu i sommar.
            </seg>
            <seg xml:id="i-30ce408cfd56c6bb-0">
              Svaret på Jan Lindholms sista fråga är att jag inte avser att
              föreslå några ekonomiska styrmedel för att styra handelns nyinvesteringar
              till centrum eller bostadsområden.
            </seg>
          </u>
          <note type="speaker" xml:id="i-786b2ce26d14aacd-0">
            Anf. 44 JAN LINDHOLM (mp):
          </note>
          <u who="jan_lindholm_258194" next="cont" xml:id="i-06277c8aa0939dc2-0">
            <seg xml:id="i-bfd474a7aef23946-0">
              Fru talman! Först vill jag tacka samhällsbyggnadsministern för
              ett intressant svar på min interpellation. Som ministern påpekade
              är svaret kortfattat, och jag hade ställt många frågor.
            </seg>
            <seg xml:id="i-d82acfcada9fd545-0">
              Även om jag i min interpellation utgår från ett aktuellt exempel
              på en externetablering utanför Borlänge, där man redan har mycket
              stora externa etableringar, ett inflöde av handel och ett handelsindex
              som ligger långt över hundra procent, var det inte enda skälet.
              Det här är en aktuell fråga på många sätt.
            </seg>
            <seg xml:id="i-e01360c9d6917f2a-0">
              Dels pågår det en hel del sådana här nya externetableringar runtom
              i landet, och många av de befintliga byggs ut och blir ändå större.
            </seg>
            <seg xml:id="i-21d75da6f509ea41-0">
              Dels kommer Stefan Edman om en halvtimme att presentera en utredning
              på Jordbruksdepartementet som heter Bilen, biffen, bostaden ,
              som jag såg en liten glimt om på nyheterna i går. Han tar där
              upp den här frågan som en del av problematiken.
            </seg>
            <seg xml:id="i-c2ec1b8ba2c87b1c-0">
              Eftersom jag är ny i riksdagen och fortfarande känner mig som
              kommunalpolitiker vill jag koppla tillbaka till praktiken, även
              om jag förstår att det är svårt i det enskilda fallet.
            </seg>
            <seg xml:id="i-ed3b6839fa41fee5-0">
              Jag kommer från Falun, grannkommunen till den kommun där det
              här sker. Det är inte bara den externetableringen, utan vi har
              mängder av sådana runtom. Det är naturligtvis olika i storstadsregionerna
              Helsingfors, Malmö och Göteborg och i Dalarna, Bergslagen eller
              någon annan del av landet där man bor lite mera glest, har mindre
              tätorter och så vidare. Vi har i min kommun mindre orter, med
              1 000, 2 000 eller 3 000 invånare. Det är inte så många som bor
              i centralorten, utan nästan hälften av befolkningen bor i mindre
              orter utspritt över kommunens yta. Vi märker när de här större
              etableringarna kommer till stånd att det påverkar kommunen och
              samhällsekonomin väldigt kraftigt. Vi ser hur kostnaderna för
              framför allt äldreomsorgen ökar.
            </seg>
            <seg xml:id="i-c881a72496a18dd6-0">
              Därför blev jag lite ledsen när jag fick ett nej på min sista
              fråga. Jag kan förstå det som sägs om ekonomiska styrmedel, att
              det kanske är avfärdat ur ett visst perspektiv. Men om man ser
              det i ett större perspektiv kommer samhällskostnaderna att bli
              omöjliga när vi har den väntade tillkomsten av kostnader för äldreomsorgen.
              Om vi som äldre dessutom inte kommer att ha möjligheter att klara
              oss på egen hand därför att infrastrukturen tas bort i vår närmiljö,
              innebär det att äldre människor snabbare kommer till insikt om
              att man inte kan klara sig på egen hand. Det är ju driften att
              jag kan klara mig på egen hand som gör att man håller i gång längre.
            </seg>
            <seg xml:id="i-6a6047333cb274f5-0">
              Det var därför jag särskilt tog upp frågan om god bebyggd miljö.
              Jag tycker att miljömålet där är väldigt bra formulerat. Det ger
              ett stöd. Jag tycker också mycket om det här med ett samhällsbyggnadsdepartement.
              Vi måste bygga ett samhälle där man kan känna att jag klarar mig
              på egen hand.
            </seg>
            <seg xml:id="i-62201c10d48b3beb-0">
              Vi kommer att bli äldre, och vi som är aktiva nu kommer kanske
              att bli ett antal år äldre än vad medelåldern är i dag. Det kanske
              kommer att bli en medelålder på uppåt 90 år om någon generation.
              Om vi då inte ser att det samhälle vi lever i ger oss förutsättningar
              att klara oss på egen hand måste vi ge oss ut och köpa tjänster
              från samhället i form av ökad hjälp med subventionerade transporter
              hem vare sig det är de befintliga butikernas stormarknader som
              får en skyldighet att leverera, eller det är socialtjänsten som
              ska leverera det. Man kan säkert hitta på många olika lösningar.
            </seg>
            <seg xml:id="i-fe263df21a283204-0">
              Jag tror att det är oerhört viktigt att man lägger in det här
              i bilden när man överväger om samhället har anledning att se på
              ekonomin i det här sammanhanget. Jag skulle gärna vilja få det
              lite mer utvecklat.
            </seg>
          </u>
          <note xml:id="i-9652f3a7eae9cfbc-0">
            Anf. 45 GUNNAR ANDRÉN (fp):
          </note>
          <u who="jan_lindholm_258194" prev="cont" xml:id="i-3b9a6e0484fb7521-0">
            <seg xml:id="i-8f16a7df61ee74b0-0">
              Fru talman! Också jag tycker att det här är en intressant debatt.
              Jag kan berätta för Jan Lindholm att hans nyblivna partikamrat
              Karin Svensson Smith för något år sedan ställde exakt samma fråga,
              och vi hade en diskussion, dock då med Lena Sommestad.
            </seg>
            <seg xml:id="i-e39d17e53e68f0ed-0">
              Jag är väldigt ense med Jan Lindholm om problemet. Man är väldigt
              beroende av bilen, särskilt barnfamiljer, för att komma till dessa
              köpcentrum. Detta är ett mycket stort problem för dem som inte
              har bil.
            </seg>
            <seg xml:id="i-03c2bd37d857e4b4-0">
              Däremot är vi djupt oeniga om vad man ska göra för att klara
              detta. Jag tror också att vi över huvud taget måste se till att
              inte få döda stadskärnor, typ Los Angeles, för att nu ta extremexemplet.
              Men vi har också sådana tendenser i Sverige.
            </seg>
            <seg xml:id="i-f060256f79aace0b-0">
              Så sent som i går, på nationaldagen, råkade jag träffa en företagare
              som är i vitvarubranschen, verksam i centrala Helsingfors. Han
              hade varit i Barkarby som ligger en bit från Borlänge men i den
              här regionen. Han övervägde att så småningom flytta sin verksamhet
              till Barkarby, för där finns kunderna. Det är det som är avgörande,
              var kunderna finns.
            </seg>
            <seg xml:id="i-5c7764879a20d072-0">
              Vi håller på att runtom i Sverige få väldiga köpcentrum, som
              är totalt beroende av biltillförsel. Då är frågan: Vad ska man
              göra? Ska man försöka förbjuda dessa köpcentrum? Jag anser att
              det är helt omöjligt. De lockar så mycket, inte minst med gratis
              parkering. Gratis parkering är en stor lockelse för många människor,
              att det är lätt att ställa ifrån sig bilen.
            </seg>
            <seg xml:id="i-2d57680b826ad661-0">
              Karin Svensson Smith och jag diskuterade situationen i Lund,
              vilket är någonting annat, där man också har denna typ av etableringar.
              Jag menar att för att vi ska underlätta för människor som inte
              har bil måste vi se till att kommunikationerna in till städernas
              centrum fungerar. Det är nyckelfrågan, för att vi ska kunna ha
              levande centrum och man ska kunna ta med sig varor från centrum.
            </seg>
            <seg xml:id="i-71b443c7e1ee62e4-0">
              Nu ska vi inte diskutera Helsingfors, men det är klart att en
              sådan sak som trängselavgifterna kommer att försvåra detta. Det
              kommer inte att vara trängselavgifter just i Barkarby, och det
              kommer att driva ytterligare handel dit ut.
            </seg>
            <seg xml:id="i-f00ec710cc863d32-0">
              Vi ska inte diskutera det nu, utan den här frågan, som går lite
              utöver PBL och så vidare: Hur planerar vi samhället? Jag menar
              att om vi inte får fungerande stadskärnor, med goda kommunikationer
              för många människor även för dem som inte har bil kommer vi att
              få alltfler döda stadskärnor, och alltfler människor kommer att
              känna sig tvingade att söka sig till olika köpcentrum utanför
              stadskärnorna. Jag tycker inte att det är någon attraktiv utveckling
              över huvud taget.
            </seg>
            <seg xml:id="i-a2ddab13f71a39c7-0">
              Jag är alltså ense med Jan Lindholm om vad problemet är, men
              vi är oeniga om var själva lösningen ligger. Dessvärre får jag
              väl säga, statsrådet, att jag inte har någon riktigt bra lösning.
            </seg>
          </u>
          <note type="speaker" xml:id="i-3586077de6bcaf2f-0">
            Anf. 46 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-18">
            <seg xml:id="i-80d8dde801f288e0-0">
              Fru talman! Jag vill nästan hålla med om det Gunnar Andrén sade
              sist och jag är då inte ironisk. Han sade att han inte har någon
              lösning. Jag håller med om det.
            </seg>
            <seg xml:id="i-ab3febc0c244afb2-0">
              Problembeskrivningen är väldigt viktig, och jag tror att vi alla
              tre här kan instämma i den, i alla fall till stora delar.
            </seg>
            <seg xml:id="i-76bb46986cda9d98-0">
              Jag hoppas att Stefan Edmans utredning Bilen, biffen, bostaden
              kommer att bidra till en diskussion som också handlar om hur vi
              producerar, hur vi konsumerar och hur vi reser till och från de
              här livsnödvändiga delarna av våra liv. Jag hoppas att den ska
              komma lite längre.
            </seg>
            <seg xml:id="i-c0185451d49c4809-0">
              Jag måste återigen betona att det inte bara är det att jag inte
              vill, utan jag varken kan eller får kommentera det pågående ärendet,
              som nu ligger hos regeringen.
            </seg>
            <seg xml:id="i-6a857e6c55ce336b-0">
              Kommunerna det säger jag med stor omsorg har ett väldigt stort
              ansvar för planerandet av sin kommun. Man har också i många fall
              väldigt starka verktyg till sitt förfogande. Vi ser över dessa
              verktyg på flera olika sätt, vilket jag tror kan påverka den här
              diskussionen.
            </seg>
            <seg xml:id="i-2ffc40a4a978fdc3-0">
              Vi gör till exempel nu en översyn av bostadsförsörjningslagen,
              där man också resonerar om på vilket vis kommunen kan få ännu
              större information och kunskap om hur invånarna bor, hur de skulle
              vilja bo och hur de skulle vilja utvecklas i sin kommun. Den diskussionen
              hoppas jag att vi kan återkomma till.
            </seg>
            <seg xml:id="i-1d2ae4d624a3d9a4-0">
              Däremot menar jag verkligen att tanken med att styra den kommersiella
              handelns etablering med ekonomiska styrmedel från staten är helt
              fel tänkt, även om jag har respekt för själva orsaken till att
              frågan ställs.
            </seg>
            <seg xml:id="i-2282461aceea9c33-0">
              Det var ju därför som jag i interpellationen ville ge en så hel
              bild som jag bara kunde av alla olika aspekter som finns i den
              här frågeställningen. Det har också undan för undan tillkommit
              krav under de senaste åren av precis de skäl som Gunnar Andrén
              och Jan Lindholm resonerar om. Hur ska man beskriva konsekvenserna
              av brist på samhällsplanering eller en för ensidig samhällsplanering
              när det gäller miljöskäl, bilberoendet och inte minst en regions
              utveckling? Vi diskuterar detta ofta utifrån kommunerna, men här
              påverkas också en hel region.
            </seg>
            <seg xml:id="i-1e611512fdf1a19c-0">
              Med tanke på dessa aspekter har jag stor respekt för frågeställningen,
              men jag vill också säga att de förändringar som nu har genomförts
              har gjort att det har blivit en helt annan diskussion ute i kommunerna
              om hur man ska planera i fortsättningen. Det har också vuxit fram
              en helt annan debatt i många regioner om hur man ser på både bostads-
              och arbetsmarknaden utifrån ett litet större perspektiv än den
              enskilda kommunen.
            </seg>
            <seg xml:id="i-7b2f738533206d7b-0">
              Som jag nämnde kommer PBL-kommitténs slutbetänkande efter sommaren,
              och den kommittén har ju ett alldeles särskilt uppdrag att titta
              på detta.
            </seg>
            <seg xml:id="i-85cf7a6abf365a60-0">
              Men eftersom frågan är så mycket större som också Gunnar Andrén
              var inne på vill jag också nämna att vi arbetar med en skrivelse
              som vi ska lämna till riksdagen nästa år om just stadsutveckling.
              Hur ska vi se på städernas utveckling? Vem har ansvaret för planeringen?
              Vilken roll har staten, regioner, staden och kommunerna?
            </seg>
            <seg xml:id="i-c080ec357a7223da-0">
              Jag tror att vi behöver skaffa oss en annan bild av staden, inte
              bara som en bebyggd stad utan en stad som man också måste kunna
              leva i med dess alla olika aspekter och den nya formen av krav
              som samhällsutvecklingen nu ställer.
            </seg>
            <seg xml:id="i-f6a2583df2a29090-0">
              Jag hoppas att vi kan återkomma till en lite bredare och modernare
              ekologisk syn på hur vi på olika sätt kan bidra till att man utvecklar
              staden. Där spelar handelsetablering förstås en väldigt stor roll.
            </seg>
          </u>
          <note type="speaker" xml:id="i-66877d50480c7b8b-0">
            Anf. 47 JAN LINDHOLM (mp):
          </note>
          <u who="jan_lindholm_258194" xml:id="i-5add7fc4c0093d26-2">
            <seg xml:id="i-a500be5880eb057a-0">
              Fru talman! Det var intressant. Jag vill ställa en fråga. I ministerns
              svar står det ungefär så här: Om en plan kan antas medföra betydande
              miljöpåverkan ska det göras en miljökonsekvensbeskrivning. Med
              all respekt för att ministern inte får gå in på ett enskilt fall,
              men rent generellt undrar jag: Är det möjligt att en externetablering
              inte innebär betydande miljöpåverkan?
            </seg>
            <seg xml:id="i-c75f864b1a13db7c-0">
              Enligt min definition av externetablering uppfyller den inte
              de generella kraven. Det finns inte alltid ett närområde som har
              etableringen som sin tänkta krets att serva. Det handlar alltså
              om tillresande kunder. Då får man otvetydigt problem med långa
              transporter och med markanvändningen. Marken skulle egentligen
              kunna användas för andra saker. Man får också problem med att
              de områden som människor bor i utarmas genom att handeln flyttar
              dit. Man förstör underlaget för en fungerande lokal handel.
            </seg>
            <seg xml:id="i-5b88222de24efcc3-0">
              Jag tycker att det är intressant att diskutera hur man ska förändra
              regelverket. Men då får man inte glömma att en stad inte bara
              är en stad i den traditionella bemärkelsen med en stadskärna.
              Människor bor faktiskt i förorter. Det behövs inte bara ett levande
              centrum, utan man måste också ha kommundelscentrum om det ska
              bli rimliga kostnader för samhället att få servicen att fungera.
              Då kommer jag tillbaka till det som jag nämnde tidigare om äldreomsorgen
              som jag tycker är en viktig faktor om man tittar på kostnaderna.
            </seg>
            <seg xml:id="i-f4502a2e8ee27a03-0">
              Men människor bor också i mindre byar. I den del av landet som
              jag kommer ifrån bor en rätt stor del av invånarna i mindre samhällen
              med kanske 1 000 invånare. Av arbetsmarknadsskäl pendlar dessa
              människor ofta långa sträckor. Det är naturligtvis väldigt enkelt
              för dem att ta steget och handla i samband med dessa resor. Då
              slår man undan benen för dem som inte kan resa, det vill säga
              för de äldre och pensionärer. De tvingas i så fall att resa i
              onödan.
            </seg>
            <seg xml:id="i-c44b66489ef8ae31-0">
              Gunnar Andrén sade att vi är djupt oense om lösningarna. Jag
              måste då säga samma sak som ni andra har sagt, att lösningarna
              inte är enkla. Jag har egentligen inte heller några tydliga idéer
              om hur man ska lösa detta. När det gäller grön skatteväxling vill
              vi ju att man ska försöka att synliggöra samhällets kostnader
              så att den som förorsakar kostnaderna ska vara med och betala.
              Även i det här sammanhanget vore det intressant att föra en sådan
              diskussion.
            </seg>
            <seg xml:id="i-f23d67e941b3456c-0">
              Om man till exempel bygger ett kärnkraftverk förorsakar det ju
              kostnader för samhället eftersom det innebär att man tar en risk,
              och det finns det regler för vi hade ju en sådan debatt här tidigare.
              Om man har en annan verksamhet som på ett eller annat sätt påverkar
              samhället runtomkring inte minst landsting och kommuner och deras
              kostnader då är det rimligt att på något sätt försöka att baka
              in dessa kostnader. Jag menar inte att man med statliga pengar
              skulle betala ut investeringsstöd för en etablering för att stärka
              ett centrum, men att man borde försöka att hitta ett sätt att
              styra genom de komponenter som påverkar prisläget.
            </seg>
          </u>
          <note type="speaker" xml:id="i-11032f7164239b92-0">
            Anf. 48 Samhällsbyggnadsminister MONA SAHLIN (s):
          </note>
          <u who="unknown" xml:id="i-865035701db8a037-19">
            <seg xml:id="i-eff85eb15e33f1d0-0">
              Fru talman! Jag vet inte om jag kan komma så mycket längre i
              den konkreta frågeställningen. Även om Jan Lindholm säger att
              han förstår att jag inte kan gå in på enskilda ärenden ligger
              det implicit i hans frågeställning att det ändå är det som han
              vill att jag ska kommentera.
            </seg>
            <seg xml:id="i-5069e5740b86c1bc-0">
              Jag kan bara återigen betona att miljökonsekvensbeskrivning är
              ett mycket viktigt, men också ömsint verktyg. Det handlar verkligen
              om att tvinga fler att beskriva, inte bara den uppenbara konsekvensen
              utan att gå ett steg längre för att få en större helhet som beslutsunderlag.
              Jag tror att vi alla tre här är medvetna om att denna helhet är
              nödvändig.
            </seg>
            <seg xml:id="i-983669e24d7923d8-0">
              Därmed kan man inte säga generellt att en extern etablering alltid
              medför en negativ påverkan. Det beror på var den ligger, om det
              fanns en etablering där tidigare, hur man har beskrivit konsekvenserna,
              hur man har tänkt sig att balansera med andra insatser. Lika lite
              kan man säga att det aldrig har så stor negativ påverkan att man
              ska säga nej.
            </seg>
            <seg xml:id="i-7422e9125c27dc6d-0">
              Detta är en mycket ömsint och svår, men mycket viktig balansgång.
              Under ytan ligger ju också diskussionen om hur vi vill att våra
              städer ska utvecklas i framtiden, bland annat med hänsyn till
              att vi blir äldre och äldre. Vi vet att kostnaderna för färdtjänsten
              som samhällsutgift har ökat enormt mycket bara under de senaste
              1015 åren. Det har självfallet delvis med detta att göra.
            </seg>
            <seg xml:id="i-470e018a7aee8bfa-0">
              Vi vet också att äldre människor med mycket dålig ekonomi verkligen
              har behov av att konkurrensen på handelsområdet är så hård att
              de kan handla billigt, att de har råd att leva på ett sjyst sätt
              också när de är gamla. Det är alltså många aspekter som ingår
              i begreppet samhällsplanering som man måste ta hänsyn till.
            </seg>
            <seg xml:id="i-19343cd5cc68192b-0">
              Men, som sagt, jag hoppas att till hösten när PBL-kommitténs
              slutbetänkande är klart, när Boverkets uppdrag som jag beskrev
              i interpellationen är slutfört och när vi ska samla ihop detta
              för en diskussion om stadsutveckling på ett lite mer genomgripande
              sätt kan komma lite längre med dessa svar. Debatten är viktig.
            </seg>
          </u>
          <note xml:id="i-10a4741b053009ea-6">
            Överläggningen var härmed avslutad.
          </note>
          <note xml:id="i-be4b26a66a06cca0-0">
            12 § Svar på interpellation 2004/05:554 om åtgärdspaketet för
            södra Norrlandskusten
          </note>
          <note type="speaker" xml:id="i-d4c9cf5edb842f34-0">
            Anf. 49 Statsrådet ULRICA MESSING (s):
          </note>
          <u who="unknown" xml:id="i-865035701db8a037-20">
            <seg xml:id="i-d609b93baa2c0a85-0">
              Fru talman! Hans Backman har frågat mig om jag avser att vidta
              åtgärder som innebär att de utlovade speciella insatserna för
              södra Norrlandskusten, inte minst när det gäller projektet med
              Söderhamns kandidatur till att få den gemensamma europeiska flygskolan,
              kan genomföras på ett snabbare och effektivare sätt.
            </seg>
            <seg xml:id="i-7915bfc3a8a0952e-0">
              Bakgrunden till frågan är att regeringen hösten 2004 presenterade
              ett särskilt program med ett femtontal insatser för södra Norrlandskusten
              med inriktning på ungdomar, utbildning och utveckling. Åtgärderna,
              som tagits fram i samverkan med regionala och kommunala aktörer,
              är av olika inriktning och har också olika tidsperspektiv.
            </seg>
            <seg xml:id="i-28982a771756deca-0">
              Stora delar av de utfästa löftena i södra Norrlandskustpaketet
              genomförs redan. Andra mer långsiktiga projekt bereds vidare med
              berörda intressenter.
            </seg>
            <seg xml:id="i-c70f9aebd4b300b4-0">
              Jag kommer att noga följa hur åtgärderna i programmet fortskrider
              så att det inte uppstår onödiga fördröjningar.
            </seg>
            <seg xml:id="i-611df8f21491037a-0">
              I anslutning till att insatserna för södra Norrlandskusten presenterades
              redovisades också att Söderhamn är Sveriges kandidat som lokaliseringsort
              för en gemensam europeisk flygskola. Arbetet med att studera möjligheterna
              att skapa en europeisk flygskola bedrivs i ett projekt som kallas
              AEJPT Advanced European Jet Pilot Training. Arbetet bedrivs stegvis
              och av de stater som vill delta. Från svensk sida är det viktigt
              att betona att Försvarsmakten aktivt deltar i AEJPT-arbetet. Detta
              är emellertid en fråga som ligger inom försvarsministerns ansvarsområde.
            </seg>
            <seg xml:id="i-fc4daa9a8291b14c-0">
              Såvitt jag erfarit har arbetet med projektet försenats, men enligt
              försvarsministern kommer hon att i olika europeiska forum ta upp
              frågan för att betona vikten av att processen fortskrider.
            </seg>
          </u>
          <note type="speaker" xml:id="i-745ee684006a2f08-0">
            Anf. 50 HANS BACKMAN (fp):
          </note>
          <u who="hans_backman_6decfb" xml:id="i-2f1341160164c47b-0">
            <seg xml:id="i-7beed0f0424cf590-0">
              Fru talman! Först vill jag tacka statsrådet för svaret.
            </seg>
            <seg xml:id="i-f12af5daf48e50b4-0">
              I höstas var Ulrica Messing i Gävleborg och presenterade speciella
              insatser för södra Norrlandskusten. Insatserna ska vara ett stöd
              för att bygga upp regionen som har stora möjligheter men akuta
              problem, bland annat inom arbetsmarknaden. Den regionala gruppen
              som tillsattes vid framtagandet av underlaget har fortsatt att
              träffas för att följa upp åtgärderna. Men aktiviteten från regeringens
              sida har varit låg.
            </seg>
            <seg xml:id="i-c2290cbe5378a15e-0">
              Som Ulrica Messing säger i sitt svar pågår arbetet med de utfästa
              löftena i paketet för södra Norrlandskusten, men arbetet går långsamt.
              Av de 170 miljoner kronor som hela insatsen beräknades sluta på
              är det inte stora delar utan bara insatser för drygt 40 miljoner
              som påbörjats. Inom många områden är det enligt Länsstyrelsen
              i Gävleborg fortfarande oklart hur, när och på vilket sätt insatserna
              ska genomföras. Det gäller även för den viktiga insatsen att utse
              Söderhamn till Sveriges kandidat till en gemensam europeisk pilotskola.
              En placering av pilotskolan i Söderhamn skulle innebära att över
              1 000 arbetstillfällen kan skapas i regionen. Men i nuläget sker
              ingen finansiering av projektet från regeringens sida. I stället
              tar Söderhamns kommun ett stort ansvar för finansieringen, och
              Söderhamns kommun har i längden inte råd med det.
            </seg>
            <seg xml:id="i-7aa60ac016ae2a7e-0">
              Vid en diskussion som Länsstyrelsen i Gävleborg haft med den
              regionala gruppen kom man därför fram till att de speciella insatserna
              för södra Norrlandskusten måste drivas på ett snabbare och tydligare
              sätt.
            </seg>
            <seg xml:id="i-d246c1e51c90702a-0">
              I min interpellation ställde jag frågan vilka konkreta åtgärder
              regeringen tänker vidta för att projektet med Söderhamns kandidatur
              ska kunna genomföras på ett effektivare sätt. Då Ulrica Messing
              i maj vid ett möte med Eva Tjernström, som är kommunalråd i Söderhamn,
              sade att hon skulle ta upp frågan om pilotskolan med försvarsministern,
              hade jag förväntat mig ett mer innehållsrikt svar än att projektet
              är försenat.
            </seg>
            <seg xml:id="i-d4c6b7728045e98b-0">
              Nu säger statsrådet visserligen att försvarsministern kommer
              att ta upp frågan i olika europeiska forum. Men det känns inte
              offensivt nog när Finland enligt Länsstyrelsen i Gävleborg redan
              arbetar aktivt för att marknadsföra sin kandidatur internationellt.
            </seg>
            <seg xml:id="i-013d64a5889e1ca4-0">
              I Finland ligger, enligt Christer Hjort, projektledare för Söderhamnsprojektet,
              ansvaret för kandidaturen hos Försvarsmakten. Men i Sverige har
              Försvarsmakten varken givit något uppdrag eller tilldelat några
              resurser för arbetet med att lansera Söderhamn som den bästa platsen
              för pilotskolan.
            </seg>
            <seg xml:id="i-b861b78f3fe54db5-0">
              Finland har också två heltidsanställda personer som arbetar med
              kandidaturen och aktivt deltar i AEJPT-arbetet. Detta är viktigt
              då det är i AEJPT:s arbetsgrupper som urvalskriterierna för placeringen
              av pilotskolan bestäms. Det är viktigt, för om man är med och
              påverkar urvalskriterierna ökar förstås chansen att få pilotskolan
              till sitt land. Enligt Christer Hjort har Sverige inte på motsvarande
              sätt personer som deltar i AEJPT:s arbetsgrupper.
            </seg>
            <seg xml:id="i-2ca348adde2bb6e3-0">
              Christer Hjort har till mig i fredags sagt att Söderhamn efterfrågar
              ett avtal mellan Försvarsmakten och Söderhamn som beskriver hur
              man kan arbeta vidare med kandidaturen eller ska arbeta vidare
              med kandidaturen. Man vill ha information om det. Söderhamn efterfrågar
              också anställda som jobbar med projektet. Man säger att det behövs
              en person som är placerad i Regeringskansliet och har ett samlat
              ansvar för kontakterna med Söderhamn och en person från Söderhamn
              med lokal kännedom. Dessa personer ska aktivt delta i AEJPT-arbetet.
            </seg>
            <seg xml:id="i-cae969dae2ea818f-0">
              Min fråga till Ulrica Messing är om regeringen är beredd att
              som ett led i effektiviseringen av arbetet med Söderhamns kandidatur
              för att få pilotskolan uppfylla de önskemål som Christer Hjort
              har framfört. Det är också ett önskemål från Söderhamns kommun.
            </seg>
          </u>
          <note type="speaker" xml:id="i-51eff9c2f2060996-0">
            Anf. 51 Statsrådet ULRICA MESSING (s):
          </note>
          <u who="unknown" xml:id="i-865035701db8a037-21">
            <seg xml:id="i-e397bd886a731bfa-0">
              Fru talman! Hans Backman säger att regeringens engagemang i frågan
              har varit lågt. Jag är jätteförvånad över den kommentaren.
            </seg>
            <seg xml:id="i-02656bb33b93ad71-0">
              Sedan ett år tillbaka har regeringen arbetat med en lång rad
              omställningar och satsningar på berörda orter i vårt land, orter
              som av olika skäl har haft en svår omställning, en svår arbetsmarknad
              eller ett annat regionalt utsatt läge. Vi har presenterat satsningar
              för Gotland, för Norrbotten, för södra Norrlandskusten, och vi
              har med anledning av försvarets beslut gjort en stor omställning
              till Visby, Arvidsjaur, Kristinehamn och Östersund. Allt det här
              är ett tecken på att regeringen har ett engagemang för regional
              utveckling och att vi också är beredda att ta det ansvar som man
              kan ställa på en stat att försöka utjämna både möjligheter och
              resurser.
            </seg>
            <seg xml:id="i-e9eab4997f486918-0">
              När det gäller två av de stora satsningar som ingick i paketet
              för södra Norrlandskusten är det ena och det tunga, om man ska
              titta på de siffror som Hans Backman redovisade, det arbete som
              nu pågår mellan Söderhamns kommun och Naturvårdsverket angående
              saneringen av träinpregneringsfirman som fanns i Stugsund. Det
              pågår samtal och det pågår ytterligare undersökningar av området
              för att avgränsa föroreningens utbredning för att veta exakt vilka
              åtgärder man ska vidta. Arbetet där är inte försenat på något
              sätt, men jag har respekt för att Naturvårdsverket måste veta,
              på samma sätt som när vi går in och gör statliga satsningar i
              andra saneringsprogram, vad som ska göras och hur det ska göras,
              så att saneringen sker på ett korrekt sätt.
            </seg>
            <seg xml:id="i-53bb6fa8cbe93193-0">
              Den andra delen som Hans Backman pratade om i sitt inlägg nu
              rör den europeiska flygutbildningen. Där är det nog så att om
              Hans Backman vill ha än mer information om hur Försvarsdepartementet
              har lagt upp arbetet med frågan, skulle jag rekommendera Hans
              Backman att ställa frågan till ansvarig minister. Vi har regelbundna
              avstämningar av hur arbetet fortskrider. Jag fick en väldigt bra
              genomgång av bland annat kommunalrådet i Söderhamn när jag var
              uppe där för några veckor sedan.
            </seg>
            <seg xml:id="i-4e749fe2d97bf548-0">
              Det som är svårt med den här satsningen är naturligtvis att vi
              inte äger hela ansvaret själva. Vi äger det inte ens inom EU,
              utan det är ett europeiskt samarbete där alla aktörer i samarbetet
              inte heller själva ännu har bestämt sig för om de vill vara med
              eller under vilka förutsättningar de vill vara med. I dagsläget
              finns ingen tidsplan för när alla ska ha bestämt sig för sin kandidatur
              eller när beslutet ska tas om var utbildningen ska ligga.
            </seg>
            <seg xml:id="i-53527acffddbbf85-0">
              Jag har ingen annan uppfattning i sak än den som Hans Backman
              har. Jag tycker att det är väldigt viktigt att Sverige gör en
              bra kandidering till den europeiska flygutbildningen. Jag tycker
              att vi har goda argument och skäl för att Söderhamn är bästa ort
              att bedriva den kandidaturen utifrån när det gäller både möjligheterna
              för flygutbildningen och möjligheterna för övningsområdet i luften.
            </seg>
            <seg xml:id="i-bbb0b9160cdacd7c-0">
              Jag vet att försvarsministern så sent som för någon vecka sedan
              hade en ny genomgång med Försvarsmakten om upplägget och Sveriges
              kandidatur. Men om detaljer vill jag rekommendera Hans Backman
              att ställa en fråga till försvarsministern.
            </seg>
            <seg xml:id="i-c9c98a3386d567e4-0">
              När det gäller andra delar i paketet, till exempel satsningar
              på utbildningsplatser och kopplingen till att också stärka Länsarbetsnämnden
              i Gävleborgs län, har arbetet fortsatt. Inte minst i Söderhamns
              kommun har arbetsförmedlingen fått personalförstärkningar för
              att arbeta särskilt mot ungdomsarbetslösheten, vilket är viktigt.
            </seg>
            <seg xml:id="i-3095b60643c08a52-0">
              Förra veckan fick jag det uppdrag som landshövdingen i Gävleborgs
              län fick i och med paketet, nämligen att titta på hur man kan
              arbeta mer med turistfrågor i Gävleborgs län. Det överlämnades
              till mig och till regeringen. Jag har ännu bara haft tillfälle
              att ögna igenom det snabbt, men jag tror att landshövdingen pekar
              på en rad viktiga faktorer. Jag hoppas att det arbete som han
              har gjort också är väl förankrat i kommunerna, för här räcker
              det inte med att regeringen har en ambition att lansera eller
              marknadsföra Gävleborg tydligare som turistlän, utan det bygger
              också på att kommunerna är beredda att samarbeta och samverka
              mer runt turistfrågorna.
            </seg>
          </u>
          <note type="speaker" xml:id="i-77b3fdd8b22be9ae-0">
            Anf. 52 HANS BACKMAN (fp):
          </note>
          <u who="hans_backman_6decfb" xml:id="i-2f1341160164c47b-1">
            <seg xml:id="i-049c397ac0045b8a-0">
              Fru talman! Det är mycket i paketet för södra Norrlandskusten
              som är bra, och det arbete som pågår är bra. Nu sade jag inte
              att engagemanget är lågt utan snarare att aktiviteten är låg.
              Den informationen har jag fått från Länsstyrelsen i Gävleborg.
              Det är de som känner att det är mycket som är bra men att det
              händer för lite och för långsamt.
            </seg>
            <seg xml:id="i-7228317e4cf15c7d-0">
              Det är inte bara jag utan även Eva Tjernström, kommunalrådet
              i Söderhamn, som har oroats över bristen på aktiviteter och åtgärder
              i syfte att stärka Sveriges och Söderhamns kandidatur till europeiska
              flygskolan. Att jag fokuserar på just den är för att den känns
              som en nyckel i arbetet med att lyfta länet. Här har regeringen
              lovat uppbackning till länet och kommunen.
            </seg>
            <seg xml:id="i-d344b130a0ceb0ca-0">
              Nu har ju statsrådet sagt att försvarsministern kommer att ta
              upp frågan i olika europeiska forum. Men Eva Tjernström har fått
              signaler, enligt uppgift i maj, om att Försvarsdepartementet inte
              planerar några direkta aktiviteter enligt det gemensamma förslaget.
              Försvarsdepartementet har informerat om att man inte kan marknadsföra
              skolan utan att veta vad kunden vill ha. Jag ska givetvis också
              gå vidare med den här frågan till försvarsministern. Den undran
              jag har är: Hur kommer det sig att Finland kan arbeta aktivare
              än Sverige med att marknadsföra sin kandidatur? Orsaken är kanske
              att Finland har varit aktiva med att ta reda på vad det är man
              vill ha för att flygskolan ska hamna i det landet.
            </seg>
            <seg xml:id="i-6b5bbc0f487c48c6-0">
              Det allvarliga i det här är att Tjernström har sagt att Söderhamn
              inte kan konkurrera på allvar eftersom projektet inte drivs med
              den fart som behövs. Hon säger, precis som Christer Hjort, att
              det saknas tydliga riktlinjer och att Sverige och Söderhamn riskerar
              att hamna på efterkälken redan i början av processen. Hon har
              också sagt att trovärdigheten i projektet riskeras eftersom driftsstödet
              till Hälsinge Airport och aviserade marknadsföringsåtgärder uteblir.
            </seg>
            <seg xml:id="i-e9e94f671d93103a-0">
              Söderhamns kommun har skjutit till ekonomiska resurser, hittills
              11 miljoner kronor, sedan Försvarsdepartementet har frågat dem
              om kandidaturen. Sedan klarar man inte i längden att upprätthålla
              kandidaturen med egna resurser. Det innebär att flygplatsen i
              Söderhamn riskerar att stängas helt från och med den 1 januari
              år 2006. Då har Sverige ingen kandidatort alls längre. Det vore
              tragiskt, för precis som Ulrica Messing säger är ju Söderhamn
              en mycket lämplig plats att placera flygskolan på.
            </seg>
            <seg xml:id="i-442bd0a7d34c73e8-0">
              Om det här drar ut på tiden ytterligare klarar alltså inte kommunen
              att hålla flygplatsen öppen. Då försvinner möjligheten att få
              flygskolan till Sverige och Söderhamn. Söderhamn har ju sagt att
              kommunen är beredd att satsa vidare. Men då behöver man få ett
              besked från regeringen om det statliga stöd som finns. Min fråga
              till Ulrica Messing är om hon i sina samtal med försvarsministern
              har fått besked om att det statliga stödet till Söderhamns kandidatur
              finns. Det är ett viktigt besked att ge till Söderhamn inför den
              fortsatta satsningen.
            </seg>
          </u>
          <note type="speaker" xml:id="i-50a261e358ee5e66-0">
            Anf. 53 Statsrådet ULRICA MESSING (s):
          </note>
          <u who="unknown" xml:id="i-865035701db8a037-22">
            <seg xml:id="i-a6e2ec7e327e3586-0">
              Herr talman! Självklart är det så, som Hans Backman säger, att
              man kan vända på det här och fundera vidare. Man behöver inte
              vänta in och titta på vad det är för typ av kandidat som det europeiska
              samarbetet vill ha utan man kan också bestämma sig för att visa
              vilken typ av kandidatur vi kan erbjuda och de förutsättningar
              och möjligheter som finns här. Jag är övertygad om att vi har
              ett starkt kort i Söderhamn. Jag är också övertygad om att vi
              kan lyckas marknadsföra det väl genom ett bra samarbete.
            </seg>
            <seg xml:id="i-ff62a6928130533d-0">
              Jag är medveten om den oro och också delvis frustration som har
              funnits uppe i Söderhamns kommun, där man upplever att det har
              varit svårt att få en tydlig tidtabell över hur arbetet ser ut
              och vad det ska vidtas för åtgärder. Det har, som jag sade i mitt
              förra inlägg, delvis berott på att det fortfarande är väldigt
              löst i kanterna runt det europeiska samarbetet totalt sett. Vi
              har inte kommit till förhandlingsbordet i den mening som vi skulle
              önska. Jag vet att det också har påverkat försvarsministerns tempo
              och arbete mot förvarsmakten.
            </seg>
            <seg xml:id="i-99e19034766f9675-0">
              Nu har försvarsministern också bett om ett underlag via Försvarsmakten
              om vad det kostar att gå fram med en marknadsföring kring Söderhamns
              kommun. I det underlaget ingår det också vad det kostar att till
              exempel behålla flygplatsen så att man kan kandidera på ett bra
              sätt. Jag vet inte om försvarsministern har fått in det underlaget
              än, men jag vet att hon är väl insatt i problematiken och att
              hon också känner till den oro och frustration som har funnits
              i Söderhamn. Jag hoppas att försvarsministern i sina kontakter
              kan få de andra försvarsministrarna i de europeiska länder som
              är involverade att bestämma sig för att vi måste tala om vad det
              är vi vill ha och när vi ska gå till beslut. Så fort det är gjort
              betyder det också att Sverige måste öka tempot avsevärt i vår
              kandidering för flygskolan.
            </seg>
          </u>
          <note type="speaker" xml:id="i-1973b9fa9c672c0a-0">
            Anf. 54 HANS BACKMAN (fp):
          </note>
          <u who="hans_backman_6decfb" xml:id="i-2f1341160164c47b-2">
            <seg xml:id="i-ee7d3351312a13f8-0">
              Herr talman! Jag vill tacka statsrådet för debatten. I Gävleborg
              finns det problem. I länet står över 26 % av befolkningen utanför
              arbetsmarknaden och det är bara fyra län i Sverige som har färre
              företagare. Det innebär att företagandet måste öka markant i länet
              för att arbetslösheten ska minska. Just i Söderhamn händer det
              väldigt positiva saker. Det är bland annat den kommun i Hälsingland
              som har det bästa företagsklimatet.
            </seg>
            <seg xml:id="i-382cc81a41a2a8a2-0">
              Då känner jag att en placering av den europeiska flygskolan i
              Söderhamn skulle innebära ett stort lyft för regionen. Det skulle
              kunna bli den vitamininjektion som Söderhamn och hela länet behöver
              för att den negativa trenden med hög arbetslöshet och utflyttning
              ska kunna vända. En placering av flygskolan skulle ju innebära
              en tillströmning av folk och stora möjligheter för flera nya företag
              att starta verksamhet i regionen. Många befintliga företag skulle
              kunna växa och nya jobb skulle kunna skapas. En placering av flygskolan
              skulle vara en väldigt positiv injektion för Gävleborg i stort
              och Söderhamn i synnerhet. Det är därför jag känner att frågan
              är väldigt viktig för oss gävleborgare.
            </seg>
            <seg xml:id="i-df683226d68febe5-0">
              Ulrica Messing har ju också sagt att det krävs politiska beslut
              för att ge Sveriges kandidatort Söderhamn realistiska möjligheter
              att få flygskolan. Min inställning är att vi gävleborgare inte
              har råd att missa denna chans. Jag vill bara vädja till Ulrica
              Messing att ta sitt ansvar och sätta fart på regeringen och Försvarsdepartementet
              så att de politiska beslut som behövs kan fattas så att vi kan
              få den europeiska flygskolan till Söderhamn. Jag kommer också
              att gå vidare i höst och fråga försvarsministern hur utvecklingen
              fortskrider.
            </seg>
          </u>
          <note type="speaker" xml:id="i-22fe25c3be39cf94-0">
            Anf. 55 Statsrådet ULRICA MESSING (s):
          </note>
          <u who="unknown" xml:id="i-865035701db8a037-23">
            <seg xml:id="i-a1f6f9023feffbdf-0">
              Herr talman! Jag tror att vi är överens om just vilka möjligheter
              den här utbildningen skulle kunna ge för Söderhamns kommun men
              också för hela vårt län eller kanske en stor del av regionen.
              Det skulle betyda möjligheter till många nya arbetstillfällen
              men också en tydlig koppling mellan utbildning och arbete som
              skulle gynna vårt län. Det är klart att det skulle vara en vitamininjektion
              på många sätt. Jag tror att det tillsammans med en del av det
              andra som ingick i paketet för södra Norrlandskusten, inte minst
              det sista nu, som rör turistnäringen, skulle kunna vara en ansats
              för en ny ambition och en ny inriktning för framtiden. Det är
              precis som Hans Backman sade nästan anmärkningsvärt att Gävleborgs
              län med vårt geografiska läge ligger bland de högsta när det gäller
              arbetslösheten i landet. Vi har ändå närhet till den mälardal
              som ofta har arbetskraftsbrist inom olika områden. Jag ska be
              om en redogörelse från försvarsministern igen om hur långt man
              har kommit i arbetet och vilka möjligheter och problem som hon
              ser framför sig.
            </seg>
            <seg xml:id="i-12e47d9cb32fede9-0">
              Jag tycker att vi åtminstone ska vara säkra på en sak: Den dag
              beslutet fattas hoppas vi att det är till Söderhamns och Sveriges
              fördel, men om det inte skulle vara det ska alla känna att vi
              har gjort vårt yttersta för att kandidera med en bra ort. Och
              det kan vi göra.
            </seg>
          </u>
          <note xml:id="i-10a4741b053009ea-7">
            Överläggningen var härmed avslutad.
          </note>
          <note xml:id="i-4026bf4d676d70d6-0">
            13 § Svar på interpellation 2004/05:614 om Europaväg 6
          </note>
          <note type="speaker" xml:id="i-f500c05d6de21e31-0">
            Anf. 56 Statsrådet ULRICA MESSING (s):
          </note>
          <u who="unknown" next="cont" xml:id="i-7471bf1f9a38e9ee-3">
            <seg xml:id="i-4bc25b0ed9feab21-0">
              Herr talman! Inger René har frågat mig vilka konkreta åtgärder
              jag avser att vidta för att skynda på färdigställandet av motorvägen
              mellan Uddevalla och Svinesund.
            </seg>
            <seg xml:id="i-24a30d80433878ea-0">
              Det är bara tre veckor sedan vi hade en ingående interpellationsdebatt
              om utbyggnaden av E 6 i norra Bohuslän. Jag redogjorde då för
              det aktuella planerings- och utbyggnadsläget. Jag beklagar att
              inte Inger René kunde delta i den debatten.
            </seg>
            <seg xml:id="i-0ada5aebd4558cf0-0">
              Sammanfattningsvis var mitt budskap då och det gäller fortfarande
              att alla återstående utbyggnadsetapper på E 6 ingår i den nationella
              väghållningsplanen för planperioden 20042015, som regeringen fastställt.
              Enligt den planen ska byggnadsarbeten kunna komma i gång på de
              allra sista etapperna under åren 20062007, men det förutsätter
              att den fysiska planeringen och alla tillstånd är klara då.
            </seg>
            <seg xml:id="i-842f648534af2b3a-0">
              Som jag förklarade pågår tillåtlighetsprövning enligt miljöbalken
              av de två sträckorna vid Tanumshede. Inom Regeringskansliet är
              arbetet så fördelat att Miljödepartementet ansvarar för handläggningen
              av tillåtlighetsprövningarna. När det finns ett beslut om tillåtlighet
              ska Vägverket upprätta arbetsplaner och fastställa dem. Beslut
              om arbetsplaner kan överklagas till regeringen och handläggs då
              av Näringsdepartementet. För närvarande finns inga sådana ärenden
              avseende E 6 hos Näringsdepartementet.
            </seg>
          </u>
          <note xml:id="i-5d741ba98758ea03-0">
            Anf. 57 INGER RENÉ (m):
          </note>
          <u who="unknown" prev="cont" xml:id="i-99a304340357051b-3">
            <seg xml:id="i-12c255a83d1d5e1b-0">
              Herr talman! Jag tackar statsrådet för svaret. Jag kan förstå
              att Ulrica Messing stundtals blir lite less på den här frågan,
              det tyckte jag mig kunna utläsa av det här svaret, om E 6:ans
              utbyggnad. Men det är ingenting mot vad vi är som ständigt interpellerar
              och frågar i det här ärendet. Jag har kallat den här vägen för
              de brutna löftenas väg. Men jag ska ändå inte tynga den här debatten
              med tillbakablickar och lägga ansvaret på dagens statsråd för
              vad tidigare statsråd har uttryckt när det gäller den här frågan.
              Men jag kan ändå inte låta bli att tycka att Socialdemokraterna
              och regeringspartiet har gjort en del egendomliga prioriteringar.
              Om man i den ena vågskålen lägger till exempel utbyggnaden av
              Botniabanan och Höga kusten-bron och i den andra vågskålen lägger
              att man ska bygga ut väg E 6 mellan två av Nordens huvudstäder
              har jag lite svårt att förstå att det har blivit den prioritering
              som det faktiskt har blivit.
            </seg>
            <seg xml:id="i-01e50330e1489cc3-0">
              Man kallar denna väg delvis, alltså väg E 6, för kostig. Det
              är i och för sig riktigt så till vida att den följer urgamla vägsträckningar
              sedan mycket lång tid tillbaka, kanske sedan den tid då det gick
              kor och promenerade på samma sträckning.
            </seg>
            <seg xml:id="i-8d009bb2e9f77aa4-0">
              När ett bygge diskuteras under så långt tid som det här är fråga
              om, närmare 50 år, ställer det till med saker och ting. Det blir
              en stagnation när det gäller samhällsutveckling, och det blir
              en ovisshet för enskilda människor som bor i området. Man kan
              undra om det är någon idé att investera i en ny ladugård, om det
              är någon idé att investera i en ny verksamhet ute vid havet eller
              om det är någon idé att så på ängar och åkrar. Att inte veta var
              den kommande vägen ska gå och inte heller när den kommer att byggas
              ut skapar denna typ av ovisshet och stagnation. Då är det lätt
              att förstå att utvecklingen i dessa områden med lätthet går i
              stå eller att nyinvesteringar sker någon annanstans.
            </seg>
            <seg xml:id="i-49c0e5d9c3f17515-0">
              Jag träffade för några år sedan företrädare för ett finskt företag
              som skulle etablera sig uppe i Strömstad. De kom dit för att titta
              och tyckte naturligtvis att det var vackert och väldigt fint.
              Men de skrattade faktiskt åt vägen och sade att det inte var möjligt
              för dem att nyinvestera i Strömstad med de kommunikationer som
              finns där.
            </seg>
            <seg xml:id="i-adb82f3858027e65-0">
              Det är mycket som bromsar näringslivsutvecklingen i kommuner
              som Tanum och Strömstad. Det går inte att leva på turism under
              några korta sommarveckor som det är fråga om, utan det behövs
              varaktiga industrisatsningar. Näringslivet i norra Bohuslän måste
              knytas närmare såväl Göteborgs- som Osloregionen för att dra fördelar
              av den expansionskraft som finns i dessa regioner. Där spelar
              vägen en nyckelroll liksom i och för sig bron som kommer att invigas
              nu på fredag.
            </seg>
            <seg xml:id="i-0c0f8f22d4bf89e4-0">
              På annat håll i Sverige ser man tydliga synergieffekter av gränspendling.
              Då tänker jag på Haparanda och Torneå.
            </seg>
            <seg xml:id="i-5aa79c8bee52bc17-0">
              I Bohuslän har vi väntat osedvanligt länge på en riktig väg,
              och nu belönas vi med bro- och vägavgifter. I detta sammanhang
              har jag två frågor till statsrådet. Hur vill statsrådet agera
              för att gränspendlarna inte ska missgynnas? Den andra frågan handlar
              om att kostnaderna för transporter blir ojämlika och inte konkurrensneutrala.
              Ett sätt att uppnå konkurrensneutralitet vore att avgiftsbelägga
              till exempel alla motorvägar. Är det statsrådets avsikt?
            </seg>
          </u>
          <note type="speaker" xml:id="i-11dd445a7f860839-0">
            Anf. 58 LARS TYSKLIND (fp):
          </note>
          <u who="lars_tysklind_ab4b35" xml:id="i-4041a55d039a62f0-0">
            <seg xml:id="i-1f45d8fb02b08067-0">
              Herr talman! Jag kan börja med att säga att detta är en ganska
              bra vecka för E 6 i och med att vi har en stor invigning i slutet
              av veckan, till och med en kunglig sådan, och det är glädjande
              i och för sig. Men som Inger René påpekade grumlas denna glädje
              något av avgiftsfrågan.
            </seg>
            <seg xml:id="i-264e1682023e86c8-0">
              Jag kan hålla med Inger René om det hon säger om det vakuum som
              har uppstått när det gäller samhällsplaneringen och satsningarna
              i de norra kommunerna i Bohuslän och den menliga inverkan som
              det har haft på näringslivsutvecklingen. Det är helt klarlagt.
            </seg>
            <seg xml:id="i-5afeac13ca30239f-0">
              Jag kan ha en viss förståelse för att ministern inte har så många
              fler svar i dag än för tre veckor sedan. Men jag vill ändå ta
              detta tillfälle och även vara med i dag för att kunna hänga på
              lite grann i den debatt och också när det gäller de frågeställningar
              som Inger René tar upp här.
            </seg>
            <seg xml:id="i-6bf2bd1956638f29-0">
              Vi hade en debatt den 17 maj på Norges nationaldag, vilket var
              passande då. Vid en pressträff dagen efter i Göteborg tyckte jag
              att ministern var betydligt tydligare i fråga om årtal än hon
              var här i riksdagen den 17 maj, även om man kunde tolka henne
              ganska välvilligt även då. Det gjorde jag också i min slutplädering,
              såvitt jag kommer ihåg.
            </seg>
            <seg xml:id="i-c842a50edadbb4b0-0">
              Jag tog upp en annan sida av regeringens roll när det gäller
              en utbyggnad av vägen, nämligen tillståndsgivning av olika slag.
              Det är väldigt bra att det inte ligger några överklaganden av
              arbetsplaner hos Näringsdepartementet. Men jag har tidigare var
              lite kritisk i någon frågeställning i fråga om att vissa arbetsplaner
              har fördröjts bland annat i Munkedal och norr om Strömstad. Nu
              har vissa planer återförvisats för att göras om något, och vi
              får hoppas att den behandlingen går snabbt så att det inte blir
              några ytterligare fördröjningar.
            </seg>
            <seg xml:id="i-f7f2458d68c051db-0">
              Det som däremot oroar mig är de tillåtlighetsprövningar som ligger
              hos Miljödepartementet. Jag vet inte om infrastrukturministern
              vill kommentera det så mycket. Men jag skulle gärna vilja att
              ministern ändå försökte göra det lite grann. Det måste ju ändå
              finns något slags kollektivt ansvar inom regeringen för att en
              sådan här tillåtlighetsprövning sköts någorlunda effektivt. Enligt
              tidningsuppgifter som finns har det fördröjts, och ärenden har
              blivit liggande på Miljödepartementet på grund av personalproblem.
              Det känns helt otillfredsställande om det är anledningen till
              att processen fördröjs. Jag kanske kan få en kommentar om detta.
            </seg>
            <seg xml:id="i-0cca22c1fce98a65-0">
              Jag har ytterligare en fråga till infrastrukturministern. Det
              gäller betalstationer på den gamla bron som är byggda och färdigställda.
              Även på svensk sida är en sådan uppsatt. Men den går inte använda
              eftersom det i det svenska regelverket sägs att man inte får ta
              betalt för att köra på befintliga vägar i Sverige. Enligt dessa
              tidningsuppgifter i Strömstads Tidning den 31 maj skulle lösningen
              bli att man river betalstationen på den svenska sidan och flyttar
              över den till den norska sidan, eftersom man enligt det norska
              regelverket kan ta betalt på detta sätt, så att man tar betalt
              för både in- och utresa i Norge. Denna flyttning skulle kosta
              ungefär 50 miljoner kronor. Det känns lite grann som att man kastar
              pengarna i sjön.
            </seg>
            <seg xml:id="i-49f3017385b0d244-0">
              Jag skulle vara väldigt glad om infrastrukturministern ville
              kommentera hur denna situation över huvud taget kunde uppstå.
              Vad man än tycker om avgifterna känns denna hantering något märklig.
            </seg>
          </u>
          <note type="speaker" xml:id="i-f60aa1847fc27928-0">
            Anf. 59 Statsrådet ULRICA MESSING (s):
          </note>
          <u who="unknown" next="cont" xml:id="i-7471bf1f9a38e9ee-4">
            <seg xml:id="i-687c8eb057df4bc7-0">
              Herr talman! Jag vill börja med att understryka det som Inger
              René pekade på i inledningen av sitt anförande, nämligen de långa
              processer som vi ofta hamnar i när vi går fram med stora infrastrukturobjekt.
              Det kan röra vägar och järnvägar. Jag tycker att vi ska göra allt
              för att anstränga oss att korta dem. Det skapar självklart en
              osäkerhet, för enskilda personer men också ganska ofta för kommuner
              där man blockerar en möjlighet till bostadsplanering eller planering
              av ett industriområde.
            </seg>
            <seg xml:id="i-d1b9eb9594a433b2-0">
              Nu gör vi en översyn över just processerna i fråga om handläggningen
              och möjligheten till överklaganden. Det är klart att denna översyn
              ska göras så att det fortfarande är en demokratisk process. Alla
              berörda ska få yttra sig. Den ska vara rättssäker, och man ska
              ta hänsyn till både miljö- och naturvärden och vilken påverkan
              infrastrukturen har på de historiska miljöerna. Det är klart att
              vi ska ställa stora krav på oss själva när vi går fram med infrastrukturen.
              Men vi ska också göra allt vi kan för att korta de långa handläggningstiderna
              och de långa omprövningstiderna.
            </seg>
            <seg xml:id="i-f4e33ebb62e54c8b-0">
              När det gäller frågan om avgifter på E 6:an eller på alla motorvägar
              pågår nu ett arbete parallellt. Å ena sidan har vi ett uppdrag
              hos Anders Engdahl att titta på om och i sådana fall hur det är
              önskvärt att ha avgifter på en enskild motorväg och om det skulle
              kunna vara ett sätt att återföra en del pengar för att kunna bygga
              annan infrastruktur snabbare. Å andra sidan har vi alldeles nyligen
              blivit överens i EU om ett gemensamt synsätt på avgiften när det
              gäller tunga fordon på våra vägar. Den överenskommelsen gäller
              inte bara motorvägar, utan den gäller hela vägnätet. Det är ett
              beslut i det så kallade Eurovinjett. Jag välkomnar det beslutet.
              Jag tror att det är oerhört viktigt att vi har en gemensam syn
              på avgifter för tunga fordon inom EU, inte minst för att också
              ha någorlunda jämlika konkurrensförutsättningar mellan åkerierna
              inom EU. Men jag menar att det också är viktigt att man kan ta
              ut avgifter på hela vägnätet, så att man inte får trafiken på
              en väg som egentligen är byggd för tung trafik men att man kanske
              skulle skjuta den åt sidan med hjälp av avgifterna.
            </seg>
            <seg xml:id="i-0e641c8cd8836e81-0">
              Jag tycker principiellt att Eurovinjettbeslutet är oerhört viktigt,
              och det är framför allt efter det som Sverige ska arbeta.
            </seg>
            <seg xml:id="i-47490dfe1c527694-0">
              Jag kommer med stort intresse följa vad Anders Engdahl kommer
              fram till när det gäller avgifterna på E 6:an.
            </seg>
            <seg xml:id="i-572f9463f8ee6d58-0">
              När det gäller avgiftsfinansieringen kan jag säga att enligt
              det avtal som träffades år 2002 med anledning av Svinesundsbron
              var man överens om att på samma sätt som Öresundsbron ska betalas
              genom avgifter skulle också Svinesundsbron göra det. Det är överenskommelser
              som har skett mellan två länder, mellan Sverige och Danmark och
              mellan Sverige och Norge.
            </seg>
            <seg xml:id="i-332f434e90d20849-0">
              Lars Tysklind ställde en fråga om avgifterna. Jag har inte hört
              siffran 50 miljoner kronor. Men jag måste liksom Lars Tysklind
              säga att det är lite märkligt och oerhört tråkigt att detta problem
              ens har dykt upp därför att den lag som finns om att man inte
              får ta ut avgifter på befintlig väg inte är någon ny lagstiftning,
              utan det är den lagstiftning som vi alltid har arbetat efter.
            </seg>
            <seg xml:id="i-156f97c87a288707-0">
              Nu kommer betalningsstationen att sättas upp på den norska sidan.
              Det betyder att man betalar avgifter både norröver och söderöver
              på den gamla bron. Avgifterna delas sedan mellan de två berörda
              länderna.
            </seg>
            <seg xml:id="i-acc2be96bd5ba0a9-0">
              Jag ska ta med mig uppgifterna om hur mycket det här kommer att
              kosta men utgår från att det inte alls handlar om de nämnda summorna.
            </seg>
            <seg xml:id="i-3003fecfdfe6b660-0">
              Lars Tysklind pekade på de frågor som nu ligger på Miljödepartementet.
              Som vi sade vid det tidigare tillfället, i den tidigare interpellationsdebatten,
              är den svåra frågan när det gäller miljöprövningar Tanumshede
              vid världsarvsområdet. Men det är också en spännande utmaning
              eftersom det är första gången i Sverige som vi ska gå fram med
              infrastruktur genom ett världsarvsområde. Det är klart att vi
              ska klara också det och göra alla avvägningar som måste göras.
            </seg>
            <seg xml:id="i-f1d9aa9af871343e-0">
              E 6:an kommer att vara klar för trafik under år 2009, men helt
              klar med allt vad det innebär i form av viltstängsel, skyltningar
              och så vidare år 2010.
            </seg>
          </u>
          <note xml:id="i-02d0ce4c336ad0f4-0">
            Anf. 60 INGER RENÉ (m):
          </note>
          <u who="unknown" prev="cont" xml:id="i-99a304340357051b-4">
            <seg xml:id="i-105610dc2e5ca87a-0">
              Herr talman! Tack statsrådet för svaret på halva min fråga. Jag
              fick ju inte svar på frågan om hur statsrådet tänker sig att livet
              ska se ut för dem som dagligen pendlar över gränsen mellan Sverige
              och Norge.
            </seg>
            <seg xml:id="i-45ba3f0f8699175f-0">
              Att vi är många som engagerar oss i E 6:an har säkert sin upprinnelse
              i att vi i dag ser tiden rinna i väg. För att företag ska etablera
              sig och för att människor ska flytta till norra Boshuslän och
              bo där permanent vill man gärna kunna lita på att besked om infrastruktursatsningar
              ligger fast.
            </seg>
            <seg xml:id="i-222899fa10b37260-0">
              Jag blir lite ängslig när Ulrica Messing vid flera tillfällen
              pekar på att det är så dyrt att bygga väg i Bohuslän. Ja, det
              är klart att det är så. Vi har fjordar som går från väster till
              öster, och vi har vägar som ska gå från norr till söder. Antingen
              får man spränga i den mycket hårda bohuslänska graniten, eller
              också får man påla på gamla sjöbottnar. Beträffande de kostnaderna
              menar jag att ska vi kunna bo måste vi också kunna bygga väg.
              Jag hoppas innerligt att statsrådet inte har någon annan åsikt
              i det avseendet. Man kan kalla det för att vara solidarisk med
              dem som bor i de här områdena jämfört med områden där det är lättare
              och billigare att bygga väg.
            </seg>
            <seg xml:id="i-b37aad2a543bdca0-0">
              En annan sak som gör mig ängslig är den tid som miljöprövningsärendet
              har tagit. För snart fyra och ett halvt år sedan fick regeringen
              ansökan om tillåtlighetsprövning av delsträckan TanumshedeVik.
              Och för i dagarna, tror jag, bra precis två år sedan skickades
              ansökan om RabbalshedeTanumshede i samma ärende. De här ärendena
              har remissbehandlats, och det finns svar från remissinstanserna.
            </seg>
            <seg xml:id="i-5d41ed58a7ab74d1-0">
              Jag vet att den här frågan ligger på Miljödepartementet, men
              regeringen som helhet är ju ansvarig för alla ärenden. Därför
              undrar jag: Vad har statsrådet gjort eller vad kommer statsrådet
              att göra för att miljöprövningsärendet ska skyndas på och snarast
              bli avgjort?
            </seg>
            <seg xml:id="i-2b7bbb78d36fb403-0">
              Min sista fråga i den här omgången handlar om vägens standard.
              Motorväg talades det från början om. Nu ser det ut som att man
              håller på och tummar på motorvägsstandarden. I går körde jag mellan
              Rabbalshede och Gläborg. Det var bedövande vackert. Tjocka kuddar
              av rosenröd trift kantade vägarna. Det var så fint. Till och med
              solen sken. Men en vägren lyste med sin frånvaro. Vid motorstopp
              och däcksbyte finns det ingenstans att köra av. Ska man stanna
              på vägen, som har så kallad motorvägsstandard, blir man stannande
              mitt på vägen. Detta har förorsakat och kommer troligen att förorsaka
              olyckor.
            </seg>
            <seg xml:id="i-c6312fc305ea18d0-0">
              En annan avvikelse när det gäller själva vägstandarden är mittremsan
              mellan de bägge vägbanorna. Också den är smalare, magrare, än
              vanligt.
            </seg>
            <seg xml:id="i-4a3c9571cf41d197-0">
              Jag har alltså två frågor och en tredje kvarstående fråga: Vad
              säger ministern om gränspendlarna? Vad säger ministern om miljöprövningen?
              Slutligen gäller det frågan om vägens standard.
            </seg>
          </u>
          <note type="speaker" xml:id="i-caba509d448c7a60-0">
            Anf. 61 LARS TYSKLIND (fp):
          </note>
          <u who="lars_tysklind_ab4b35" xml:id="i-4041a55d039a62f0-1">
            <seg xml:id="i-f35644582b35395a-0">
              Herr talman! Jag vill ytterligare en gång hänga på det som Inger
              René här tagit upp om tillåtlighetsprövningarna. Jag håller helt
              med ministern om att det ska ställas väldigt stora krav på de
              här prövningarna. Det gäller ju rättssäkerheten. Det handlar om
              både enskilda intressen och samhällsintressen. Naturligtvis måste
              alla få komma till tals, så det krävs en väldig samrådsprocess
              och förankringsprocess. Rättssäkerheten kräver självfallet även
              en överprövningsprocess. Det är vi naturligtvis överens om.
            </seg>
            <seg xml:id="i-94a50b5b70bfbd00-0">
              Vad som dock har bekymrat mig är att processen hela tiden på
              något sätt går i stå, att den inte drivs effektivt och att ärendet
              därmed blir liggande i handläggningen långa tider, precis som
              Inger René här tar upp. När man får reda på det i efterhand kan
              man efter alla år som gått bli lite undrande över varför detta
              inte skyndats på tidigare. Således kan frågeställningen om hur
              ministern ser på detta vara intressant.
            </seg>
            <seg xml:id="i-e87189f8b28f6328-0">
              Som tagits upp tidigare här finns det väldigt krångliga områden
              från plan- och miljösynpunkt. Bland annat världsarvsområdet vid
              Tanumshede är en krånglig punkt. Det tycker jag snarare talar
              för att man borde ha startat upp det här mycket tidigare i stället
              för att skjuta problemet framför sig, som jag upplever att man
              har gjort.
            </seg>
            <seg xml:id="i-eb1afb4d48aca5c4-0">
              Lite mer kommentarer kring det här med tillståndsprocessen skulle
              jag vara tacksam för, liksom att vi får svar på de frågor som
              Inger René ställt.
            </seg>
          </u>
          <note type="speaker" xml:id="i-616e8cde9e308347-0">
            Anf. 62 Statsrådet ULRICA MESSING (s):
          </note>
          <u who="unknown" next="cont" xml:id="i-7471bf1f9a38e9ee-5">
            <seg xml:id="i-b1ce0ee226f7b7a9-0">
              Herr talman! Jag skulle vilja börja med att bemöta det som Inger
              René säger att jag tidigare sagt men nu inte sagt ett enda ord
              om, nämligen att det är dyrt att bygga väg i Bohuslän. Vid ett
              tidigare tillfälle det var i förra interpellationsdebatten för
              tre veckor sedan har jag sagt det. När jag sagt det vid ett tillfälle
              är det lite väl överdrivet att påstå att jag alltid påstår det.
            </seg>
            <seg xml:id="i-948cee9c6de190f8-0">
              Det är dyrt att gå fram med infrastruktur. Ibland är det så att
              delar av den väg vi planerat blir dyrare än vi visste, till exempel
              därför att man måste påla mera. Vi har en beredskap för det. Jag
              tycker att det handlar om just solidaritet. Det är mycket dyrare
              än vi trodde att gå fram med Botniabanan. Men på samma sätt som
              det är viktigt för södra Norrlandskusten är det också oerhört
              viktigt att vi nu är beredda att prioritera så att E 6:an blir
              klar därför att det har en avgörande betydelse för Bohuslän. Den
              beredskapen måste alltid finnas i infrastrukturplanerna.
            </seg>
            <seg xml:id="i-fd76d421b66f8846-0">
              När vi fördelade de 381 miljarderna i förra infrastrukturbeslutet
              gjordes en redogörelse. Vi tittade på om det någonsin hade inträffat
              att en väg eller en järnväg blivit billigare än planeringen från
              början sade. Det har det inte. Det är alltså oerhört viktigt att
              ha det klart för sig. Det får inte bromsa upp ambitionerna för
              vägen, och det kommer det heller inte att göra vad gäller E 6:an.
            </seg>
            <seg xml:id="i-1bf4ea2f8a6ddba2-0">
              När det gäller arbetspendlingen över Svinesundsbron kommer det
              att finnas en rabatt för dem som pendlar mycket, framför allt
              för dem som dagpendlar.
            </seg>
            <seg xml:id="i-ffbbbb3e39dcd960-0">
              När det gäller vägstandarden hos de olika vägavsnitten är det
              motorväg från Skåne upp till Rabbalshede. Från Rabbalshede till
              Svinesund kommer det bitvis att vara fyrfältsväg. Det betyder
              fortfarande fyra körfält på vägen.
            </seg>
            <seg xml:id="i-0a4c409fb96eb337-0">
              När det sedan gäller handläggningstiden för infrastrukturobjekt
              vill jag svara på Inger Renés fråga och också på det som Lars
              Tysklind tar upp. Det är en principiellt viktig fråga att värna
              alla de aspekter som vi är överens om. Men vi ska också under
              de kommande tolv åren bygga väldigt mycket infrastruktur på både
              väg- och järnvägssidan. Det är klart att vi vill att prövningen
              av de objekten ska gå så skyndsamt som det bara är möjligt just
              för att minska osäkerheten hos enskilda personer eller hos enskilda
              företagare.
            </seg>
            <seg xml:id="i-549d560bb662cbf7-0">
              I perioder har vi i Regeringskansliet varit underbemannade. Det
              gäller då både den enhet hos mig som tittar på tillåtlighetsärendena
              och de personer på Miljödepartementet som tittar på den typen
              av överklaganden. Jag skulle önska att Regeringskansliet fick
              möjlighet att växa därför att trycket på den här typen av prövningar
              bara kommer att öka. Det är viktigt för var och en att vi kan
              ha så högt arbetstempo som möjligt. Men eftersom Regeringskansliet
              inte växer utan ska försöka ansvara för viktiga frågor också med
              den bemanning som finns kan vi, tyvärr, inte utesluta att det
              ibland innebär att ärenden får ligga och vänta. Det gäller då
              inte bara infrastruktur utan också olika typer av brev eller överklaganden
              till regeringen. En viktig ambition för oss i regeringen är naturligtvis
              att se till att det inte händer så att det påverkar vår långsiktiga
              planering.
            </seg>
            <seg xml:id="i-6f5f3c6a60893b00-0">
              När det gäller arbetet med E 6:an kan jag säga att vi kommer
              att öppna den för trafik under år 2009 och att det hela kommer
              att vara helt färdigställt under år 2010. I den meningen känner
              jag ingen oro, utan arbetet fortskrider. Det är naturligtvis svårt
              när det gäller världsarvsområdet, men det är också en spännande
              utmaning.
            </seg>
          </u>
          <note xml:id="i-5e388872a0be7280-0">
            Anf. 63 INGER RENÉ (m):
          </note>
          <u who="unknown" prev="cont" xml:id="i-99a304340357051b-5">
            <seg xml:id="i-a4fa7ae2dbb8e143-0">
              Herr talman! Jag kan inte låta bli att lägga mig i detta att
              Regeringskansliet inte växer. När vi hade ordförandeskapet i EU
              fick Regeringskansliet ett mycket stort extra tillskott. Det skulle
              gå tillbaka efter det att utvärderingen av det året var gjord.
              Det har inte gjorts, så Regeringskansliet har de facto vuxit och
              växer oavbrutet.
            </seg>
            <seg xml:id="i-3012a579171e1cb5-0">
              Statsrådet sade att det ska bli motorväg mellan Rabbalshede och
              Gläborg. Det är just den slimmade motorvägen som jag talade om
              och som redan i dag har drabbats av ett onormalt stort antal trafikolyckor.
              Jag hoppas att statsrådet tittar på vad dessa slimmade vägar kan
              ställa till med när det gäller olycksfallsfrekvensen.
            </seg>
            <seg xml:id="i-ecfd38126924d885-0">
              Till slut: Välkommen till norra Bohuslän, statsrådet! Jag hoppas
              att resan går med bil så att statsrådet får åka på det vägnät
              som vi nu diskuterar och som kanske är lite svårt att föreställa
              sig från Helsingforsshorisont. Det är väldigt olika vägstandard
              där. Det är motorväg, vanlig 13 meters väg, slimmad motorväg och
              övergång till väg med betydligt lägre standard. Lite senare på
              året än just nu hade statsrådet mött traktorer och jordbruksmaskiner,
              hölass och cyklar. Det är gott om småvägar som korsar E 6:an.
              Det är alla sorters hastighetsskyltar utom 110-skylt. Det är just
              detta som Vägverket varnar för olycksfallsrisken ökar när trafikanterna
              växlar mellan olika vägstandarder.
            </seg>
            <seg xml:id="i-43dbdcf242382f73-0">
              För näringslivsutvecklingens skull och för trafiksäkerhetens
              skull får det inte bli fler fördröjningar. Jag vill gärna önska
              statsrådet glad sommar, men jag kan utlova att vi nog kommer att
              ses i den här typen av frågestunder och debatter också under nästkommande
              år för att vi ska hålla frågan om E 6:an levande också i Näringsdepartementet.
            </seg>
            <seg xml:id="i-d755c9d873d32566-0">
              Tack för den här debatten, men jag är tyvärr fortsatt orolig
              för verksamheten när det gäller E 6:an.
            </seg>
          </u>
          <note type="speaker" xml:id="i-1769d18023b02da0-0">
            Anf. 64 Statsrådet ULRICA MESSING (s):
          </note>
          <u who="unknown" xml:id="i-865035701db8a037-24">
            <seg xml:id="i-aa2a6ac341b34d55-0">
              Herr talman! Mitt besked till Inger René är att vi inte har några
              överklaganden på Näringsdepartementet, utan arbetet fortskrider
              såsom vi har planerat och budgeterat. Vi ska öppna trafiken 2009.
              Om det ger Inger René anledning till oro kan jag bara beklaga
              det. Det är det mest konkreta svar som Inger René kan få. Arbetet
              går så fort och så bra som vi i dag kan förutse, och vi har inga
              överklaganden som ligger på Näringsdepartementet.
            </seg>
            <seg xml:id="i-4a6389b24eac7bc7-0">
              Jag ser fram emot att få vara på plats och inviga Svinesundsbron
              på fredagen tillsammans med många representanter för både Sverige
              och Norge. Jag tror att det är viktigt att se att vi just nu bygger
              bort många av de dåliga vägsträckor som vi har runtom i landet.
              E 6 eller delar av den är en sådan. En annan viktig sträcka som
              jag passerar flera gånger i veckan jag har inte heller en Helsingforsshorisont
              som boende utanför Helsingfors är E 4 genom Uppsala, med många
              trafikljus med 30-, 50- och 70-sträckor. Det finns all anledning
              för oss att vara glada över de stora satsningar som nu görs. Det
              innebär att vi får en bättre stadsmiljö, att vi minskar risken
              för trafikolyckor och, självklart, att alla som reser och pendlar
              spar både tid och liv.
            </seg>
          </u>
          <note xml:id="i-10a4741b053009ea-8">
            Överläggningen var härmed avslutad.
          </note>
          <note xml:id="i-8ddffb3177c0e0fc-0">
            14 § Svar på interpellation 2004/05:662 om likhet inför lagen
            vid miljöbrott
          </note>
          <note type="speaker" xml:id="i-12bf41a61887c024-0">
            Anf. 65 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-25">
            <seg xml:id="i-32673a275f99b7b0-0">
              Herr talman! Magdalena Andersson har frågat mig hur jag avser
              att agera för att införa principen om likhet inför lagen även
              inom miljöområdet, så att inte offentliga verksamhetsutövare behandlas
              annorlunda än privata näringsidkare. Hon har vidare frågat mig
              hur jag avser att agera för att ge kommunala miljönämnder utrymme
              att, på samma sätt som många statliga tillsynsmyndigheter, göra
              skälighetsbedömningar och använda sunt förnuft. Slutligen har
              Magdalena Andersson frågat mig hur jag avser att agera för att
              minska antalet byråkratiska regler för miljötillsyn.
            </seg>
            <seg xml:id="i-d16c74582e93d531-0">
              Den reglering i miljöbalken som Magdalena Andersson i sin interpellation
              inledningsvis syftar på avser miljösanktionsavgifterna. Sådana
              avgifter ska betalas av näringsidkare som vid bedrivande av näringsverksamhet
              åsidosätter miljöbalkens regler. Vid införandet av denna bestämmelse
              konstaterade regeringen att det i och för sig inte fanns något
              formellt hinder mot att föreskriva att alla och envar som överträder
              de särskilda miljöreglerna ska betala miljösanktionsavgift. Det
              ansågs dock inte rimligt att ålägga var och en ett sådant ansvar
              för handlingar i det dagliga livet. Avseende näringsverksamhet,
              som typiskt sett medför risker för miljön, ansåg dock både regering
              och riksdag att det var motiverat att ställa stränga krav på verksamhetsutövaren.
            </seg>
            <seg xml:id="i-49cf48b1d6c5f75f-0">
              I nära anslutning till att miljöbalken trädde i kraft tillkallade
              regeringen Miljöbalkskommittén och gav den i uppdrag att bland
              annat utvärdera effektiviteten hos det nya sanktionssystemet och
              samspelet mellan tillsynsreglerna, sanktionsavgifterna och de
              straffrättsliga reglerna. I mars 2004 överlämnade Miljöbalkskommittén
              sitt betänkande Miljöbalkens sanktionssystem och hänsynsregler
              som innehåller ett förslag till en genomgripande revision av sanktionssystemet.
              Kommittén har bland annat granskat frågan om vem som ska kunna
              åläggas miljösanktionsavgift. Kommittén anser att rättstillämpningen
              kring uttrycket näringsidkare har lett till resultat som lagstiftaren
              knappast har åsyftat och som inte är tillfredsställande. Miljöbalkskommittén
              har därför föreslagit att lagtexten ska utformas på ett sätt som
              inte begränsar den krets som kan påföras miljösanktionsavgift.
              Enligt kommitténs bedömning går det att utforma reglerna på ett
              sätt som medför liten risk för att enskilda ska kunna påföras
              avgift för alldagliga händelser. Betänkandet har remitterats,
              och regeringen planerar att besluta om en proposition vid årsskiftet.
            </seg>
            <seg xml:id="i-2b9379b6d723fee3-0">
              Vad gäller frågan om utrymmet för kommunala nämnder att göra
              skälighetsbedömningar vill jag påpeka att en sådan möjlighet finns
              och har funnits sedan miljöbalken infördes. Av miljöbalkens huvudregel
              framgår att miljösanktionsavgift inte ska tas ut om det är uppenbart
              oskäligt. Miljöbalkskommittén har granskat även denna fråga för
              att bedöma om detta utrymme är alltför snävt och om det behöver
              vidgas. Kommittén har i sitt sanktionsbetänkande föreslagit att
              möjligheterna att i det enskilda fallet befria från avgift bör
              utvidgas något. Även denna fråga kommer således regeringen att
              återkomma till.
            </seg>
            <seg xml:id="i-10faa46d4b3d117d-0">
              Vad slutligen gäller frågan om att minska antalet byråkratiska
              regler för tillsynen vill jag understryka att en självklar utgångspunkt
              för vårt arbete i regeringen är att etablera regelverk och beslutsprocesser
              som är både effektiva och rättssäkra. Regeringen har nyligen i
              propositionen Effektivare miljöprövning föreslagit flera ändringar
              av miljöprövningen. Det övergripande syftet i propositionen är
              att effektivisera miljöprövningen, det vill säga att göra prövningen
              snabbare och enklare utan att åsidosätta hälso- och miljöskyddskraven.
              Vidare pågår inom Regeringskansliet en översyn av förordningen
              om miljöfarlig verksamhet och hälsoskydd för att bland annat minska
              företagens administrativa börda och anpassa kraven på tillstånds-
              och anmälningspliktiga verksamheter till miljöbalkens syfte och
              de av riksdagen beslutade miljökvalitetsmålen. Även förordningen
              om miljösanktionsavgifter är föremål för översyn. Naturvårdsverket
              har på regeringens uppdrag nyligen gjort en översyn av bilagan
              till denna förordning och till regeringen överlämnat förslag till
              vilka överträdelser som motiverar miljösanktionsavgift och vilka
              som inte gör det. Naturvårdsverkets redovisning är för närvarande
              föremål för remissbehandling. Regeringen kommer därefter att återkomma
              till frågan.
            </seg>
            <seg xml:id="i-45d91907d8c0d353-0">
              Regeringen har således i flera olika avseenden redan agerat för
              att minska miljöbalkens administrativa krav på företag och myndigheter
              utan att åsidosätta skyddet av vår miljö och hälsa.
            </seg>
          </u>
          <note type="speaker" xml:id="i-8c2ea05d84208af9-0">
            Anf. 66 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-a3cbacc90c2fbaae-0">
            <seg xml:id="i-867f9d465a9b380c-0">
              Herr talman! Anledningen till den här interpellationen är, precis
              som jag skriver, principen om likhet inför lagen. Som jag också
              skriver är miljöbalken väldigt tydlig och till och med lite sträng
              när det gäller överträdelser av miljöreglerna. Den som begår någonting
              som man kan tycka är en mindre förseelse mot miljöreglerna, till
              exempel genom att inte i tid lämna in en köldmedierapport för
              sina frysanläggningar, kan få miljösanktionsavgifter på tusentals
              kronor, om det räknas som en verksamhet av en näringsidkare. Om
              offentliga organ, till exempel en kriminalvårdsanstalt eller ett
              sjukhus, gör samma fel slipper man undan avgifterna därför att
              man inte är näringsidkare.
            </seg>
            <seg xml:id="i-12a21723d8af4ca9-0">
              Ministern redovisar i sitt svar hur man resonerade när sanktionsavgifterna
              infördes och säger att regeringen då i och för sig konstaterade
              att det inte fanns några formella hinder för att andra än de inom
              ren näringsverksamhet skulle kunna vara berörda men tyckte inte
              att det var rimligt att alla och envar som överträdde reglerna
              skulle betala avgifterna. Det är på ett sätt sunt och klokt kan
              man tycka, i alla fall om man är välvillig och tolkar det så att
              alla och envar avser privatpersoner och ingenting annat. Men på
              ett annat sätt är det underligt, herr talman, för varför har man
              över huvud taget inte räknat med att det finns mängder med offentlig
              verksamhet i Sverige? Varför räknade man inte med detta? Utgår
              man från att den alltid är god och skötsam och aldrig behöver
              räknas in i dessa sammanhang?
            </seg>
            <seg xml:id="i-ecc0d02765dc78b3-0">
              Är det så att lagstiftarna i vårt land finns kvar i det gamla
              socialistiska tänkandet som hävdar att staten och monopolet alltid
              ska skyddas för de är på det godas sida i motsats till det kapitalistiska
              näringslivet? Nej, jag tror inte det, herr talman. Jag tror inte
              att det är så, men såsom domstolarna tolkat lagen och sedan dömt
              är det på det viset.
            </seg>
            <seg xml:id="i-efe6ef29a60cc218-0">
              Ett offentligt drivet sjukhus i Arvika, som hade kyl-, frys-
              och luftkonditioneringsanläggningar, lämnade inte in rapporten
              i tid. Miljödomstolen fick behandla ärendet och upphävde beslutet
              som miljö- och hälsoskyddsnämnden fattat om att fastställa en
              avgift. Ett annat exempel som jag nämner i min interpellation
              gäller Vägverket, som slapp undan miljösanktionsavgifter på hundratusentals
              kronor fastän de missade att begära tillstånd för att schakta
              bort stora jordmassor i samband med ett vägbygge. Miljödomstolen
              friade Vägverket och hänvisade till att det är en offentlig aktör.
            </seg>
            <seg xml:id="i-b68f425c72ec3acf-0">
              Jag utgår från att miljöministern och jag har samma uppfattning,
              nämligen att det inte är rimligt att offentliga aktörer och företag
              behandlas olika av domstolarna. Självklart ska principen om likhet
              inför lagen gälla också i miljöfrågor. Det är ju ingen skillnad
              i miljöpåverkan om ett miljöbrott begås av ett privat företag
              eller av offentlig verksamhet. Jag tycker därför att det är positivt
              att miljöministern nu flaggar för att det kommer en ändring till
              stånd. Det är bra, och det är välkommet. Förhoppningen från min
              sida är förstås att man i samband med den försöker se till de
              uppenbara galenskaper som finns och formulerar en miljöbalk som
              alla kan känna är rättvis och klokt utformad.
            </seg>
          </u>
          <note type="speaker" xml:id="i-2e8dbb66c3696e47-0">
            Anf. 67 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-26">
            <seg xml:id="i-347361f13efeb24b-0">
              Herr talman! Som jag sade i mitt svar till Magdalena Andersson
              ligger det nu ett förslag på regeringens bord om att lagstiftningen
              ska förtydligas. Det som skett är att domstolarna gjort en tolkning
              av näringsverksamhet som kan ses som en icke avsedd effekt av
              den lagstiftning vi har. Därför agerar vi på det sätt vi brukar
              göra i fråga om lagstiftning, nämligen att om lagstiftaren ser
              att tolkningarna av lagstiftningen inte följer de tolkningar som
              förutsätts vara andan i lagstiftningen har vi skäl att se över
              den.
            </seg>
            <seg xml:id="i-96a8e59c57b693a9-0">
              Nu ligger det alltså ett förslag på regeringens bord. Det innebär
              att även offentlig verksamhet kan inbegripas i näringsverksamhet.
              Det klargörs tydligt. Men Miljöbalkskommittén föreslår också att
              myndighetsutövning inte ska falla inom denna ram. Förslaget remissbehandlas
              för närvarande. Det ska självklart noga beredas i Regeringskansliet
              och kommer att föreläggas riksdagen vid årsskiftet.
            </seg>
            <seg xml:id="i-e7ec79c707542906-0">
              Likhet inför lagen är mycket viktigt. Det är också viktigt med
              enkelhet och rättssäkerhet, och här vill jag kort kommentera Magdalena
              Anderssons beskrivning av miljöbalken som alltför sträng, som
              en lagstiftning som innebär att småförseelser ger tusentals kronor
              i sanktionsavgifter. Jag tycker inte att det är en rättvis beskrivning.
              När det gäller sanktionsavgifterna har vi haft en stor diskussion
              om nivån på dem, och mot bakgrund av den diskussionen har lagstiftningen
              ändrats. I dag är den lägsta summan 1 000 kr. Det är ingen som
              får betala tusentals kronor för småförseelser. Sedan kan vi tolka
              småförseelser på olika sätt.
            </seg>
            <seg xml:id="i-ba2f9a3d3e721eed-0">
              Jag anser att det är viktigt att vi följer miljölagstiftningen
              även den lagstiftning som handlar om att lämna in rapporter och
              annat. Att det flyter och fungerar är viktigt och inget som man
              ska kunna förbise utan att det blir en påföljd. Sanktionsavgiften
              är en påföljd som är enkel att administrera samt klar och tydlig.
              Om man inte uppfyllt det som man enligt lagen ska uppfylla utfaller
              en sanktionsavgift. Och om vi skulle ha en prövning i varje fall,
              om det fanns skäl att komma för sent och så vidare, skulle vi
              få ett administrativt mycket krångligt system.
            </seg>
            <seg xml:id="i-01465e6c1db20ac5-0">
              I huvudsak upplever jag att miljösanktionsavgifterna uppfattas
              som en effektiv och bra sanktionsform. Vi har haft en diskussion
              om enskildheter, till exempel om avgiftsbeloppens storlek och
              vilka överträdelser som ska omfattas av systemet. Vi har också
              haft en diskussion om de dubbla sanktionerna, det vill säga att
              det kan förekomma både sanktionsavgift och kriminalisering.
            </seg>
            <seg xml:id="i-c1e3e9c9a9e659aa-0">
              Dessa frågor tas även upp av Miljöbalkskommittén utöver det som
              redan förändrats i lagstiftningen och vi kan få anledning att
              återkomma också till dem i vår proposition som kommer vid årsskiftet.
              Det gäller till exempel förslaget om att antingen ha sanktionsavgift
              eller kriminalisering, som är ett av Miljöbalkskommitténs förslag.
            </seg>
          </u>
          <note type="speaker" xml:id="i-eed70074279bd058-0">
            Anf. 68 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-a3cbacc90c2fbaae-1">
            <seg xml:id="i-cb0629cf57dc9249-0">
              Herr talman! Miljöministern tycker att det är viktigt att man
              lämnar in rapporter i tid och att det ska finnas sanktionsmöjligheter
              gentemot dem som inte gör det. Då är min fråga: Anser miljöministern
              att det är rimligt att Vägverket inte lämnar in rapporter i tid,
              eller missar att lämna in rapporter, och ändå inte får sanktionsavgifter?
              Anser miljöministern att det är rimligt att den kriminalvårdsanstalt
              som inte lämnar in rapport om köldmedier inte får sanktionsavgifter
              för detta? Anser miljöministern att det är riktigt att ett sjukhus
              som inte lämnar in rapport om köldmedier inte får sanktionsavgifter
              för detta? Det vore intressant att höra ministern svara på dessa
              frågor.
            </seg>
            <seg xml:id="i-d17eefc03a55fd09-0">
              Herr talman! I min interpellation tog jag förutom frågan om likhet
              inför lagen även upp problemen med skälighetsbedömningar, vad
              som är skäligt och inte. Jag beskrev kommunala miljönämnder som
              försökt vara pragmatiska för att få fungerande och bra lösningar
              hellre än att vara paragrafryttare. Ministern berör detta i sitt
              svar och påpekar att det i dag finns möjligheter att inte ta ut
              avgifter om det är uppenbart oskäligt.
            </seg>
            <seg xml:id="i-c375f7a8e6346344-0">
              Då är det trist, herr talman, att behöva konstatera att detta
              inte gäller. Jag har några exempel på domar. En fastighetsägare
              i Hylte lämnade in en anmälan om värmepump för sent. Ordföranden
              i miljönämnden blev dömd för tjänstefel till dagsböter när nämnden
              försökte vara pragmatisk. I Enköpings kommun hade sju näringsidkare
              inte lämnat in köldmedelsrapport. Åtal för tjänstefel väcktes
              mot hela miljönämnden i Enköping.
            </seg>
            <seg xml:id="i-1eb63c0d6f31794e-0">
              I Filipstad beviljade miljönämnden fyra företagare anstånd med
              att lämna in rapport vid byte av köldmedier eftersom det företag
              som skulle byta medierna inte hade möjlighet att komma i tid.
              Detta kunde miljönämnden emellertid inte göra utan ledamöterna
              dömdes för tjänstefel till 40 dagsböter. Det handlar om företagare
              som försökte göra rätt för sig. De talade om för miljönämnden
              att de ville göra rätt för sig men inte hade möjlighet. De fick
              därför anstånd i tre månader. Miljönämnden, som tyckte att det
              verkade rimligt och bra eftersom företagarna faktiskt försökte
              medverka till en god miljö, blev alltså dömd för tjänstefel till
              40 dagsböter.
            </seg>
            <seg xml:id="i-9581e2963db775a1-0">
              I Skellefteå skulle det startas ett gym. De hade inte lämnat
              in anmälan om miljöfarlig verksamhet inte visste jag, herr talman,
              att ett gym är miljöfarlig verksamhet, men så är det. Miljönämnden
              ansåg att det var fråga om ett smärre miljöbrott och avstod från
              att överlämna ärendet till polis och åklagare. Detta var dock
              fel, och ordföranden i miljönämnden dömdes för tjänstefel till
              dagsböter.
            </seg>
            <seg xml:id="i-6d2178c263b61974-0">
              Herr talman! Man kan räkna upp det ena exemplet efter det andra
              där skälighetsbedömningen uppenbarligen verkar vara för liten.
              Jag skulle vilja påstå att det utrymme för skälighetsbedömning
              som ministern talar om är väldigt litet, nästintill marginellt.
              Jag skulle därför gärna vilja att ministern utvecklade detta,
              alltså hur hon ser på möjligheten att här göra en förändring så
              att man inte använder sig av paragrafrytteri utan också av sunt
              förnuft.
            </seg>
          </u>
          <note type="speaker" xml:id="i-d59605bf394a5aa7-0">
            Anf. 69 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-27">
            <seg xml:id="i-1bd16e4b7138042c-0">
              Herr talman! Låt mig först beträffande offentlig verksamhet säga
              att jag flera gånger sagt att jag tycker att det är utmärkt att
              Miljöbalkskommittén nu kommer med ett förslag. Där får vi en översyn
              och kan se till att alla behandlas lika. Det kommer ett förslag,
              som regeringen kan behandla, om sådant som kan vara näringsverksamhet
              även inom offentlig verksamhet, vilket jag tycker är bra.
            </seg>
            <seg xml:id="i-33022aa120e557af-0">
              Vi ser det som en oförutsedd effekt att inte den typen av näringsverksamhet
              inom offentlig sektor har omfattats. Mer kan jag inte föregå det
              beslut som ska remissbehandlas. Jag gissar att även Magdalena
              Andersson tycker att det är viktigt att remissinstanserna också
              får en chans att ha synpunkter på detta.
            </seg>
            <seg xml:id="i-9b2196e64535ee44-0">
              När det gäller vad som är möjliga skälighetsbedömningar kan man
              vara flexibel när det är uppenbart oskäligt. Det finns inte något
              stort utrymme för vad som är uppenbart oskäligt. Jag anser att
              det ska vara så.
            </seg>
            <seg xml:id="i-68a64b8a70d65ef5-0">
              Jag kan självklart inte kommentera enskilda fall. Däremot måste
              jag understryka att om det över huvud taget ska vara någon mening
              med systemet med miljösanktionsavgifter kan man inte göra skönsmässiga
              bedömningar i kommunala nämnder om när man tycker att en för sent
              inlämnad rapport ska föranleda anmälan och när det inte ska göra
              det. Då har vi inte någon rättssäkerhet och tydlighet i regelverket.
            </seg>
            <seg xml:id="i-592348344fa7a43b-0">
              Det är precis som när man parkerar fel. Har man parkerat fel,
              så har man parkerat fel. Har man kommit in för sent med en rapport,
              så har man kommit in för sent. Antingen har vi det här regelverket,
              och då följer vi det, eller också har vi det inte.
            </seg>
            <seg xml:id="i-6547331a74258936-0">
              När det gäller de påföljder som finns är det så att är det en
              liten förseelse är det också en liten påföljd och en låg avgift
              som man ska betala. Det är viktigt att bedömningarna görs där
              de ska göras. Nämnderna har en plikt att anmäla vidare, och det
              ska de göra.
            </seg>
            <seg xml:id="i-14cbe8b6a8f134dc-0">
              Det är viktigt att vi kan bibehålla det väldigt enkla och tydliga
              systemet där var och en vet att om man kommer sent så har man
              kommit för sent. Sanktionsavgifterna ska vara proportionerliga.
              Det är väldigt viktigt. Det ska inte vara stora och tunga sanktionsavgifter
              för mycket små förseelser.
            </seg>
            <seg xml:id="i-24378d4e5595fccc-0">
              Det vi ska se till är att vi har ett proportionerligt system
              där rätt ärenden är föremål för sanktionsavgifter, rätt ärenden
              kan vara föremål för åtal och att vi uppfattar systemet som legitimt
              och rättvist. Därefter ska vi följa det. Det är mycket viktigt.
              Annars får vi väldigt egendomliga signaler till våra verksamhetsutövare.
            </seg>
          </u>
          <note type="speaker" xml:id="i-fa3510437f4a1001-0">
            Anf. 70 MAGDALENA ANDERSSON (m):
          </note>
          <u who="magdalena_andersson_79da6b" xml:id="i-a3cbacc90c2fbaae-2">
            <seg xml:id="i-c63bf2915eb5a96b-0">
              Herr talman! Jag försökte alldeles nyss beskriva några ärenden
              som miljönämnderna i kommunerna har bedömt som uppenbart oskäliga.
            </seg>
            <seg xml:id="i-0263ae759aa40e8a-0">
              Det gäller till exempel det företag som självmant vände sig till
              miljönämnden och talade om: Vi har inte möjlighet att få någon
              att komma hit och byta vårt medium. Det tar tre månader till.
              Nämnden säger: Det var väldigt bra att ni talade om detta för
              oss. Vi ger er anstånd. Där blir sedan nämnden, inte företaget,
              fälld för tjänstefel.
            </seg>
            <seg xml:id="i-ff45514d3ba09108-0">
              Det finns flera miljönämnder som har försökt att agera både klokt
              och förnuftigt och försökt att göra någon sorts skälighetsbedömning
              av vad som är ett brott eller inte som har fått betala väldigt
              dyrt för det sunda förnuftet. Det vore intressant att höra miljöministerns
              syn på miljönämndens möjligheter och uppgifter i framtiden.
            </seg>
            <seg xml:id="i-ef1a8675d974116c-0">
              Vem vill vara politiker i en miljönämnd om man över huvud taget
              inte kan påverka, inte har en möjlighet att göra den politiska
              bedömningen om vad som är uppenbart eller inte och om man trots
              att man är ganska säker på sin sak riskerar dryga böter? Det kanske
              är så att dessa frågor över huvud taget inte ska behandlas i politiska
              sammanhang framöver. Vad vet jag.
            </seg>
            <seg xml:id="i-468d8fcb195df28d-0">
              Det finns så många olika problem i detta. I Habo, som är grannkommun
              till den kommun där jag bor, har ett antal företag blivit ålagda
              sanktionsavgifter för att de har haft felaktiga märkningar på
              flaskor med rengöringsmedel och annat. Det har fått till följd
              att andra företag i kommunen inte längre vågar vända sig till
              miljökontoret därför att de är ängsliga för att de ska få sanktionsavgifter
              i stället för stöd, råd och hjälp.
            </seg>
          </u>
          <note type="speaker" xml:id="i-1d82a847014cf685-0">
            Anf. 71 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-28">
            <seg xml:id="i-6a151c2c28d104b7-0">
              Herr talman! Nämnderna i kommunerna har i dag ett utrymme. Det
              är inte stort. Det ska vara uppenbart oskäligt. Det är viktigt
              att det är väldigt tydligt att det inte är en skönsmässig bedömning.
            </seg>
            <seg xml:id="i-fb1e6cc6d924b643-0">
              Miljöbalkskommittén har nu, som jag sade i mitt interpellationssvar,
              sett på möjligheten att något vidga detta. Det förslaget är ute
              på remiss och återkommer i form av en proposition. Då får vi ta
              ställning till det förslag som Miljöbalkskommittén lägger fram
              om ett något större utrymme för skälighetsbedömning.
            </seg>
            <seg xml:id="i-ef15191459a47a40-0">
              Jag vill sedan återkomma till vad som är syftet med lagstiftningen
              och sanktionsavgifterna. Sanktionsavgifterna har en väldigt viktig
              preventiv effekt. Om vi vill att det ska fungera så att saker
              till exempel rapporteras i tid och att vi följer de regelverk
              vi har på miljöområdet måste vi också vara tydliga i våra signaler
              om att de reglerna verkligen ska gälla.
            </seg>
            <seg xml:id="i-7792b3b17a425432-0">
              De här ärendena rör inte enbart dem som inte uppfyller reglerna
              och som Magdalena Andersson nu anför som exempel. Det handlar
              också om alla dem som faktiskt uppfyller regelverken just därför
              att de vet att vi lägger vikt vid dem. Vi tycker att det är viktigt
              att vi följer miljölagstiftningen.
            </seg>
            <seg xml:id="i-b88cfc192e57af76-0">
              Jag ställer mig frågande när jag lyssnar till Magdalena Andersson.
              Det framstår som att det inte är så viktigt att följa miljölagstiftningen.
              Det förefaller som att det är paragrafrytteri att följa miljölagstiftningen.
              Det är inte så noga. Man kan vara lite flexibel när det gäller
              de här frågorna.
            </seg>
            <seg xml:id="i-bbdd1df8a98b7d2d-0">
              Det är viktigt, precis som Magdalena Andersson säger, att det
              finns miljöpolitik i kommunerna. Men det är också viktigt med
              de uppgifter som kommunerna har som gäller tillsyn. Där gäller
              en operativ tillsyn och att följa lagstiftningen. Jag tror att
              det finns utrymme för bådadera.
            </seg>
          </u>
          <note xml:id="i-10a4741b053009ea-9">
            Överläggningen var härmed avslutad.
          </note>
          <note xml:id="i-445ab2470347161d-0">
            15 § Svar på interpellation 2004/05:667 om EU och kärnkraft
          </note>
          <note type="speaker" xml:id="i-883db5bc170ec89e-0">
            Anf. 72 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-29">
            <seg xml:id="i-51c05acde2fddcc7-0">
              Herr talman! Sven-Erik Sjöstrand har frågat samhällsbyggnadsminister
              Mona Sahlin om vilka åtgärder hon avser att vidta för att Euratom
              stryks ur fördraget samt om hon avser att vidta åtgärder gällande
              det finansiella stöd som går till atomindustrin i EU. Arbetet
              inom regeringen är så fördelat att det ankommer på mig att svara
              på frågan.
            </seg>
            <seg xml:id="i-d484b6233bcd128e-0">
              Det är helt riktigt som Sven-Erik Sjöstrand påpekar att Euratomfördraget
              kommer att finnas kvar vid sidan om det nya konstitutionella fördraget.
              En omarbetning av Euratom fanns tyvärr inte med på agendan vid
              utarbetandet av det nya fördraget. Endast institutionella anpassningar
              har gjorts för att harmonisera det till det nya konstitutionella
              fördraget. Sverige har dock tillsammans med flera andra medlemsstater
              framfört att vi önskar en särskild regeringskonferens där Euratom
              ska behandlas. En deklaration om detta som undertecknats av Sverige,
              Irland, Tyskland, Ungern och Österrike har lagts till fördraget.
            </seg>
            <seg xml:id="i-15fa2bd79d4b8265-0">
              Jag anser att Euratomfördraget, som i substans inte har ändrats
              sedan det antogs år 1957, är förlegat och därför borde uppdateras.
              Det är heller inte rimligt att ha ett särskilt fördrag för kärnenergifrågor.
              De delar som fortfarande är aktuella och viktiga, såsom till exempel
              strålskyddsfrågor och kärnämneskontroll med mera, borde kunna
              ingå i ett konstitutionellt fördrag och fördraget i övrigt kunna
              avskaffas. När det gäller kärnkraft och miljön tror jag nog att
              Sven-Erik Sjöstrand mycket väl känner till min syn och att vi
              i det mesta är överens.
            </seg>
            <seg xml:id="i-7d3ef4d9bdc60d8c-0">
              När det gäller frågan om finansiellt stöd till atomindustrin
              är jag inte säker på om jag förstår vad Sven-Erik Sjöstrand menar.
              Kommissionen har nyligen överlämnat ett förslag till ett sjunde
              ramprogram för forskning till rådet. Någon svensk ståndpunkt är
              ännu inte fastställd. Det kan dock konstateras att förslaget innebär
              en kraftig höjning av forskningsbudgeten som helhet, bland annat
              för att bättre kunna svara upp mot USA:s och Japans stora satsningar
              på forskning. I detta sammanhang ökar även forskningsbudgeten
              för Euratom. För de delar som inte omfattar fusion innebär förslaget
              en knapp fördubbling.
            </seg>
            <seg xml:id="i-70716b6e24edb8c2-0">
              Det övergripande syftet med denna forskning är att verka för
              att höja säkerheten vid kärnkraftsreaktorer, att skapa förutsättningar
              för omhändertagande av radioaktivt avfall samt skydd av människa
              och miljö mot skadliga effekter av joniserande strålning inklusive
              beredskapsfrågor. Även tillämpningar av joniserande strålning
              för medicinsk diagnostik och behandling ingår i forskningsprogrammet.
              Denna forskning är i flera avseenden viktig för svenskt vidkommande.
            </seg>
            <seg xml:id="i-2cc48a4e4fdc5e2d-0">
              Den större delen av budgeten inom Euratom avser fusionsforskning
              och det så kallade Iterprojektet. Denna är en omfattande experimentanläggning
              för att utröna fusionskraftens vetenskapliga och tekniska genomförbarhet.
              Detta projekt sker i samarbete med aktörer utanför EU såsom Japan,
              Kina, Ryssland, Sydkorea och USA. EU med stöd av Kina och Ryssland
              arbetar för en placering av Iter i Frankrike.
            </seg>
            <seg xml:id="i-2ef2e78d9caf2f86-0">
              När det gäller forskning inom temaområdet energi innebär den
              ökade budgeten också här ungefär en fördubbling jämfört med innevarande
              ramprogram. Syftet med insatserna är bland annat att omvandla
              dagens fossilbränslebaserade energisystem till ett som är mer
              hållbart och som bygger på många olika energikällor och energibärare,
              i kombination med bättre energieffektivitet. Verksamheten fokuserar
              till stor del på områden som vätgas och bränsleceller, produktion
              av förnybar el och av förnybara drivmedel samt förnybara energikällor
              för uppvärmning och kylning, men insatser planeras även kring
              energieffektivisering och så kallad ren kolteknik.
            </seg>
            <seg xml:id="i-e5326a473f58cf1c-0">
              Som en del av det sjunde ramprogrammet diskuteras till exempel
              ett särskilt samarbete kring utveckling av andra generationens
              biodrivmedel. Sverige har genom Statens energimyndighet aktivt
              deltagit i diskussionerna kring detta initiativ. Det pågår även
              inom EU arbete med formuleringen av en aktionsplan för bioenergi.
            </seg>
            <seg xml:id="i-049574cf9651d54d-0">
              Jag anser att det finns mycket som är positivt i kommissionens
              förslag och jag uppfattar inte att förnybar energi skulle vara
              undanträngt. Som jag tidigare nämnt har vi dock ingen färdig svensk
              ståndpunkt ännu, och vi kommer säkert att ha en del synpunkter
              från svensk sida i samband med den fortsatta beredningen. Som
              jag också nämnt har Sverige verkat för att Euratom ska omförhandlas.
              Min förhoppning är att fler medlemsstater ansluter sig till deklarationen
              så att vi kan påbörja omarbetningen av fördraget.
            </seg>
          </u>
          <note type="speaker" xml:id="i-1f66479c0e346c5f-0">
            Anf. 73 SVEN-ERIK SJÖSTRAND (v):
          </note>
          <u who="sven-erik_sjostrand_34ddf7" next="cont" xml:id="i-759a5d3720ce96bb-0">
            <seg xml:id="i-56c1163d4638f2ff-0">
              Herr talman! Tack för svaret, miljöministern! Svaret var ganska
              intressant, och en del av det som ministern säger där är bra.
            </seg>
            <seg xml:id="i-d2ac18bf911fbedf-0">
              På denna plussida finns att Sverige tillsammans med flera andra
              medlemsstater har framfört att man vill ha en särskild regeringskonferens
              där Euratom ska behandlas. I svaret framgår också att miljöministern
              anser att Euratomfördraget, som i substans inte har ändrats sedan
              den antogs 1957, är förlegat och därför borde uppdateras.
            </seg>
            <seg xml:id="i-4149d571f175f37d-0">
              Euratom är ett av EU:s grundfördrag. Det trädde i kraft i januari
              1958. Syftet med fördraget är att underlätta användningen av kärnkraft,
              att undvika missbruk av kärnkraften samt att stödja forskning
              och övervakning på området.
            </seg>
            <seg xml:id="i-3ea0fe2a454a10d7-0">
              Euratom fungerar som ett kontrollorgan, och det är formellt ägare
              till allt kärnbränsle inom gemenskapen. Det man är ägare till
              är allt klyvbart material inom gemenskapen. Medlemsstater, företag
              eller personer som har producerat eller importerat material ska
              ha obegränsad rätt att utnyttja det.
            </seg>
            <seg xml:id="i-9c0b5b1244d35421-0">
              Euratom har dock enligt fördragstexten en så kallad optionsrätt
              eller företrädesrätt. Företrädesrätten gäller alla malmer och
              råmaterial och klyvbara material som har producerats inom gemenskapen.
            </seg>
            <seg xml:id="i-547c282e18bf2ee6-0">
              Genom Euratomfördraget inrättades en gemensam marknad för kärnmaterial.
              Det innebär att tullar och avgifter mellan medlemsländerna är
              förbjudna för de produkter som omfattas. Samtidigt har gemenskapen
              gemensamma tullar mot tredjeland.
            </seg>
            <seg xml:id="i-d2d95f9ddaca8a21-0">
              Vi som har följt EU-konventet och arbetet med konstitutionen,
              som många länder folkomröstar om i dag, vet att konventet försummade
              miljöarbetet. Ett antal protokoll fanns med i konventsutkastet.
              Ett av dessa handlade om Euratomfördraget. I Vänsterpartiet ansåg
              vi i likhet med stora delar av miljörörelsen att protokollet skulle
              strykas. Det kanske inte framgick så tydligt, men det var i alla
              fall vår uppfattning.
            </seg>
            <seg xml:id="i-393b1f09681695c7-0">
              Nu vet jag inte om Sverige i förhandlingarna har drivit att Euratom
              inte skulle finnas med i konstitutionen. Jag tror att miljöministern
              har svaret på den frågan.
            </seg>
            <seg xml:id="i-3c6580d494e98a29-0">
              Inom loppet av de senaste 30 åren har 60 miljarder euro använts
              till forskning och utveckling av kärnkraften. Det är betydligt
              mer än till någon annan energikälla. I EU:s senaste ramprogram
              för forskning och teknologisk utveckling blir kärnkraftstekniken
              tilldelad 1,2 miljarder euro. Förnybar energi får endast 390 miljoner
              euro.
            </seg>
            <seg xml:id="i-12b39df42021f0fe-0">
              Kärnkraftsindustrin har också tilldelats lån som beviljats av
              Euratomöverenskommelsen. Sammanlagt handlar det om 3,2 miljarder
              euro sedan 1977. Euratomöverenskommelsen riskerar att miljarder
              euro i statssubventioner används till kostnader för omhändertagande
              av avfall. Jag tycker att det för infrastruktur innanför energisektorn
              finns en tendens att man favoriserar storskaliga fossil- eller
              kärnkraftsproduktioner. Man har tagit emot miljarder euro i form
              av strukturfonder och bidrag.
            </seg>
            <seg xml:id="i-0ee7028bdb7bb81f-0">
              Ett annat exempel är att den europeiska investeringsbanken mellan
              1990 och 2003 har lånat ut 18 miljarder euro till olika energiprojekt.
              Härav gick 323 miljoner till förnybar energi.
            </seg>
            <seg xml:id="i-7597f775577d268a-0">
              Min fråga är: Är inte det finansiella stödet till kärnkraftsindustrin
              alltför stort, ministern?
            </seg>
            <seg xml:id="i-a4e3e3f09431df68-0">
              Den fråga jag ställde för ett litet tag sedan är: Var Sverige
              pådrivande i förhandlingarna om att Euratom inte skulle få finnas
              med i konstitutionen?
            </seg>
          </u>
          <note xml:id="i-15b480c73f3c7637-0">
            Anf. 74 GUNNAR ANDRÉN (fp):
          </note>
          <u who="sven-erik_sjostrand_34ddf7" prev="cont" xml:id="i-17a913a0e3aa012b-0">
            <seg xml:id="i-4a288f4b38d1c3b1-0">
              Herr talman! Detta är den tredje debatten som vi för i dag i
              riksdagen om olika kärnenergifrågor. Den första med Maria Wetterstrand
              blev ju inställd på grund av att hon inte var närvarande. Sedan
              kom en debatt om basindustrins elenergifrågor.
            </seg>
            <seg xml:id="i-c11b1053967de148-0">
              Det är alltid lika fascinerande att höra företrädare för Vänsterpartiet
              ha synpunkter på innehållet i ett avtal som man över huvud taget
              inte vill ha. Det är sanningen om detta avtal.
            </seg>
            <seg xml:id="i-e4a4f6931675c52b-0">
              Samtidigt är det intressant att höra det dubbla budskap som kommer
              från regeringen. Vi har den situationen i Sverige att regeringen
              nu står i begrepp att ge tillåtelse till att höja effekten i en
              lång rad kärnkraftverk efter det att man har stängt Barsebäck
              1 och 2. Vi kommer att producera lika mycket elektricitet från
              dessa vattenkokare som tidigare när man har gjort dessa effekthöjningar.
            </seg>
            <seg xml:id="i-d3a888369ec37910-0">
              Herr talman! Jag är gammal nog att ha varit med 1973 på Centerpartiets
              stämma i Luleå. Där framträdde den kände Nobelpristagaren Hannes
              Alfvén för första gången. Jag var verkligen där, som ledarskribent
              från Sydsvenska Dagbladet. Det var en väldig tur att det den gången
              inte fanns någon kärntekniklag i Sverige med § 6 som förbjöd forskning!
              Hannes Alfvén gick den gången till våldsamt angrepp mot framför
              allt bristerna i avfallsförvaringen.
            </seg>
            <seg xml:id="i-253b890baf86b55b-0">
              Hela den debatt som uppstod i Sverige ledde fram till en enorm
              forskning om hur vi skulle ta hand om avfallet och göra det hela
              mycket säkrare.
            </seg>
            <seg xml:id="i-aa3fb53faa648559-0">
              Sedan fick vi ett regeringsskifte 1982, och då kom kärntekniklagen
              fram. Sedan dess har vi § 6 som säger att vi inte längre får forska
              om detta i Sverige.
            </seg>
            <seg xml:id="i-e3f99cdfbe2107bd-0">
              Vad blir vi då? Jo, vi blir som statsrådet Sommestad precis formulerade
              i sitt svar vi blir för svenskt vidkommande väldigt beroende av
              forskning i andra länder. Det övergripande syftet med denna forskning
              och det är ju bra är att verka för höjande av säkerheten vid kärnkraftsreaktorer,
              att skapa förutsättningar för omhändertagandet av radioaktivt
              avfall samt skydd av människa och miljö mot skadliga effekter
              av joniserande strålning.
            </seg>
            <seg xml:id="i-5fd15d4c2732c7bc-0">
              Det är utmärkt! Vi behöver den här typen av forskning och vi
              behöver den här typen av kunskap i Sverige för att höja säkerheten
              kring vår egen kärnkraftsteknik. Jag menar uppriktigt sagt att
              det är ganska ointressant om det står i ett konstitutionellt fördrag
              eller inte. Det enda viktiga är att vi alltid är beredda, för
              kärnkraften är inte säker. Den är säkrare än många andra former,
              men säker är den inte. Vi måste alltid arbeta på att förbättra
              säkerheten, såsom resultatet blev av den våldsamma säkerhetsdebatt
              som kom efter 1973 med inneslutning av reaktorer och så vidare.
              Det var en direkt följd av detta. Vi fick också tillskapandet
              av SKB och så vidare, som bedriver så mycket forskning.
            </seg>
            <seg xml:id="i-79b251a826c0a015-0">
              Jag menar att regeringen måste se till att Sverige ligger i topp
              när det gäller forskning och utveckling. Vi måste absolut se till
              att vi kan delta i Euratom när det gäller kärnkraft och så vidare
              så att vi inte kommer på efterkälken. Inga kunskapsformer får
              bli eftersatta när det handlar om hur man gör kärnkraften så säker
              som möjligt i Sverige och i andra länder.
            </seg>
          </u>
          <note type="speaker" xml:id="i-4b256c5e2fa4ad98-0">
            Anf. 75 AXEL DARVIK (fp):
          </note>
          <u who="axel_darvik_bc1b0b" xml:id="i-23e629599ca0bbd7-0">
            <seg xml:id="i-656f5bacac858e81-0">
              Herr talman! Den folkomröstning som har lagt en död hand över
              all diskussion om kärnkraft ägde rum för snart ett kvarts sekel
              sedan. Jag är yngre än vad resultatet av den här omröstningen
              är, men det är ändå det som till stora delar styr debatten kring
              kärnkraft och kärnkraftsforskning.
            </seg>
            <seg xml:id="i-c3aa46693addd83e-0">
              Jag tycker att det är oerhört olyckligt att Sverige har tappat
              den kompetens som vi hade på kärnkraftsområdet. Sverige var ett
              tag ledande nation när det gällde kärnkraftsteknik. Vi har en
              basindustri som i stort är väldigt beroende av säker tillgång
              till energi. Många jobbar direkt i basindustrin, men basindustrin
              betyder också väldigt mycket indirekt för Sverige och för jobben
              här i Sverige.
            </seg>
            <seg xml:id="i-448cd6c934ae3ab1-0">
              Det kärnkraftsmotstånd som bland annat finns i Vänsterpartiet
              och hos en del andra politiker har gått från religion och mer
              och mer över i fanatism. Jag tycker att det är mycket olyckligt.
              Det har faktiskt hänt en hel del, och man kan se med öppna ögon
              på den utveckling som har varit. Vi har kommit långt när det gäller
              att skapa en säkrare, tryggare och effektivare kärnkraft. De tillväxtfientliga
              partier som regeringen samarbetar med vill helst inte se detta.
            </seg>
            <seg xml:id="i-cf78e68b55e00024-0">
              En del av den kärnkraftsforskning som bedrivs är väldigt viktig
              och måste göras tillsammans med andra länder. Det finns exempel,
              precis som ministern lyfte upp, som jag vill betona och som är
              viktiga när det gäller säkerheten vid reaktorerna, omhändertagandet
              av avfallet, beredskapsfrågor med mera. Där har den gemensamma
              forskningen varit väldigt viktig. Men Sverige borde naturligtvis
              kunna göra mer för egen del.
            </seg>
            <seg xml:id="i-e047c0f799230f84-0">
              Att det är fanatism det handlar om blir uppenbart när man lyssnar
              på Sjöstrand. Till och med nya tekniker som fusionskraft stämplas
              också ut som helt orimliga på samma sätt som kärnkraften, trots
              att det finns en hel del fysiska möjligheter med fusionskraften.
              Det är dyr forskning som kräver gemensamma resurser. Den här tekniken
              där väteisotoper slås samman till helium medför inte alls samma
              risker som de som finns inbyggda i dagens kärnkraft med härdsmältor
              och så vidare. Man skulle kunna ta ett stort steg framåt om man
              kunde få den här tekniken kommersiellt gångbar. Det är samma teknik
              som solen har använt när den under årmiljarder försörjt jorden
              med energi. Det är en typ av framtidens teknik.
            </seg>
            <seg xml:id="i-0c96f3a0bbe6956d-0">
              Men delar av vänsterkartellen föredrar att backa sig in i framtiden.
              Det tycker jag är väldigt olyckligt.
            </seg>
          </u>
          <note type="speaker" xml:id="i-3149ff1d559a22a3-0">
            Anf. 76 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-30">
            <seg xml:id="i-2a79a6e468dda699-0">
              Herr talman! Jag undrar vilka det är som backar in i framtiden,
              de som vill använda de nya förnybara energikällorna eller de som
              ser tillbaka och vill använda de gamla. Jag tror att det finns
              skäl att påminna Axel Darvik om att det inte finns någon energikälla
              som rymmer sådana risker som kärnkraften gör. Det är inte någon
              slump att miljödomstolen nyligen överlämnade ärendet om Ringhals
              till regeringen med ett yttrande där man konstaterade att det
              är mycket tveksamt när det gäller överensstämmelsen med miljöbalken.
              Det handlar om riskerna för olyckor, och det handlar om att vi
              ännu inte är färdiga med ett förvaringssystem för kärnkraftsavfallet.
              Vi har dock kommit längre än någon annat land när det gäller detta.
            </seg>
            <seg xml:id="i-d36faa0c889ebc5a-0">
              Min uppfattning är att Axel Darvik på ett ganska oansvarigt sätt
              förringar de risker som finns med kärnkraften. Det finns alla
              skäl till att vi har den stora debatt som vi har haft om kärnkraften.
              Det finns ingen annan energikälla som kan förstöra hela detta
              land på en enda dag om vi misslyckas riktigt. Så är det, och det
              måste vi komma ihåg.
            </seg>
            <seg xml:id="i-751919843d4b7775-0">
              Därmed vill jag komma in på säkerhetsfrågorna och forskningen.
              Vi har inget forskningsförbud i Sverige. Vi har en bestämmelse
              om att man inte får uppföra och förbereda uppförandet av kärnkraftverk.
              Denna paragraf har diskuterats mycket, och det kan finnas skäl
              att se över den, men det finns inget forskningsförbud.
            </seg>
            <seg xml:id="i-71bf4420b1dfbec5-0">
              Jag anser att det är väldigt viktigt att vi bedriver forskning
              framför allt om säkerhet. Jag tycker inte att vi är beroende av
              andra länder, men vi samarbetar med andra länder, och så måste
              det vara i all forskning. Vi är alla beroende av varandra. I växande
              grad måste vi samarbeta för att kunna ligga i forskningsfronten.
              Jag anser att det är viktigt att vi kan stärka stödet till strålskyddsforskning
              i Sverige, men vi måste också se att vi är en del i ett större
              arbete.
            </seg>
            <seg xml:id="i-45c647efc53fecf8-0">
              Det som är viktigt för oss i Europasamarbetet är framför allt
              att främja sådan forskning som vi anser är fortsatt angelägen.
              Det rör framför allt forskning om säkerhet.
            </seg>
            <seg xml:id="i-3561ae1c3810387c-0">
              Med detta vill jag gå vidare till Sven-Erik Sjöstrands frågor
              om hur jag ser på stödet till kärnkraften i Europa och hur Sverige
              har agerat i fördragsförhandlingarna. Jag menar, precis som jag
              sade i min inledning, att det är olyckligt att vi har kvar ett
              fördrag från 1957 som sammanställdes och beslutades om vid en
              tidpunkt då vi hade en helt annan syn på kärnkraften än vad vi
              har i dag. Existensen av detta fördrag gör naturligtvis att kärnkraften
              har en särställning i EU jämfört med andra energislag.
            </seg>
            <seg xml:id="i-f2dae3f825e2b782-0">
              När det gäller stödet till kärnkraften är det i första hand forskning
              det handlar om. Jag inledde med att säga att vi anser att en stor
              del av den här forskningen är viktig och nödvändig, inte minst
              för ett land som Sverige som fortfarande har kärnkraftverk. Vi
              behöver den här forskningen.
            </seg>
            <seg xml:id="i-5ee089c237665320-0">
              Lån är en annan del av den verksamhet som EU har inom ramen för
              Euratom. Det är viktigt att understryka att den här låneverksamheten
              inte handlar om att man subventionerar kärnkraftverk med EU-medel,
              utan det är en vidareförmedling av lån där EU med sin starkare
              ställning går i god för dessa lån. Det innebär naturligtvis ett
              åtagande för EU, men det är alltså inte fråga om att man skickar
              in direkta pengar i den här verksamheten.
            </seg>
            <seg xml:id="i-0b316a81ec485f32-0">
              Det har förts diskussioner om en omförhandling av detta. Där
              har vi drivit på för att hitta en lösning, men vi har inte kunnat
              hitta en sådan, och därför kvarstår de gamla regelverken på det
              här området.
            </seg>
            <seg xml:id="i-164b3c8a2886cb01-0">
              När det till sist gäller Euratom i fördraget kan jag bara än
              en gång säga att Sverige ansåg att det var olyckligt att det gamla
              Euratomfördraget kvarstod och lämnade därför förslaget om att
              det borde omförhandlas så att det också uppdaterades till ett
              modernt konstitutionellt fördrag.
            </seg>
          </u>
          <note type="speaker" xml:id="i-c2f195f04595667d-0">
            Anf. 77 SVEN-ERIK SJÖSTRAND (v):
          </note>
          <u who="sven-erik_sjostrand_34ddf7" next="cont" xml:id="i-759a5d3720ce96bb-1">
            <seg xml:id="i-534b10c2bdbc7664-0">
              Herr talman! Jag tackar miljöministern för svaret. Jag har jobbat
              ganska mycket med kärnkraft och miljöfrågor sedan 70-talet och
              deltagit Barsebäcksmarscher och i debatten kring kärnkraften.
              Jag tror att den debatt vi har haft här i Sverige genom årtiondena
              har bidragit till en säkrare kärnkraft. Det har hänt väldigt mycket
              därför att miljörörelsen har pressat på, annars hade vi kanske
              haft en stor olycka här i Sverige också. Debatt kan vara bra.
            </seg>
            <seg xml:id="i-671bca058f4daa59-0">
              Jag menar att fanatism också kan vara att man försvarar någonting
              som är uråldrigt, oekonomiskt och inte har någon framtid. Det
              tycker jag att Axel Darvik bör tänka på. Annars tycker jag att
              det är jättebra att vi har den här debatten. Men jag kan tyvärr
              inte ta hela energidebatten, och det kan inte miljöministern heller.
              Interpellationen handlar mer om Euratom.
            </seg>
            <seg xml:id="i-adaf746bc79d9e7f-0">
              Jag tycker att det finns ett hyckleri i den europeiska energipolitiken.
              Det talas mycket om att förnybara energikällor är möjligheten
              att begränsa klimatförändringar till exempel. Men när det kommer
              till kritan och man ska finansiera en sådan utveckling saknas
              det ekonomiska resurser. Det gör det därför att de används till
              att fortsätta att subventionera icke bärkraftiga energikällor.
            </seg>
            <seg xml:id="i-f3107cdcbfa39c07-0">
              Axel Darvik var inne på Iterprojektet, och jag hade tänkt ta
              upp det också. Det innebär en jätteinvestering. Det kostar massor
              med pengar. Det är ingen ursäkt att många andra stater utanför
              EU också är med och kastar bort pengar på detta. Dessa pengar
              skulle egentligen behövas till forskning om trygga och långsiktigt
              hållbara energikällor som till exempel solkraft. Jag tror att
              vi skulle tjäna väldigt mycket mer om vi skulle satsa mer på det.
              Det är ju i energikällor som solkraften som framtiden ligger.
            </seg>
            <seg xml:id="i-e831e182312f0014-0">
              Även om man kanske kan få fram säkrare kärnkraft innebär Iterprojektet
              att vi satsar oerhört mycket pengar och att det blir väldigt mycket
              avfall, och det är en teknik som är oerhört svår. Det är jättedyra
              experiment som syftar till storskaliga energianläggningar, och
              de försenar bara omställningen till en vettig energipolitik. Det
              gäller här i Sverige, och det gäller också i utvecklingsländer,
              för där har man ju knappast någon chans att utnyttja någon fusionsteknik
              framöver. De energislagen som är lite enklare är inte så dumma.
              Alla länder kan ju använda sig av dem. Jag tror att det i så fall
              är betydligt bättre om vi globalt kan satsa på dem.
            </seg>
            <seg xml:id="i-1cc8517ca8e731e6-0">
              Jag tycker att kärnkraften får och har fått mycket stöd, och
              förnybar energi har inte fått detta stöd. Det händer väldigt mycket
              inom EU. När det gäller förteckningar av elkonstruktioner eller
              konstruktioner över huvud taget räknar man med att 18 000 megawatt
              kommer från vindkraften. Det är mer än vad som kommer från kol,
              el, vatten och kärnkraft när det gäller nya anläggningar. Störst
              i dag är naturgasbaserad el som står för 100 000 megawatt, och
              jag tycker det är positivt. Solkraften är större än oljan, och
              här spelar ju naturligtvis priset in.
            </seg>
            <seg xml:id="i-f48d164729acb1c7-0">
              Miljöministern sade att hon uppfattar kommissionens förslag som
              ganska positivt. Jag hoppas ännu att regeringen kan arbeta för
              vissa förändringar. Visst ska vi arbeta för säkerhet, och vi måste
              ha regler omkring avfallshantering och så, men att subventionera
              det så mycket i stället för att använda mer pengar på de alternativa
              energikällorna tycker jag är fel.
            </seg>
          </u>
          <note xml:id="i-5414d408dbaea46c-0">
            Anf. 78 FÖRSTE VICE TALMANNEN:
          </note>
          <u who="sven-erik_sjostrand_34ddf7" prev="cont" xml:id="i-17a913a0e3aa012b-1">
            <seg xml:id="i-4d8500f3f1b11662-0">
              Jag vill erinra om att det är EU och kärnkraft som vi ska debattera.
              Det här är inte en generell energidebatt. Det är menat till alla
              debattörer.
            </seg>
            <seg xml:id="i-f85db868d6fc2adb-0">
              Herr talman! När det gäller kärnkraftsteknologin och EU spiller
              det över på många områden, bland annat klimatet.
            </seg>
            <seg xml:id="i-f49d759a8b85ca7f-0">
              Låt mig säga till Sven-Erik Sjöstrand att jag tycker att hans
              inställning när det gäller den forskning som har bedrivits inom
              Sverige och i EU har varit väldigt positiv. Jag tror också att
              det var väldigt angeläget att vi fick ökad kunskap om avfallshanteringen
              och säkerheten i våra reaktorer. Där fanns det nog en viss naivism
              för ett antal år sedan. Jag delar också statsrådets uppfattning
              att vi ligger väldigt långt framme där, och det är det väldigt
              viktigt att vi gör. Även vi som är förespråkare för kärnkraft
              har alltid skäl att erinra oss att kärnkraften inte är en säker
              energikälla. Den säkraste enligt min mening är vattenkraften.
              Däremot tycker jag att den bildade föreningen för kolkraftens
              och andra fossila energibasers vänner tar väldigt stora risker
              på klimatsidan. Jag håller också med statsrådet om att den delen
              inte innebär någon fara på en dag, utan det är ju det långsiktiga
              hotet som är det stora där.
            </seg>
            <seg xml:id="i-8a14376adcfb9833-0">
              Men efter talmannens ampra påpekande om att vi bör hålla oss
              till EU och kärnkraften vill jag återgå till den delen av svaret
              där statsrådet talar om att det finns en motsättning mellan interpellanten
              och svararen. Svararen är ändå i huvudsak positiv till att vi
              satsar mera inom ramen för detta, medan interpellanten ju inte
              vill att vi ska göra någonting alls på det här området. Där finns
              det en motsättning, och där står jag personligen närmare statsrådet.
            </seg>
            <seg xml:id="i-e15f438fbb5a0c39-0">
              Hur detta sedan ska behandlas inom EU-fördraget tillhör jag dem
              som inte har några särskilda synpunkter på. Jag ser mera till
              det substantiella innehållet.
            </seg>
          </u>
          <note xml:id="i-ceff4278ab3f46fd-0">
            Anf. 79 GUNNAR ANDRÉN (fp):
          </note>
          <note type="speaker" xml:id="i-d74d149ab40129a1-0">
            Anf. 80 AXEL DARVIK (fp):
          </note>
          <u who="axel_darvik_bc1b0b" xml:id="i-23e629599ca0bbd7-1">
            <seg xml:id="i-17ae3e28c2522040-0">
              Herr talman! Jag vill först säga till miljöministern att jag
              ser stora risker även med andra energislag som vi har. Gunnar
              Andrén nämnde olja och kol som Sverige förlitar sig på till större
              del i dag än tidigare. Även gas har naturligtvis effekter på klimatet
              med de växthusgaser som man släpper ut. Där konstitueras nu nya
              anläggningar i Sverige för att förse Sverige med energi. Bland
              annat i den stad jag kommer från, Göteborg, anlägger man nu stora
              gaskraftverk. Det finns alltså stora risker med detta också. Men
              jag vill inte heller att man ska sprida några myter om att vi
              i morgon skulle kunna ha ett stort svampmoln över Väröbacka eller
              Forsmark. Det är ju inte de typerna av risker vi pratar om när
              vi pratar om kärnkraft heller. Man kunde ju nästan ana att det
              var något sådant som dolde sig i ministerns oro.
            </seg>
            <seg xml:id="i-6c87695d30850ec3-0">
              Jag vill att vi arbetar vidare med att stärka forskningen, både
              nationellt och mellan EU-länderna, för ny teknik inom kärnkraftsområdet
              för att göra dagens teknik säkrare och morgondagens teknik möjlig
              att använda. Det är många med mig som är övertygade om att detta
              är nödvändigt för att kunna behålla jobben i Sverige och kunna
              säkra en god tillgång till energi.
            </seg>
            <seg xml:id="i-62aa1514495db52b-0">
              Det som är farligt är nog just att göra som Sven-Erik Sjöstrand,
              stämpla ut kärnkraften som uråldrig, omodern, oanvändbar och så
              vidare och slänga igen dörren fullständigt. I stället pratar Sven-Erik
              Sjöstrand sig varm om solenergin. Ja, fusionsenergi är faktiskt
              solteknik. Det är precis den tekniken som solen använder sig av.
              För att detta ska kunna utvecklas är EU verkligen nödvändigt,
              tillsammans med många andra länder. Jag hoppas att Vänstern kan
              tänka om och gå rakt in i framtiden i stället för att backa in
              i den.
            </seg>
          </u>
          <note type="speaker" xml:id="i-27343011ed1e2dab-0">
            Anf. 81 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-31">
            <seg xml:id="i-967aa645b4812b3c-0">
              Herr talman! Låt mig först ta upp det fortsatta arbetet inom
              EU när det gäller forskning på det här området. Jag är enig med
              Gunnar Andrén om att vi behöver forskning om kärnsäkerhet det
              är en viktig del men vi behöver också mer forskning om förnybar
              energi och de nya energikällorna.
            </seg>
            <seg xml:id="i-1abe760d22c9355d-0">
              Vi kommer självklart, Sven-Erik Sjöstrand, att delta mycket aktivt
              i förhandlingarna om energisatsningarna i det sjunde ramprogrammet.
              Viktigt för oss är naturligtvis att det är balans. Det är balans,
              som vi preliminärt bedömer det, i kommissionens förslag, men självklart
              är satsningen på den förnybara energin en mycket högt prioriterad
              fråga för Sverige. I det förslag som kommissionen har lagt fram
              nu handlar det just om att omvandla dagens fossilbränslebaserade
              energisystem till ett som är mer hållbart och som bygger på många
              olika energikällor och energibärare i kombination med bättre energieffektivitet,
              som är väl så viktigt. Det här är väldigt viktigt för att vi ska
              kunna hantera både försörjningstryggheten och klimatförändringarna
              och samtidigt självklart öka industrins konkurrenskraft i Europa.
            </seg>
            <seg xml:id="i-2711f22ab2e57854-0">
              Det här förslaget är alltså viktigt. Vi kommer att vara mycket
              aktiva i arbetet med att påverka det så att det verkligen blir
              ett förslag som stöder en energiomställning, som vi framför allt
              behöver för klimatpolitikens skull.
            </seg>
            <seg xml:id="i-bfe1cad448c632dc-0">
              Parallellt har vi kärnkraftsfrågorna, där olika länder har olika
              syn i Europa. Sverige hör till de länder som har beslutat fasa
              ut kärnkraften. För oss innebär det att vi behöver forskning som
              handlar om säkerhet. Vi behöver upprätthålla en god kompetens
              på det här området. När det gäller framtiden för kärnkraften kan
              jag konstatera att Folkpartiet är det enda partiet i riksdagen
              som vill bygga ut kärnkraften. Jag tycker att det är märkligt,
              och jag tycker att det vore bra om Axel Darvik ändå funderade
              också på möjligheten att faktiskt ha ett modernt samhälle framöver
              som bygger på förnybara energikällor att vi klarar att fasa ut
              kärnkraften och att vi också klarar att göra en energiomställning.
              Detta är jag helt övertygad om.
            </seg>
            <seg xml:id="i-d10d711454edd796-0">
              Det är inte så att vi använder mer olja och kol i dag. Vi har
              till exempel i stort sett bytt ut oljan mot pellets eller annan
              biomassa i alla fjärrvärmeverk i Sverige. Vi har redan börjat
              omställningen, och jag tycker att det vore viktigt för Axel Darvik
              att också se detta. Vi klarar detta. Vill vi inte gå över till
              ett samhälle med förnybara energikällor så kommer vi inte att
              klara det, men vill vi, satsar vi på det och ser vi möjligheterna
              så kommer vi att klara det. Vi ska arbeta för detta i EU på forskningsfronten
              men också på alla andra områden där energipolitik och klimatpolitik
              är aktuella.
            </seg>
          </u>
          <note type="speaker" xml:id="i-0da153540249d03e-0">
            Anf. 82 SVEN-ERIK SJÖSTRAND (v):
          </note>
          <u who="sven-erik_sjostrand_34ddf7" xml:id="i-43662e7e11fe5756-0">
            <seg xml:id="i-b99e270ed55ddb4d-0">
              Herr talman! Precis som miljöministern tycker jag att det ska
              vara balans. Det är viktigt. Jag är också glad för att miljöministern
              säger att vi måste satsa mer och mer på förnybara energislag.
              Det tror jag behövs. Som jag har sagt tidigare tycker jag att
              kärnkraften har blivit subventionerad väldigt mycket.
            </seg>
            <seg xml:id="i-215a569545a6cb01-0">
              Jag tycker också att det är konstigt att vi har två folkpartister
              här som går ut och verkligen försvarar att man ska subventionera
              med så mycket pengar till kärnkraften. Om man är marknadsliberal
              eller står för marknadsekonomi brukar man säga att företag ska
              klara av sina kostnader själva. Det gör inte kärnkraften. I stället
              har samhället gått in och både stöttat mycket av forskningen och
              städat upp, så att säga, efter kärnkraften. Det är ju det som
              sker.
            </seg>
            <seg xml:id="i-3fcbdaf8812507fe-0">
              Att Euroatom finns som ett fördrag innebär också att man har
              ett förhandlingsutrymme och att de frågorna blir prioriterade,
              av tjänstemän och på i stort sett alla nivåer. Det är därför vi
              menar att man måste arbeta för att få bort det. Det bör inte heller
              finnas med som en bilaga, utan vi ska i så fall förhandla fram
              andra regler för naturligtvis måste det finnas regler på området.
              Detta hoppas jag att miljöministern vill arbeta för.
            </seg>
            <seg xml:id="i-4e6f8ee7c9974a4f-0">
              Det har inte riktigt framgått hur intensivt Sverige arbetar i
              förhandlingarna för att få bort Euroatomfördraget. Jag uppfattar
              det som att det knappt är uppe på dagordningen. När vi ställde
              frågan till statsministern här i kammaren fick vi inget svar.
            </seg>
            <seg xml:id="i-5d4780e51b41ed04-0">
              När det sedan gäller till exempel Iterprojektet är riskerna oerhört
              stora. Det är höga temperaturer som krävs och oerhört mycket energi
              som ska tillföras för att detta projekt ska lyckas. Det är nog
              någonting som vi ska tänka på. Kanske skulle vi prioritera att
              använda pengarna på ett bättre sätt.
            </seg>
          </u>
          <note type="speaker" xml:id="i-13c903069003e09e-0">
            Anf. 83 Statsrådet LENA SOMMESTAD (s):
          </note>
          <u who="unknown" xml:id="i-865035701db8a037-32">
            <seg xml:id="i-54b7578194bb7dc1-0">
              Herr talman! Låt mig då avslutningsvis poängtera att Sverige
              alltså anser att Euroatom är ett föråldrat fördrag. Detta var
              uppe redan i konventet. Det var omöjligt att få tid att inkludera
              Euroatom på det sätt som vi hade önskat i konventsförhandlingarna,
              och det var därför vi gick fram med ett antal andra länder och
              begärde en ny konferens kring Euroatom. Vi är i dag inte tillräckligt
              många länder för att detta ska kunna bli verklighet. Vi måste
              alltså få ett ökat stöd för det initiativet.
            </seg>
            <seg xml:id="i-fb696f5379949331-0">
              När det gäller de fortsatta förhandlingarna kommer vi självklart
              att vara mycket aktiva. Förhandlingarna om det sjunde ramprogrammet
              för forskning har precis påbörjats. I detta ingår ännu inte Euroatomförhandlingarna
              som en central del, men det kommer. Vi kommer att vara mycket
              aktiva och driva våra frågor. Vi ser att både forskning och andra
              åtgärder inom EU kommer att spela en central roll för omställningen
              av energisystemet. För regeringen är omställningen till ett förnybart
              energisystem det överordnade målet i dessa förhandlingar. Som
              ni vet siktar vi på att klara detta parallellt med att vi med
              förnuft fasar ut kärnkraften enligt det beslut som en gång har
              fattats.
            </seg>
          </u>
          <note xml:id="i-10a4741b053009ea-10">
            Överläggningen var härmed avslutad.
          </note>
          <note xml:id="i-65962ad7abc11c1d-0">
            16 § Svar på interpellationerna 2004/05:592, 593, 600 och 612
            om jaktlagstiftningen
          </note>
          <note type="speaker" xml:id="i-22f70901ec49020e-0">
            Anf. 84 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-33">
            <seg xml:id="i-cd13cbafb8cd64d0-0">
              Herr talman! Rigmor Stenmark har frågat mig om jag avser att
              verka för en sådan ändring av 28 § jaktförordningen (1987:905)
              att det blir möjligt att fullt ut kunna skydda sina djur mot angrepp
              av rovdjur.
            </seg>
            <seg xml:id="i-65a64877b398813c-0">
              Staffan Danielsson har frågat mig vilka åtgärder jag avser att
              vidta för att dagens straffsatser för jaktbrott ska anpassas efter
              brottets natur och för att 28 § jaktförordningen ska ge tillräckligt
              utrymme för att freda husdjur mot rovdjur.
            </seg>
            <seg xml:id="i-de6f44f535cac446-0">
              Viviann Gerdin har frågat mig om jag avser att infria riksdagens
              tillkännagivande om en översyn av regelverket rörande möjligheterna
              att avvärja angrepp av stora rovdjur på tamdjur.
            </seg>
            <seg xml:id="i-dc608e506e31d137-0">
              Jan Andersson har frågat mig vad jag avser att göra för att skapa
              en rovdjurspolitik som uppfyller kravet på förtroende och delaktighet
              för människor som bor nära vargen och för att få till stånd en
              ändring av 28 § jaktförordningen för att åstadkomma en ökad acceptans
              för rovdjur.
            </seg>
            <seg xml:id="i-d5e4ccd2bce99b45-0">
              Alla frågorna har ett samband med riksdagens beslut om en sammanhållen
              rovdjurspolitik våren 2001.
            </seg>
            <seg xml:id="i-0485e0b8e56af2ef-0">
              Bestämmelser om när rovdjur som anfaller tamdjur får dödas finns
              i 28 § jaktförordningen. Bestämmelsen ger ägare eller vårdare
              av tamdjur rätt att döda björn, varg, järv eller lo utan tillstånd
              av myndighet om rovdjuret angripit eller skadat tamdjur och det
              finns skälig anledning att befara ett nytt angrepp. Då får rovdjuret
              dödas i omedelbar anslutning till angreppet.
            </seg>
            <seg xml:id="i-3c518b761e24a57c-0">
              Rovdjursutredningen föreslog i betänkandet Sammanhållen rovdjurspolitik
              (SOU 1999:146) att 28 § jaktförordningen ändras så att ägaren
              eller vårdaren av ett tamdjur får döda björn, varg, järv eller
              lo som är under direkt angrepp på tamdjuret. Det skulle således
              inte längre krävas att rovdjuret först angripit och skadat eller
              dödat ett tamdjur.
            </seg>
            <seg xml:id="i-96cfbca3c601ded7-0">
              Regeringen gjorde emellertid i propositionen om sammanhållen
              rovdjurspolitik den bedömningen att det åtminstone vid den tidpunkten
              var mindre lämpligt att ändra förutsättningarna för skyddsjakt
              enligt 28 § förordningen på det sätt utredningen föreslagit. Flera
              remissinstanser hade uttryckt farhågor för att en sådan ändring
              av förutsättningarna för skyddsjakt enligt 28 § förordningen skulle
              komma att medföra stora svårigheter att bevisa om ett jaktbrott
              begåtts eller om det varit fråga om tillåten skyddsjakt. Regeringen
              ansåg att dessa farhågor framstod som berättigade. Riksdagen delade
              den uppfattningen och fann det därför inte lämpligt att då ändra
              förutsättningarna för skyddsjakt i enlighet med utredningens förslag
              (bet. 2000/01:MJU9).
            </seg>
            <seg xml:id="i-686e0bf8b5fb2613-0">
              Frågan om utvidgning av möjligheterna till skyddsjakt på enskilds
              initiativ utan tillstånd behandlades av riksdagen senast våren
              2004. Riksdagen vidhöll då sin bedömning när det gällde eventuella
              bevissvårigheter men gav samtidigt regeringen till känna att en
              samlad översyn borde göras av regelverket med beaktande av såväl
              rättssäkerhetsaspekten som de fastlagda målen för rovdjurspolitiken
              (bet. 2003/04:MJU18).
            </seg>
            <seg xml:id="i-2e721fbad8c5b207-0">
              En sådan översyn pågår inom Regeringskansliet. Som en del av
              beredningsunderlaget ingår Naturvårdsverkets remissbehandlade
              framställan om en ändring av 28 § jaktförordningen. Ändringen,
              som bland annat innebär att ett angripande rovdjur ska få dödas
              när det anfaller tamdjur om försök har gjorts att genom skrämselåtgärder
              avvärja angreppet, har fått ett blandat mottagande av remissinstanserna.
              Riksåklagaren uttalade i sitt remissvar att man borde avvakta
              Högsta domstolens ställningstagande i det så kallade Gräsömålet
              för att kunna bedöma om och i vilken utsträckning en författningsändring
              behövs. Högsta domstolen meddelade dom i målet den 21 december
              2004.
            </seg>
            <seg xml:id="i-f46d8e00f70d6026-0">
              Genom Högsta domstolens dom har vi fått ytterligare underlag
              för ett ställningstagande till utformningen av bestämmelserna
              om rätt att ingripa mot rovdjur som anfaller tamdjur. Vi bereder
              nu frågan om en ändring av 28 § jaktförordningen vidare i Regeringskansliet.
            </seg>
            <seg xml:id="i-d9bce8974dffb2ff-0">
              I propositionen om sammanhållen rovdjurspolitik föreslogs också
              att straffet för grovt jaktbrott skulle höjas från fängelse i
              högst två år till fängelse i minst sex månader och högst fyra
              år. Vid bedömningen av om brottet är grovt skulle i fortsättningen
              särskilt beaktas om det avsåg ett hotat, sällsynt eller annars
              särskilt skyddsvärt vilt. Högsta domstolen och Hovrätten för Västra
              Sverige har i två domar nyligen funnit att jakt på varg som inte
              uppfyller kraven på skyddsjakt enligt 28 § jaktförordningen ska
              bedömas som grovt brott eftersom vargen är ett hotat, sällsynt
              och särskilt skyddsvärt vilt.
            </seg>
          </u>
          <note type="speaker" xml:id="i-7b6767ec8121bad3-0">
            Anf. 85 RIGMOR STENMARK (c):
          </note>
          <u who="rigmor_stenmark_bfd368" xml:id="i-bb577465c17c46a0-0">
            <seg xml:id="i-95f591e9dce5222d-0">
              Herr talman! Tack, jordbruksministern! Återigen har vi alltså
              en debatt kring jaktförordningen. Vi är många som kommer att delta
              i den här debatten, vilket visar att det finns en debatt ute i
              landet och också en berättigad oro för vad som sker på vår svenska
              landsbygd när det gäller möjligheten att försvara sina tamdjur
              mot rovdjur.
            </seg>
            <seg xml:id="i-9e7dc021e2469ba4-0">
              Gång på gång har vi fått svaret från jordbruksministern att regeringen
              har fått riksdagens uppdrag att se över jaktförordningen. Det
              svaret kan vi riksdagsledamöter. I alla fall jag hade sett fram
              emot ett svar i dag från jordbruksministern om vad hon anser måste
              förändras. Kommer det svaret möjligen i den följande debatten?
              Ministern har nu ett gyllene tillfälle att ge ett klart besked
              till oss alla som undrar: När kommer regeringen att lägga fram
              ett förslag till riksdagen som på ett tydligt sätt klargör att
              man enligt Sveriges lag har rätt att skydda sina tamdjur mot rovdjursangrepp?
            </seg>
            <seg xml:id="i-367ba1e25489daed-0">
              Herr talman! Rovdjurspolitiken går mot ett haveri. Så säger Owe
              Wiktorin i en artikel. Han har 300 000 jägare med familjer bakom
              sig. Jordbruksministern var, enligt samma artikel, på Jägareförbundets
              årsmöte, och hon kunde inte där heller ge klart besked på frågorna
              utan sade att ett problem för rovdjurspolitiken är att den inte
              får den legitimitet som den behöver. Vad jag förstår syftade jordbruksministern
              på att många som lever i områden med rovdjur inpå sig inte accepterar
              den rovdjurspolitik och lagstiftning som finns i dag. Det förstår
              vi.
            </seg>
            <seg xml:id="i-d057c9047f5b854d-0">
              Nu börjar man att ledsna på inte-svar från jordbruksministern.
              Jägareförbundet har skrivit direkt till statsministern: Det är
              dags att statsminister Göran Persson tar tag i det här och för
              svenska folket klargör om det är det socialdemokratiska partiet
              som anser att vi boende på landsbygden och jägare är så brottsbenägna
              att vi inte kan hantera vår rättighet att försvara egna tamdjur
              vid rovdjursangrepp.
            </seg>
            <seg xml:id="i-e49c91f698f5af22-0">
              Jordbruksministern! Jag tyckte måttet var rågat när jag följde
              debatten hemma i Uppland om Gräsöbonden som blev bestraffad och
              nu när vi fick besked att en man har fått fängelsestraff för ett
              vargskott han själv anmält. Det är självklart att man blir minst
              sagt irriterad.
            </seg>
            <seg xml:id="i-13ea38767ffda225-0">
              Av en annan tidningsartikel framgår det att det krävs ett opinionstryck
              mot HD. Jag tycker att det krävs ett opinionstryck mot jordbruksministern
              och den regering vi har. Det är precis vad som framgår i den här
              artikeln, att det är självklart att ingen kommer att sluta att
              skydda sina djur. Det ligger i sakens natur. Det är den utkomst
              man har. Man lever på dem. Man har dem inte för sitt eget nöjes
              skull. Men ingen kommer att göra som Stig Engdahl gjorde, det
              vill säga anmäla att man har skjutit en varg. Nej, i stället blir
              det: skjut och gräv. Det är inget som kan accepteras eller som
              någon av oss tjänar på eller gillar.
            </seg>
          </u>
          <note type="speaker" xml:id="i-67f9bb694e4c1eb8-0">
            Anf. 86 STAFFAN DANIELSSON (c):
          </note>
          <u who="staffan_danielsson_d90690" xml:id="i-7240d59e169ac0d5-0">
            <seg xml:id="i-21ecb578990fda80-0">
              Herr talman! Debatten sker i Helsingfors och inte i Dals-Ed,
              Gräsö eller på annat håll. Så är verkligheten. Riksdagen ligger
              här, men vi ska ha våra hjärtan även i bygderna i Sverige.
            </seg>
            <seg xml:id="i-bf3cac04b87f0ca4-0">
              Vi är flera som har reagerat mot att en bonde, en modern herde,
              som fredar sin husdjur, sina får, mot rovdjur, mot vargen, straffas
              av samhället genom att dömas till fängelse i ett halvt år. Det
              är ett straff som annars tilldöms dem som dräper en människa,
              som rattfull åsamkar människors död och så vidare. Här döms en
              ostraffad företagare, en bonde, som skyddar sina husdjur, sina
              får, till att i sex månader sitta i fängelse i stället för att
              arbeta i sitt företag. Det är en signal så gott som någon i dessa
              de yttersta av tider när företagandet sätts på undantag och diskussionen
              i stället mest handlar om betalt friår och den exakta nivån för
              ersättningar i olika stödsystem.
            </seg>
            <seg xml:id="i-fa193c1d180dd9b9-0">
              Bibelns böcker talar mycket om den gode herden som skyddar och
              bryr sig om sina får. Människan har i alla tider haft husdjur,
              skött dem, använt deras mjölk och så småningom kött, givit dem
              foder och vatten samt skyddat dem från faror och ond bråd död.
              Detta, fru jordbruksminister, ligger i vår ryggmärg, i det innersta
              av vårt väsen, att ta väl hand om och skydda våra husdjur.
            </seg>
            <seg xml:id="i-e8382f379e4c0c9b-0">
              I dag är det inte så. Den varg som börjar riva får, under stor
              skräck och lidande för fåren, skyddas av lagstiftningen så till
              den grad att det i stället blir den gode herden som i sin iver
              att skydda sina får klassas som brottsling värd stränga fängelsestraff.
            </seg>
            <seg xml:id="i-8e35028739a608ec-0">
              Jag ska ge en ögonblicksbild av hur en annan drabbad herde, en
              bonde, upplevde det när hans får nyligen dödades och skadades
              av en varg. Det är LRF:s ordförande i Värmland Hans-Ove Jensen,
              en mycket sansad man som nyligen beskrev verkligheten för årets
              LRF-stämma:
            </seg>
            <seg xml:id="i-35bb6bca1430eb90-0">
              Pingstdagens morgon när Kennet Holmström i Filipstad gick ut
              för att se till sina djur möttes han av en hemsk syn. Döda får,
              får som fortfarande levde men där halva bakdelen var aväten, får
              som var huggna i halsen, livrädda förskräckta får. 13 får avrättades
              av varghanen. De satte ut vakter nästa natt. Men efter två nätter
              var det dags igen. 17 döda får och tre saknade. Vargen har varit
              uppe på Kennets trappa och flera gånger på hans gårdsplan. De
              rovdjursdrabbade lantbrukarna får inte full ersättning, varken
              för sina skador eller stängsel. Indirekta skador en oerhörd tidsspillan
              att leta får och döda dem i ordnade former ersätts inte alls.
              Den som skyddar sina tamdjur betraktas efter den senaste domen
              som grov brottsling och döms till fängelse, på samma sätt som
              om han vållat någon människas död. De händelser som lantbrukare
              går igenom vid ett vargangrepp handlar inte bara om ekonomiska
              försluter. Det handlar lika mycket om traumatiska upplevelser,
              psykiskt lidande, vanmakt, rädsla och oro över att inte ha kontroll
              över sin vardagliga situation som människa. Det är lätt att sitta
              i Helsingfors och tycka att vi inte ska ta till övertoner i vargdebatten,
              men försök att tänka er in i Kennets situation.
            </seg>
            <seg xml:id="i-8657c5565793ff00-0">
              Det här var vad Hans-Ove Jensen sade.
            </seg>
            <seg xml:id="i-82f60efc9f8597d0-0">
              Ja, jordbruksministern, det är lätt att sitta i Helsingfors.
              Det är lätt att föreskriva för landsbygdens företagare vad de
              ska tåla, eller för till exempel bybor i Nusnäs i Dalarna där
              man lever i skräck för sju björnar som rör sig längs ridvägar
              och utanför hus. Men länsstyrelsens handläggare, 27 år, talar
              klarspråk: Det är svårt att lugna folk som är rädda. Bor man så
              här måste man lära sig att leva med vildmarken runt hörnet.
            </seg>
            <seg xml:id="i-83c1fe36e6d13344-0">
              Är det så här som jordbruksministern ser på stora delar av den
              svenska landsbygden, en vildmark runt hörnet för storstadsborna?
            </seg>
          </u>
          <note type="speaker" xml:id="i-38a9dc201e3df245-0">
            Anf. 87 VIVIANN GERDIN (c):
          </note>
          <u who="viviann_gerdin_9a9061" xml:id="i-47704313267e5858-0">
            <seg xml:id="i-d2d8b4cf261c3d08-0">
              Herr talman! Det finns ett stort engagemang bland oss centerpartister
              för att landsbygdsbefolkningens villkor ska förbättras. Det visar
              bland annat dagens centerinterpellationer, som tar upp olika problem
              som uppstår på grund av rovdjursangrepp.
            </seg>
            <seg xml:id="i-53041d362ecfc08c-0">
              Det största problemet med dagens lagstiftning är att den så kallade
              nödvärnsrätten tydligen inte existerar. Lagen är skriven så att
              det är i det närmaste omöjligt för en djurägare att försvara sin
              boskap, sin hund, på laglig väg. Att lagen är svårtolkad, inte
              bara för djurägaren utan även för rättsinstanserna, visas efter
              det att tingsrätten, hovrätten och Högsta domstolen kommit fram
              till olika beslut.
            </seg>
            <seg xml:id="i-2ecbe80bebb5ded1-0">
              Situationen för jordbrukare som har fått vargrevir i sin närhet
              är ohållbar. De orkar inte med pressen. De mår dåligt av att se
              förödelsen efter rovdjursangreppen. De får också en hel del merarbete
              helt utan ersättning som de ska göra för att skydda sina djur.
            </seg>
            <seg xml:id="i-1d94096e545ae877-0">
              Att stängsla in sin boskap kan till viss del hjälpa, under förutsättning
              att det sker enligt konstens alla regler. Statlig ersättning ges
              för stängslet, men inte för underhåll av det och inte för djurägarens
              arbete att leta och samla in sin boskap sedan de flytt i samband
              med att varg har tagit sig in i hägnaden.
            </seg>
            <seg xml:id="i-43b1ebefecad31f0-0">
              Jag har i min interpellation återgivit de senaste rovdjursangreppen
              öster om Karlstad, och jag har även tagit del av Kennet Holmströms
              situation, som Staffan Danielsson alldeles nyss redovisade. 30
              får sammantaget, i två omgångar, blev vargens byte. Uppgivenheten
              är stor. Detta försätter djurägaren i en svår och allvarlig situation
              eftersom boskapen enligt bestämmelser ska vistas utomhus under
              sommarmånaderna utan hänsyn till om det finns varg som attackerar
              djuren. Att djurägaren ska vakta sin boskap dygnet runt, det vill
              säga 24 timmar, kan väl inte vara avsikten. Eller kan vi framöver
              kanske få se statliga boskapsherdar inom vargreviren?
            </seg>
            <seg xml:id="i-cc0abc81f14ce435-0">
              I svaret från jordbruksministern kan jag inte utläsa att det
              har hänt något nytt sedan frågan sist var uppe till diskussion
              i kammaren. Det är mycket olyckligt. Jag beklagar det verkligen.
              Under tiden kommer med stor säkerhet fler vargangrepp att inträffa,
              och fler frustrerade djurägare kommer att våndas över valet om
              de ska våga försvara sina djur eller inte.
            </seg>
            <seg xml:id="i-8b1318f4012a1129-0">
              Detta föranleder mig att än en gång ställa frågan till ansvarig
              minister: Kommer det över huvud taget något förslag om förändringar
              av § 28 under innevarande mandatperiod? Det här har dragits i
              långbänk, och vi är många som undrar var frågan sitter fast. Det
              är olyckligt att skötsamma människor hamnar i den här situationen
              när de känner sitt ansvar att försvara sina djur för att sedan
              bli dömda som brottslingar.
            </seg>
          </u>
          <note type="speaker" xml:id="i-3e73b77759c61758-0">
            Anf. 88 JAN ANDERSSON (c):
          </note>
          <u who="jan_andersson_2e5dcb" xml:id="i-ebb23223d9fe525b-0">
            <seg xml:id="i-859985e9558af887-0">
              Herr talman! Tack för svaret, ministern, även om jag tycker att
              det är bland de klenaste svar på en interpellation som jag har
              sett.
            </seg>
            <seg xml:id="i-ec619d7e1977a3e1-0">
              Min fråga till ministern var vad ministern avser att göra, inte
              vad som har gjorts eller vad andra har gjort i den här frågan.
              Svaret på den frågan återfinns i interpellationssvaret på en enda
              rad: Vi bereder ärendet i Regeringskansliet.
            </seg>
            <seg xml:id="i-605eeebdd58350f8-0">
              Det är svaret på frågan vad ministern avser att göra. Resten
              är bara en upprapning och en bakgrundsbeskrivning av vad som har
              hänt. Det kan var och en av oss interpellanter och debattörer
              läsa om vi går in på riksdagens hemsida eller på Naturvårdsverkets
              hemsida. Vi riktar oss inte bakåt i frågeställningen, utan framåt.
              Det hoppas jag att ministern också tar chansen att göra.
            </seg>
            <seg xml:id="i-66df7af9d10fd08d-0">
              Jag tycker att det är näst intill en nonchalans mot riksdagen.
              Och det är väl att förvänta sig. Men det är också en nonchalans
              mot de människor som finns ute i vargbygderna och som har att
              leva med vargen. Det är nonchalans att inte ge ett bättre svar
              till dessa.
            </seg>
            <seg xml:id="i-93d6f9ec6dcbdedd-0">
              Det andas också en total brist på förståelse för vilka villkor
              man har ute på landsbygden i dagens Sverige. Att man ska tvingas
              stå och se på när vargen angriper tamdjur är för de allra flesta
              en fullständigt orimlig ingång i rovdjursfrågan.
            </seg>
            <seg xml:id="i-960d76d094ebcfac-0">
              Jag tror att det är oerhört viktigt, om vi ska klara att ha en
              livskraftig rovdjursstam det gäller alla rovdjuren att vi har
              en förankring och en legitimitet i rovdjurspolitiken. Det har
              vi inte i dagsläget, därför att lagen stämmer inte överens med
              det allmänna rättsmedvetandet, det vill säga att man måste kunna
              skydda sina djur om rovdjuren angriper.
            </seg>
            <seg xml:id="i-6ac5b0329b866412-0">
              Den här förankringen och legitimiteten månar vi om, precis som
              jag vet att ministern gör. Men låt oss då se till att få fram
              ett förslag som gör det möjligt för djurägare att försvara tamboskap
              och tamdjur!
            </seg>
            <seg xml:id="i-58af56f098341175-0">
              Min fråga, som jag återupprepar, är: När kommer ändringen? Riksdagen
              har gett ett tillkännagivande om att vi vill ha en översyn av
              28 §. När kommer ändringen, och kommer den att göra det möjligt
              för djurägare att skydda sina tamdjur?
            </seg>
          </u>
          <note type="speaker" xml:id="i-59dbe6dd4e82d48e-0">
            Anf. 89 LARS-IVAR ERICSON (c):
          </note>
          <u who="unknown" xml:id="i-865035701db8a037-34">
            <seg xml:id="i-20edb88c7c1caaab-0">
              Herr talman! Det kan tyckas lite egendomligt att en bleking som
              har utvandrat till Skåne ska lägga sig i en vargdebatt, men det
              finns skäl till detta. Vi har vid några tillfällen haft vargbesök
              både i Blekinge och i Skåne, och även där har en varg ställt till
              stor förödelse för fårägare. Jag har genom släkt och vänner i
              Värmland och Dalarna fått reda på vargens härjningar mot viltet
              och mot fåren, och jag delar deras oro.
            </seg>
            <seg xml:id="i-509e41a2fae644e3-0">
              Jag antar att ministern känner till att det även i södra Sverige
              finns en stor häpenhet inför den fängelsedom som har drabbat lantbrukaren
              som sköt den varg som dödade hans får.
            </seg>
            <seg xml:id="i-1e5fe659b2ba5591-0">
              Jag har vid flera tillfällen fått diskutera landsbygdens överlevnad
              och betydelsen av öppna landskap med ministern, och vi har varit
              överens om en del. Därför undrar jag nu: Är inte denna dom ett
              hot mot landsbygdsbefolkningens levnadsvillkor? Ska det inte vara
              möjligt att skydda sina djur mot vargens angrepp? Nästa steg kan
              bli att vargen ger sig på andra husdjur, som katter och hundar.
              Det lär finnas områden i landet där föräldrarna inte vågar släppa
              ut sina barn ensamma på grund av vargfaran.
            </seg>
            <seg xml:id="i-1afc7be621b46c5a-0">
              För oss som är uppväxta på landsbygden är det självklart att
              de djur som en lantbrukare har fått förtroendet att ta hand om
              ska ha de allra bästa villkoren. All misskötsel av djur måste
              beivras. En lantbrukare måste kunna beskydda sina djur i alla
              lägen.
            </seg>
            <seg xml:id="i-18bc6e0ccea651ca-0">
              Jag har med mina barn och barnbarn besökt Skånes djurpark och
              där fått se det stora varghägnet. Där gör varg ingen skada, och
              de tycks trivas ganska bra. Nu ska inte detta konstaterande missförstås
              så att jag anser att alla vargar skulle finnas i djurparker. Men
              låt oss ändå göra ett tankeexperiment och översätta djurparkens
              förhållanden till några stora hägn i vårt land med möjligheter
              till milsvida vandringar för vargen. Där finns bytesdjur, och
              där kan man också ha kompletterande utfodring. Då finns vargen
              i tryggt förvar, och folk och fä kan känna sig trygga.
            </seg>
            <seg xml:id="i-9bfcb0e332a23c8a-0">
              Jag är medveten om att detta är ett mycket radikalt förslag,
              men jag kan förstå de djurägare som i dag hävdar att det är enda
              lösningen. Som det är nu med lagstiftningen kan man alltså inte
              skydda sina djur mot vargens angrepp.
            </seg>
          </u>
          <note type="speaker" xml:id="i-6d1238f4fb4e00c6-0">
            Anf. 90 SVEN-ERIK SJÖSTRAND (v):
          </note>
          <u who="sven-erik_sjostrand_34ddf7" xml:id="i-43662e7e11fe5756-1">
            <seg xml:id="i-3cf9cbda85f59a7d-0">
              Herr talman! Här är ytterligare en skåning som lägger sig i debatten.
              Skälet till att jag gör det är att jag sitter i miljö- och jordbruksutskottet
              och har lite ansvar för de här frågorna i mitt parti. Jag tycker
              att det är viktigt att vi har den här debatten och att vi tar
              människors oro på allvar. Det måste vi göra. Det har framgått
              från många av interpellanterna.
            </seg>
            <seg xml:id="i-1e9b6ece1b39447c-0">
              Jag sitter i Landsbygdskommittén och kan berätta att på vårt
              förra möte fanns en representant för Småkom med, och då frågade
              jag honom hur de såg på rovdjursfrågorna. Svaret blev då: Om du
              vill fylla Folkets hus i någon kommun ska du bjuda in till att
              prata om rovdjursfrågor. Så är det; det engagerar så väldigt många.
            </seg>
            <seg xml:id="i-d7d0812a5c6d82e9-0">
              Det är klart att vi måste göra någonting. Jag tycker också att
              det kanske har tagit lite lång tid. Det är en svår och komplicerad
              fråga. Jag tror att det är viktigt att det kommer signaler till
              djurägarna att de har rätt att försvara sina djur om de angrips.
            </seg>
            <seg xml:id="i-a71c84de17e37fe8-0">
              Men vad är då försvar? Är det att skjuta vargen direkt? Jag tror
              att det skulle vara att gå alldeles för långt om vi hade gjort
              det hade vi nog utrotat vargen.
            </seg>
            <seg xml:id="i-19b1afd26b48bd80-0">
              Försvar kan vara skrämselåtgärder, att förebygga och att satsa
              mycket mer på rovdjursstängsel. Om varg finns inom områden med
              rovdjursstängsel kanske man ska få skjuta vargen, eller skrämma
              den. Jag vet inte, men jag tycker att vi måste ta den här diskussionen.
            </seg>
            <seg xml:id="i-5d4b47575bea2615-0">
              Enligt vad vi säger i mitt parti måste man försöka hitta förslag
              som innebär att vi får en långsiktigt hållbar rovdjurspolitik.
              Det är det som vi alla har kämpat för. Jag tror att riksdagen
              är ganska enig om det här.
            </seg>
            <seg xml:id="i-9eeb9d94cb0ce8e7-0">
              Jag kan ibland tycka att det är konstigt att rovdjursfrågan engagerar
              så många. Om en bygd får en försämrad service, om affären läggs
              ned och om ett sjukhus stängs får man inte den utflyttning som
              rovdjursfrågan medför. Jag tycker att det är konstigt. Man måste
              uppfatta och känna av vad människor ser som stora och viktiga
              frågor, och det här är en fråga som verkligen engagerar.
            </seg>
            <seg xml:id="i-75e3a864abf10371-0">
              Om vi kan hitta konstruktiva förslag vill vi från Vänsterpartiet
              vara med i diskussionerna. Man måste vara lyhörd och öppna sig.
              En sådan här fråga ska vi inte ha i valrörelsen, utan vi ska kunna
              hitta en lösning innan dess.
            </seg>
            <seg xml:id="i-34b36e4dd85ee7f8-0">
              Det har här pratats ganska mycket om domar och domskäl. Jag kanske
              inte ska gå in på det, men jag tycker att det är olyckligt att
              skillnaden mellan domar ibland är ganska stor. Det gäller då att
              hitta någon typ av likvärdig tolkning av 28 §. Det ska vara lika.
              En domstol ska tolka på samma sätt i Skåne som i Norrland.
            </seg>
          </u>
          <note type="speaker" xml:id="i-5c90104ee16e00bb-0">
            Anf. 91 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-df822bfd5eeecb21-0">
            <seg xml:id="i-b0f961a856a95139-0">
              Herr talman! För några veckor sedan råkade jag titta på tv, och
              där satt en kvinna som föll i gråt inför tv-kamerorna. Hennes
              man hade precis i det ögonblicket fått ett telefonbesked att han
              hade dömts till sex månaders fängelse.
            </seg>
            <seg xml:id="i-c14282efc075a733-0">
              Känn in det, jordbruksministern, sex månaders fängelse. Det är
              ett halvt år av en människas liv. Det är inte nog med fängelsevistelsen.
              Man blir också stämplad som fängelsekund för resten av livet.
              Man hamnar i ett brottsregister. Troligen mister den här personen
              sina vapenlicenser av samma skäl.
            </seg>
            <seg xml:id="i-eaa7d3d51f2e34e3-0">
              Det brott som denne ansvarskännande lantbrukare gjorde sig skyldig
              till var att han värnade sina djur mot ett rovdjur.
            </seg>
            <seg xml:id="i-3800fc470125fc22-0">
              Jag hävdar att mannen fängslas på grund av regeringens och jordbruksministerns
              orimliga regelverk, brist på engagemang och senfärdighet i kombination.
              Min fråga är: Är jordbruksministern till freds med den här situationen?
              Känns det bra inombords när man skickar människor i fängelse på
              grund av att man inte ändrar orimliga regelverk?
            </seg>
            <seg xml:id="i-7600f6b6dcaf52db-0">
              Rovdjursutredningen kom 1999 fram med ett förslag i den här frågan.
              Av det svar som ministern har lämnat framgår att man ansåg det
              förslaget vara mindre lämpligt, som det stod.
            </seg>
            <seg xml:id="i-62b4adb5bee2989e-0">
              Förra riksdagsåret uppdrogs av riksdagen till regeringen att
              återkomma med en förändring. Detta bottnade bland annat i miljö-
              och jordbruksutskottets besök i Karlstad. Där sade jordbruksforskarna
              muntligen till oss att om man ger en ökad möjlighet anser man
              att det är lättare att värna stammen, och att antalet djur därmed
              skulle öka, än om man har en sådan rigid inställning som ministern
              och regeringen har när det gäller den här frågan.
            </seg>
            <seg xml:id="i-ac237feef1f5f934-0">
              Jag och Moderaterna har engagerat oss kontinuerligt i den här
              frågan. Det är bara drygt en vecka sedan jag ställde en fråga
              om detta till statsministern, eftersom vi nu hamnar i betessäsongen.
              Han svarade naturligtvis undfallande och svävande och ansåg att
              det är viktigt att man gör det här ordentligt. Det ska väl ändå
              inte behöva ta ett antal år att göra en sådan smärre förändring.
            </seg>
            <seg xml:id="i-e21a3358d93a2548-0">
              Jordbruksministern gör uppenbarligen också grova missbedömningar
              i detta. Jag fick i ett skriftligt svar beskedet att i oktober
              2004 skulle det komma en förändring i avvaktan på att Gräsödomen
              skulle komma. Den blev visserligen några veckor försenad, men
              ännu ingenting har synts. Därefter har jordbruksministern sagt
              att våren 2005 ska det komma. Nu, jordbruksministern, är det sommar.
            </seg>
            <seg xml:id="i-eb66fd81e467f2fe-0">
              Min fråga är: Kan man över huvud taget lita på jordbruksministern
              i den här frågan? Är det ovilja, okunnighet, arrogans, senfärdighet
              eller vad är det som ligger bakom?
            </seg>
            <seg xml:id="i-89eaf283e933b3c8-0">
              Jag kan kort konstatera att ministern har en uppenbar oförmåga
              att förstå hur de här människorna har det.
            </seg>
            <seg xml:id="i-9c803fe0e35be3d9-0">
              När kommer förändringen?
            </seg>
          </u>
          <note type="speaker" xml:id="i-f7c4f59caf42592f-0">
            Anf. 92 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-35">
            <seg xml:id="i-21897b01f01e69e5-0">
              Herr talman! Jag är överens med interpellanterna om att man ska
              kunna skydda sina djur. Det är vi mycket överens om. Det är givetvis
              inte detsamma som att alltid döda rovdjuret. Jag är därför väldigt
              glad att både Viviann Gerdin och Sven-Erik Sjöstrand tar upp de
              förebyggande åtgärderna. Dem ska vi ha med oss, tycker jag. De
              är viktiga. Vi har också varit framgångsrika när vi har arbetat
              med de förebyggande åtgärderna.
            </seg>
            <seg xml:id="i-9a1a29bf43966386-0">
              Trots att vi har en större vargstam har inte rovdjursskadorna
              ökat i nämnvärd omfattning. Jag tror också att vi ska fundera
              över om vi kan vidta ytterligare åtgärder när det gäller att förebygga
              konflikterna.
            </seg>
            <seg xml:id="i-9f32383b6eb0a006-0">
              Jag tycker också att vi ska komma ihåg att det är centralt med
              en dialog och att vi har regionala rovdjursgrupper och regionala
              förvaltningsplaner.
            </seg>
            <seg xml:id="i-3735495f30b38e86-0">
              Nu till det som är frågan för den här debatten.
            </seg>
            <seg xml:id="i-eb8331cff09e1a1c-0">
              Vi har problem med 28 § jaktförordningen. Vi har problem med
              legitimiteten kring rovdjurspolitiken i de här bygderna, även
              om vi generellt har ett starkt stöd för den förda rovdjurspolitiken
              den politik som har beslutats här i kammaren.
            </seg>
            <seg xml:id="i-c6600e04c363ef97-0">
              Jag har också stor förståelse för den situation som de som lever
              i de här bygderna har, särskilt om man har tamdjur, och för de
              känslor som finns kring rovdjuren.
            </seg>
            <seg xml:id="i-66d95768e2d9993c-0">
              Jag har noga funderat över vad riksdagens tillkännagivande som
              vi fick 2004 innebär. Riksdagen säger mycket klokt i tillkännagivandet
              att vi måste se över den här paragrafen i jaktförordningen, men
              betonar rättssäkerhetsaspekter och de fastlagda målen i rovdjurspolitiken.
            </seg>
            <seg xml:id="i-05200f20f43251ce-0">
              Det är inte så enkelt som att säga att det bara är att ändra
              paragrafen och sedan är allt frid och fröjd. Vi ska ha ett system
              som är rättssäkert och förenligt med målen i rovdjurspolitiken.
            </seg>
            <seg xml:id="i-e61c90a9e32429d6-0">
              Vi behöver förtydliga 28 §. Det tycker jag också.
            </seg>
            <seg xml:id="i-7385301f67590e7d-0">
              Jag kan berätta att vi har kommit långt i det arbete som pågår
              i departementet. Jag ser framför mig att vi inom en snar framtid
              kan lägga fram ett förslag som innebär att vi förstärker skyddet
              för tamdjuren. En viktig ingrediens i det förslag som regeringen
              kommer att lägga fram är att man ska ha rätt att döda rovdjur
              inom inhägnat område.
            </seg>
            <seg xml:id="i-e67827aea50519d7-0">
              För att få rättssäkerhet och ett förtydligande av 28 § är inriktningen
              på arbetet att man inte ska kräva att rovdjuret dessförinnan har
              dödat ett tamdjur. Jag vill vara konkret på den punkten. Det är
              en viktig ingrediens i det förslag som jag räknar med att kunna
              lägga fram under våren. För mig är inte vårterminen slut ännu.
            </seg>
          </u>
          <note type="speaker" xml:id="i-cb1723a68dd802bf-0">
            Anf. 93 RIGMOR STENMARK (c):
          </note>
          <u who="rigmor_stenmark_bfd368" xml:id="i-bb577465c17c46a0-1">
            <seg xml:id="i-16bccb2dd837aea7-0">
              Herr talman! Tack, ministern. Om det kommer en förändring som
              kan få acceptans i hela riksdagen och som kommer att kunna få
              acceptans hos svenska folket det är ju det viktigaste skulle det
              vara mycket glädjande. Då tycker jag att interpellationen har
              givit resultat. Det hälsar jag med tillfredsställelse.
            </seg>
            <seg xml:id="i-4f8a0eff52e56f79-0">
              I går var det ju den 6 juni. Det var Sveriges nationaldag som
              vi för första gången firade som en helgdag. Vi firade och vi var
              stolta och glada över vårt fosterland. Vi var glada över vår vackra
              natur, glada över vår demokrati och glada över vår mångfasetterade
              kultur. Vi måste fortsätta att var det. Vi kan inte vara det om
              vi har den lagstiftning som vi i dag har på det här området.
            </seg>
            <seg xml:id="i-2b8e54acaa966051-0">
              Det hastar verkligen så att vi nästa 6 juni kan känna att vi
              kan vara helt och fullt glada. För mig var det onekligen smolk
              i bägaren under firandet i går när jag visste att vi i dag skulle
              debattera svensk lagstiftning och en paragraf som det inte fanns
              anledning att fira. Att vi i Sverige har en sådan här lagstiftning
              är varken demokratiskt eller rättvist.
            </seg>
            <seg xml:id="i-2ff4b7e3d086a5a9-0">
              Jag hoppas och förstår att jordbruksministern har insett att
              vi börjar ledsna och att vi kräver en förändring. Det går inte
              att lösa den här konflikten på annat sätt. Det är ju jordbruksministern
              som tillsammans med kollegerna i regeringen har makten. Det är
              klart att man undrar vad man egentligen väntar på. Man beskriver
              problematiken, och vad jag förstår har man insett problematiken.
              Det måste finnas en hållhake på något vis.
            </seg>
            <seg xml:id="i-9e130eb12024c6b5-0">
              Jag har faktiskt undrat varför det har blivit så här. Varför
              har det blivit så att vargen är så väldigt fruktad?
            </seg>
            <seg xml:id="i-c62dc51b33febf4f-0">
              Jag har i min barndom hört: Visst kan du gå i skogen. Det är
              klart att du kan gå upp i skogen och plocka bär och svamp och
              vara alldeles lugn. Men jag är tyvärr inte längre helt lugn i
              Värmlandsskogen.
            </seg>
            <seg xml:id="i-6d16978232b70cca-0">
              Jag slog upp i Nationalencyklopedin och läste om vargen. Där
              stod det: Vargen har i hela Europa varit det mest fruktade och
              hatade bland de större rovdjuren ända sedan 1700-talet. På 1800-talet
              dödades det 25 000 kreatur av rovdjur och så har det fortsatt.
              Så det känns ju inte som att vargen har varit någon unik varelse,
              vare sig på 1700-talet eller på 1800-talet. På 1900-talet blev
              vargen kanske lite unik.
            </seg>
            <seg xml:id="i-69ef258d589dd305-0">
              Det har också förts en diskussion som jag tyckte var lite överdriven,
              men så läste jag i Nationalencyklopedin att man hade tagit upp
              den också där. Jag citerar: Vid en genomgång av Värmlands kyrkböcker
              under 200 år upptäcktes bara noteringar om två vargdödade barn.
              Alltså hade det hänt, det som man har sagt aldrig har hänt.
            </seg>
            <seg xml:id="i-2babd0a96603c19f-0">
              Sedan läste jag vidare: När offrens antal i några socknar i Dalarna-Gästrikland
              under 1821 steg till 8 barn rörde det sig om en varg som under
              fångenskap mist sin naturliga rädsla för människor.
            </seg>
            <seg xml:id="i-9fe81dfdac85aef6-0">
              Man diskuterar ju om vargens naturliga rädsla för människor eller
              om det är vi som är onaturliga. Men vi ska väl inte gå tillbaka
              till 1800-talet, utan vi lever på 2000-talet.
            </seg>
            <seg xml:id="i-a0f0c94c45810e3d-0">
              Om man ska kunna efterleva den lag som finns i dag måste vi återinföra
              detta med herdar som Staffan Danielsson pratade om som hela tiden
              finns med i hagen och vaktar djuren. Jag förstår att vi inte behöver
              det efter våren 2005.
            </seg>
          </u>
          <note type="speaker" xml:id="i-e8e6b47b6d1c7c93-0">
            Anf. 94 STAFFAN DANIELSSON (c):
          </note>
          <u who="staffan_danielsson_d90690" xml:id="i-7240d59e169ac0d5-1">
            <seg xml:id="i-b22ffd914e659334-0">
              Herr talman! Vi diskuterar nu rätten för våra rovdjur att fritt
              ägna sig åt sina naturliga beteenden genom att överfalla, sarga
              och massdöda fredliga får. Denna rätt skyddas så starkt att den
              som vill skydda sina husdjur riskerar fängelsestraff på ett halvt
              eller flera år.
            </seg>
            <seg xml:id="i-b3545cd1daf6510f-0">
              Husdjurens lidanden får här ge vika för vargens naturliga beteende
              samtidigt som människans naturliga beteende att hålla vargen borta
              kriminaliseras. Självfallet innebär den växande vargstammen också
              att vargen får uppdraget att på olika smärtsamma sätt döda otaliga
              älgar, rådjur och andra djur som människan annars hade fällt genom
              ordnad jakt.
            </seg>
            <seg xml:id="i-c3df89499881767e-0">
              Ministern kom med något besked i alla fall, att man kanske får
              rätt att skjuta varg inom hägn, och det är bra. Detta hade dock
              inte räddat bonden i Dals-Ed från sex månaders fängelse. Den vargen
              sköts 100 meter från hägnet. Min fråga är: Tycker ministern att
              straffsatserna är väl avvägda i dag? Jag anser att de är för höga
              och bör sänkas. Vad tycker ministern?
            </seg>
            <seg xml:id="i-eba19f3299ddd668-0">
              Jag har framställt en interpellation som tas upp här alldeles
              strax om ligghallar för uroxar, Highland Cattle, som i alla tider
              levt i det fria utan ligghallar.
            </seg>
            <seg xml:id="i-ed32f2a542fcd5c3-0">
              När det gäller välfärden för våra husdjur vet välviljan vanligen
              inga gränser, utom när det handlar om fårens situation i varglandskap.
              Reglerna är ibland så kostsamma att uppfylla att lantbrukarna
              tvingas att upphöra med köttdjur och betesdrift. Landskapet växer
              igen, och vi äter gladeligen importerat kött från djur som levt
              under sämre förhållanden än i Sverige, det vill säga vi ägnar
              oss åt dubbelmoral och hyckleri.
            </seg>
            <seg xml:id="i-54ddf63cc1a5ddd2-0">
              Effekten blir densamma. Det blir omöjligt att hålla får och behålla
              en levande landsbygd på grund av vargfaran. Herdarna och bönderna
              liksom den bonde som nu dömts till sex månaders fängelse tvingas
              att sluta med sina husdjur och överge sina betesmarker. Den aktuella
              bonden har ju fått sluta med får. Jag vet inte hur han ska kunna
              hålla landskapet öppet, det som vi värnar om så mycket. Det är
              det som det handlar om. Vad innebär detta för landsbygden?
            </seg>
            <seg xml:id="i-88a4df4413b2e606-0">
              Frågan är vad jordbruksministern egentligen vill med landsbygden
              och våra unika betesmarker i norra Europa i områden med växande
              rovdjursstammar. Betesmarkerna är redan hotade genom en mycket
              krass ekonomisk verklighet. Signalerna om hur man får skydda sig
              mot rovdjuren ökar självfallet hoten mot det öppna landskapet
              och den levande landsbygden i dessa stora områden.
            </seg>
            <seg xml:id="i-2beb4d72c3af4d7d-0">
              Centerpartiet baserar sin politik på människors vardag, på ett
              underifrånperspektiv och där de så långt möjligt som beslutar
              berörs av besluten på så lokal nivå som möjligt. Förstår jordbruksministern
              hur pekpinnar ovanifrån om det ena och det andra kan upplevas
              av dem i de bygder som drabbas till exempel när det gäller lantbrukaren
              i Dals-Ed när de kämpar för sin bygd, sina husdjur och sin utkomst?
            </seg>
            <seg xml:id="i-cbda868391f404fc-0">
              Vargen är ett vildmarksdjur, och det finns nog utrymme för varg
              i Sverige. Men acceptansen för detta kräver samtidigt att avskjutning
              sker och att man tillåts att skydda sina husdjur i nödvärn. Dagens
              nödvärnsregler är orimligt restriktiva och måste ges en mer praktisk
              utformning. Stärk nödvärnsrätten, fru jordbruksminister, och sänk
              straffsatserna till rimliga nivåer!
            </seg>
          </u>
          <note type="speaker" xml:id="i-0306c37b7ef5a578-0">
            Anf. 95 VIVIANN GERDIN (c):
          </note>
          <u who="viviann_gerdin_9a9061" xml:id="i-47704313267e5858-1">
            <seg xml:id="i-82bd6bd26a5570dd-0">
              Herr talman! Jordbruksministern säger att vi är överens om att
              man ska skydda tamboskapen. Ja, men vi är inte överens om metoderna,
              åtminstone inte ännu.
            </seg>
            <seg xml:id="i-826868debfdbc528-0">
              Sedan vill jag också tillägga att det är bra med förebyggande
              åtgärder, men det löser inte alla problem. De är långt ifrån tillräckliga.
            </seg>
            <seg xml:id="i-5419e99a30656513-0">
              Jag vill hävda att enligt nuvarande lagstiftning sitter djurägaren
              själv i en rävsax. Om inte han ser till att skydda boskapen kan
              han dömas för att han har misskött sig. Han kan mista djuren och
              åka på att betala vite. Om han inte ser till att boskapen kommer
              ut i hagen vilket han ska göra enligt djurskyddslagen har han
              också begått ett brott. Det är helt klart att detta är oacceptabelt.
            </seg>
            <seg xml:id="i-5327be50301935c3-0">
              Vi talar väldigt ofta betydelsen av biologisk mångfald genom
              att värna om rovdjuren. Men sanningen är att vi håller på att
              utrota vissa andra djur inom de distrikt som har väldigt många
              rovdjur, framför allt varg och även lo.
            </seg>
            <seg xml:id="i-3bd272dc3a3998c4-0">
              Genom att det har skett en kraftig ökning av lodjursstammen och
              en 30-procentig tillväxt av vargar i Värmland har andra arter
              minskat. Älgstammen har minskat. Rådjursstammen och hjortstammen
              är kraftigt hotad. Även antalet räv och hare har minskat.
            </seg>
            <seg xml:id="i-ac10d5af35798a87-0">
              Sedan vill jag återge en händelse från norra Värmland, och den
              handlar om rovdjurens beteende. Händelsen har återgivits i medierna
              hemma, och den visar på att vargar absolut inte är skygga för
              människor.
            </seg>
            <seg xml:id="i-781419b1ae997dd7-0">
              På en plats i norra Värmland har en varg kommit ca 2030 meter
              från boningshuset och där lagt sig ned under en längre tid det
              handlar alltså inte bara om några minuter och med stort intresse
              övervakat en hundgård. Till den familjen går det inte att säga
              att man kan skicka ut sina små barn för att leka på gårdsplanen
              samtidigt som det ligger en varg och bevakar en hundgård 20 meter
              därifrån.
            </seg>
            <seg xml:id="i-5218d308feec913b-0">
              Det är inte okunskap hos landsbygdsbefolkningen att vara väldigt
              försiktig. Man har faktiskt en väldigt stor respekt för rovdjuren,
              och därför agerar man också på det sätt som man gör.
            </seg>
            <seg xml:id="i-5dc9a5e20bee0d4f-0">
              I ett interpellationssvar den 27 april säger jordbruksministern
              att kunskap är en förutsättning för en ökad förståelse mellan
              olika uppfattningar kring rovdjursförvaltningen. Jag instämmer
              i det. Men ökad kunskap bland beslutsfattare för hur vargens närhet
              påverkar landsbygdbefolkningen är också viktigt. Den kunskapen
              tycker jag inte har kommit fram till fullo. Många gånger menar
              man att rädslan för vargen är någonting som ligger längre tillbaka
              i tiden.
            </seg>
            <seg xml:id="i-25b9d03a93427279-0">
              Men vi måste börja lyssna på människor som lever med vargen runtomkring
              sig. De har inte längre samma förutsättningar att ägna sig åt
              fritidssysselsättningar och utöva företagsamhet, utan de påverkas
              av vargen. Någon ekonomisk kompensation för den förlust som man
              drabbas av på grund av varg har mig veterligt än så länge inte
              utgått. Det kan till exempel vara svårt att hyra ut fritidshus
              i vissa områden.
            </seg>
            <seg xml:id="i-b0c73422615fc8c8-0">
              Det är klart att det handlar om en rädsla, men det får också
              ekonomiska konsekvenser att ha varg inpå husknuten.
            </seg>
          </u>
          <note type="speaker" xml:id="i-d776673d30118ac3-0">
            Anf. 96 JAN ANDERSSON (c):
          </note>
          <u who="jan_andersson_2e5dcb" xml:id="i-ebb23223d9fe525b-1">
            <seg xml:id="i-329d4a09a60ff05c-0">
              Herr talman! Det här handlar, som alla säkert förstår, inte bara
              om rovdjurspolitiken. Det handlar ytterst om att väldigt många
              landsbygdsboende i vårt land inte ska känna sig som andra klassens
              medborgare, att man tar deras problem på allvar.
            </seg>
            <seg xml:id="i-ffbc36eba1088c72-0">
              Ministern säger nu att vi är överens om att man ska kunna skydda
              sina tamdjur. Det tycker jag är bra. Ministern har också, säger
              hon, insikten om att vi har problem med legitimiteten för § 28.
              De här båda insikterna ihop gör väl kanske att vi ska kunna komma
              till en vettig lösning i frågan. Det är då oerhört viktigt när
              regeringen antar den slutgiltiga utformningen av § 28 att det
              inte sker på ett sådant sätt att man gör en förändring men det
              ändå blir omöjligt att i praktiskt handhavande skydda sina djur
              mot rovdjuren. Det är förmodligen det som har gjort att det har
              tagit tid, även om jag och de andra debattörerna tycker att det
              har tagit onödigt lång tid när det gäller den här paragrafen.
              Det är som sagt ett år sedan eller mer sedan vi hade frågan uppe
              till debatt i riksdagen och då tog ett utskottsinitiativ i frågan.
            </seg>
            <seg xml:id="i-32a6f268f07d8ce9-0">
              Ministern anser att det fortfarande är vår, och därom ska vi
              väl inte lägga någon tid att strida. Jag ska inte heller lägga
              någon tid på nästa replik, för jag tror att ministern kan behöva
              den tiden på departementet för att komma framåt i den här frågan.
              Om lite styvt två veckor är det midsommar, och då är det åtminstone
              för mig sommar. Då hoppas jag att vi har sett den här förändringen
              dessförinnan.
            </seg>
          </u>
          <note type="speaker" xml:id="i-82ba111cf3b61a7c-0">
            Anf. 97 LARS-IVAR ERICSON (c):
          </note>
          <u who="unknown" xml:id="i-865035701db8a037-36">
            <seg xml:id="i-289899a28f55b877-0">
              Herr talman! Ibland händer det att allmänheten, alltså den stora
              del av befolkningen som är utrustad med det som vi brukar kalla
              för sunt förnuft, reagerar kraftigt på någonting som de tycker
              är alldeles tokigt. Och nu debatterar vi en sådan situation, att
              en lantbrukare inte ska ha rätt att skydda sina djur mot viltangrepp.
              Är det verkligen lagstiftarens mening att man inte ska kunna försvara
              sina djur och förhindra en plågsam död för de djur man ömt har
              vårdat i många år.
            </seg>
            <seg xml:id="i-18f6c0be3086e62b-0">
              Det utdelas många nådastötar mot den levande svenska landsbygden,
              och nu är den orimliga lagstiftningen kring rätten att skydda
              sina djur mot vargangrepp är ytterligare ett exempel.
            </seg>
            <seg xml:id="i-2f78eeb96e60723e-0">
              När det gäller minknäringens framtid uppmanade jag ministern
              att åka till västra Blekinge, och det besöket blev av. Nu kan
              jag inte riktigt utläsa av Blekingetidningarnas skildringar om
              ministern blev omvänd, men vi får hoppas på det bästa. Ibland
              heter det ju att ädel frukt mognar långsamt. Då är min fråga:
              Ska ministern besöka de lantbrukare som har drabbats av vargens
              härjningar, till exempel i Värmland.
            </seg>
          </u>
          <note type="speaker" xml:id="i-6e844c58800d6ddb-0">
            Anf. 98 SVEN-ERIK SJÖSTRAND (v):
          </note>
          <u who="sven-erik_sjostrand_34ddf7" xml:id="i-43662e7e11fe5756-2">
            <seg xml:id="i-a90bb773fbd937f2-0">
              Herr talman! Jordbruksministern säger att förebyggande åtgärder
              är viktiga, och det tycker jag också. Jag håller verkligen med
              om det. Det är också roligt att höra att ministern säger att de
              har varit framgångsrika. Jag har varit i kontakt med rovdjursföreningar
              runtom i landet, och jag tycker att de gör ett enormt arbete.
              Många av dem utbildar sig i hur man sätter upp rovdjursstängsel.
              De är ute och utför ett ideellt arbete. Många gårds- och markägare
              får stöd för det förebyggande arbete som det innebär att sätta
              upp rovdjursstaket. Där tror jag att vi måste satsa på ännu mer.
              Det är klart att det inte är så lätt att få fram pengar, men om
              vi hjälps åt kanske vi kan prioritera det här området lite mer.
            </seg>
            <seg xml:id="i-8414e809548c3369-0">
              Det var också roligt att höra att ministern säga att departementet
              har kommit långt i arbetet med § 28. Jag har också fått de signalerna,
              och nu får jag det ju från säker källa.
            </seg>
            <seg xml:id="i-b87eec2fbcb837a8-0">
              Jag måste ändå fråga mig själv och kanske ministern om vi ökar
              legitimiteten i rovdjursfrågan om det blir lättare att skjuta
              en varg. Det är en rätt stor fråga egentligen. Och hur minimerar
              vi risken för utrotning av varg? Det finns ju faktiskt människor
              som verkligen vill utrota vargen. Jag har träffat några varghatare,
              och de vill inte ha några vargar alls i landet. Men vi har ännu
              en rovdjurspolitik som innebär ett etappmål på 200, som jag tycker
              är vettigt. Det är också en fråga om moral att vi kan ha varg
              för lång framtid.
            </seg>
            <seg xml:id="i-f59d01953bddef9b-0">
              Vi ska naturligtvis också titta på bevisbördan, för den är viktig.
              Man ska inte kunna skjuta en varg var som helst och kasta in den
              i ett inhägnat område. När sådana saker sker måste man också från
              länsstyrelsens eller Naturvårdsverkets sida kolla upp att det
              har skett på ett korrekt sätt.
            </seg>
          </u>
          <note type="speaker" xml:id="i-d95961d1b0885a7d-0">
            Anf. 99 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-df822bfd5eeecb21-1">
            <seg xml:id="i-9a421720f8eb7f21-0">
              Herr talman! Jag fäste mig vid några meningar som jordbruksministern
              yttrade i sitt inlägg. Den ena var om problem med legitimiteten
              i dessa trakter. Så uppfattade jag i alla fall ministerns utsago.
              I så fall påstår jag att ministern inte har en susning om vad
              man säger i de trakter som är drabbade av rovdjur och rovdjursangrepp,
              för om det är någonstans som det finns legitimitet så är det i
              de trakterna. Men det är möjligt att ministern bara rör sig i
              Helsingforss innerstad, och där är det en annan typ av legitimitet
              för de här frågorna.
            </seg>
            <seg xml:id="i-0e6c428571136fa8-0">
              Vidare säger ministern att det inte bara är att ändra i en paragraf.
              Är det egentligen inte det? I det här fallet handlar det ju om
              en förordning. Det innebär att regeringen inte ens behöver gå
              till riksdagen, utan regeringen kan själv fatta det beslutet på
              ett regeringssammanträde. Enligt mitt sätt att se det är det bara
              att ändra en paragraf. Har ministern någon annan uppfattning kunde
              det vara intressant att höra den.
            </seg>
            <seg xml:id="i-0738738bedbf71b0-0">
              Ministern säger också att den kommande förändringen handlar om
              att man skulle få använda nödvärn eller § 28 mot inhägnade djur.
              Då är min fråga: Är det regeringens uppfattning att djur har olika
              värde? Det vore i så fall intressant att få deklarerat. Då är
              min fråga: Vad gäller en lössprungen häst, ett lössprunget får
              eller en kviga? Är de fredlösa enligt ministern sätt att se det?
            </seg>
            <seg xml:id="i-1af93fc05770abe2-0">
              Mitt råd till ministern är bara: Krångla nu inte mer, utan se
              till att ändra den här paragrafen i enlighet med Rovdjursutredningens
              förslag som kom redan 1999, så upphör det här bekymret.
            </seg>
            <seg xml:id="i-3b832ba4c954a03c-0">
              Avslutningsvis: Ministern har lämnat ett löfte om att det här
              skulle komma till våren. Nu ska det tydligen vara under vårterminen.
              Jag tolkar det som den 19 juni.
            </seg>
          </u>
          <note type="speaker" xml:id="i-e9b81c72e530858b-0">
            Anf. 100 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-37">
            <seg xml:id="i-2c0432c4ae079fb5-0">
              Herr talman! Jag hyser stor respekt för de glesbygdsboendes situation
              och de känslor som finns kring framför allt vargen. Och som jag
              sade i mitt svar tidigare menar jag att vi behöver förtydliga
              § 28 i jaktförordningen.
            </seg>
            <seg xml:id="i-859854e02f35c104-0">
              När det gäller detta med legitimitet missförstod Bengt-Anders
              Johansson mig, kanske medvetet. Det var precis det jag menade,
              att den här politiken måste ha en legitimitet i de bygder där
              människor är närmast berörda av de stora rovdjuren.
            </seg>
            <seg xml:id="i-624163d35fee9317-0">
              Jag menar att vi nu är på väg att hitta en lösning med förstärkta
              möjligheter att skydda sina tamdjur. Jag tycker inte att djur
              har olika värde, utan här handlar det om att få en lösning som
              är rättssäker. Det är rättssäkerhetsaspekterna, Bengt-Anders Johansson,
              som är en ledstjärna för oss, precis på det sätt som riksdagen
              har uttalat i sitt tillkännagivande.
            </seg>
            <seg xml:id="i-a51c265a2f3809c4-0">
              Om vi får en paragraf som förstärker möjligheterna att skydda
              sitt tamdjur, som ger en möjlighet att döda vargen, som vi talar
              om, vid ett angrepp, får vi också ett system som är rättssäkert
              och som ger den enskilde djurägaren möjligheter att skydda sina
              djur. Då menar jag att vi inte har det problem med straffsatserna
              som har påtalats här av Staffan Danielsson.
            </seg>
            <seg xml:id="i-8740e0f880cfcef1-0">
              Bakgrunden till att riksdagen beslutade om att skärpa straffen
              var ju en omfattande olaglig jakt och att det var särskilt skyddsvärt
              vilt som drabbades. Men kan vi hantera det här på ett sådant sätt
              att vi får ett tydligare, mer rättssäkert system menar jag att
              de skötsamma djurägarna kommer att få regler som man kan leva
              upp till.
            </seg>
            <seg xml:id="i-93b38047be75e0a9-0">
              Sedan har vi den här frågan om landsbygden. Den jordbrukspolitik
              som vi nu har börjat genomföra den 1 januari i år bygger bland
              annat på ett konkurrenskraftigt svenskt jordbruk och en levande
              landsbygd. De areella näringarna är ju en otroligt viktig bas
              för att vi ska få den levande landsbygden, en levande landsbygd
              med både produktionsjordbruk och ett diversifierat jordbruk. Jag
              menar också att när vi diversifierar vår näringsverksamhet i de
              här bygderna är det en otrolig tillgång att ha en orörd natur
              med en rik flora och fauna. Det är ett mervärde som vi har i Sverige.
            </seg>
          </u>
          <note type="speaker" xml:id="i-68341c73b2dbd27d-0">
            Anf. 101 RIGMOR STENMARK (c):
          </note>
          <u who="rigmor_stenmark_bfd368" xml:id="i-bb577465c17c46a0-2">
            <seg xml:id="i-7671131bccf7d27f-0">
              Herr talman! Jag reagerar väldigt mycket när man säger att det
              är fråga om glesbygdsborna. Det handlar inte bara om glesbygdsbor
              när det handlar om att prata om människor som lever och bor på
              landsbygden. Det handlar om landsbygdsborna, men det handlar också
              i hög grad om stadsborna. För alla är vi ju beroende av att människor
              även i framtiden kommer att ägna sig åt jord- och skogsbruk. När
              vi nu i dag resonerar om huruvida man ska värna tamdjuren eller
              värna rovdjuren skulle jag faktiskt vilja säga att vad som är
              än viktigare är att vi värnar de människor som får sitt levebröd
              på detta sätt och som ser till att hålla landsbygden öppen, som
              ser till att vi har livsmedel som är friska och sunda och som
              vi alla kan ta del av. Låt oss inte glömma bort det. Det blir
              så väldigt teoretiskt. Låt oss se den verklighet som finns!
            </seg>
            <seg xml:id="i-f4174651742dac66-0">
              Jag tycker att det var lite intressant. Jag kommer inte ihåg
              vem det var som frågade ministern om hon skulle besöka de människor
              som har fått de här straffen. Men jag skulle nog tycka att vi
              alla här i riksdagen nu behöver en sommar där vi verkligen är
              ute i verkligheten och tar chansen att resonera och diskutera
              och hålla ögon och öron öppna. Jag tror inte ett dugg på att vi
              får en lagstiftning som vi har att ta ställning till så att jaktförordningen
              kommer att förändras nu under våren. Det skulle förvåna mig mycket,
              men det skulle vara en glad och positiv överraskning.
            </seg>
            <seg xml:id="i-a9f5fee7b8afc202-0">
              Men hur ska det gå till, ministern? Det måste väl ändå vara så
              att det måste ut till remissinstanser och partier för att man
              ska kunna skriva motioner. Vi måste ju ändå få en lagstiftning
              som vi verkligen får ha synpunkter på allihop så att hela riksdagen
              kan stå samlad så att vår landsbygdsbefolkning och vår stadsbefolkning
              kan känna att det här är något som vi verkligen tar tag i. Säg
              nu ingenting som det inte går att leva upp till, för nu har ministern
              verkligen ögonen på sig.
            </seg>
          </u>
          <note type="speaker" xml:id="i-0ea0c92b52882eec-0">
            Anf. 102 STAFFAN DANIELSSON (c):
          </note>
          <u who="staffan_danielsson_d90690" xml:id="i-7240d59e169ac0d5-2">
            <seg xml:id="i-2507f4168420731a-0">
              Fru talman! Allemansrätten ger oss alla möjligheten att fritt
              röra sig i Sveriges härliga skog och mark. Den rätten begränsas
              nu i allt större områden, som mer klassas som vildmark än som
              landsbygd. Det får man se upp med och fundera på inför framtiden.
            </seg>
            <seg xml:id="i-7cd618eb4b0f3ff4-0">
              Vi har en sträng djurskyddslag i Sverige. Om djur far illa, husdjur,
              i olika avseenden drabbas bonden, djurägaren, av hårda straff.
              Vem har ansvaret för de exempellösa lidanden som många fårbesättningar
              i Sverige nu kontinuerligt drabbas av? De får halva bakkroppen
              söndersliten och så vidare. Hade detta skett enligt djurskyddslagen
              hade vederbörande åkt i finkan. Jag noterar att samhället, som
              åsamkat så många djurs skräck och plågsamma död genom vargangreppen,
              av sig självt beviljats straffrihet för detta. Det här handlar
              alltså inte om likhet inför lagen egentligen. I så fall borde
              ju jordbruksministern, som är ansvarig för så många, hundratals,
              husdjurs, fårs, plågsamma död också sitta av något år i fängelse.
              Det vill jag inte. Men ge då rättvisa åt Dals Eds-bonden och alla
              de andra bönder som i framtiden kommer att drabbas av vargangrepp
              genom att de får en reell nödvärnsrätt att skydda sina djur. Det
              är bra att jordbruksministern har rört sig framåt i frågan i dag.
              Men min uppfattning är att det inte räcker. Det behövs en ännu
              mer generös nödvärnsrätt. Jag tror att straffen behöver sänkas,
              i vart fall när man som herde, som modern bonde, skyddar sina
              djur.
            </seg>
          </u>
          <note type="speaker" xml:id="i-a96f1c6b128bc05d-0">
            Anf. 103 VIVIANN GERDIN (c):
          </note>
          <u who="viviann_gerdin_9a9061" xml:id="i-47704313267e5858-2">
            <seg xml:id="i-55b091a81c699f9d-0">
              Fru talman! Jag vill avsluta med att säga att den förda rovdjurspolitiken
              saknar verklighetsförankring. Det är därför som det också finns
              ett starkt missnöje ute i bygderna och ett starkt engagemang.
              Att man inte ska kunna försvara sina djur mot rovdjursangrepp
              är inte acceptabelt. Jag vill också hävda att de oklarheter som
              finns i den nuvarande jaktförordningen har bidragit till att motverka
              målet i rovdjurspolitiken.
            </seg>
            <seg xml:id="i-daca2f57d7cbe19f-0">
              Så vill jag också lyfta fram några saker som jag skrev om i min
              interpellation. Det är att det här också får konsekvenser för
              de djurägare som är anslutna till Krav. Där finns det ett absolut
              krav på att djuren ska gå ute på fritt bete. Annars får man inte
              Kravmärka de här djuren. Det har också dykt upp frågor om att
              rovdjursangreppen kan leda till stora problem för de markägare
              som har anmält beten för att erhålla EU-bidrag. Så det finns en
              stor påverkan på olika sätt här. De areella näringarna blir verkligen
              utsatta och befinner sig i en påfrestande situation.
            </seg>
            <seg xml:id="i-b291b5d0294b12ae-0">
              Sedan vill jag avsluta med att säga att jag tycker att det är
              fruktansvärt att den som försvarar sin boskap eller sin hund ska
              drabbas av straff som faktiskt är hårdare än när en rattonykter
              kör ihjäl en människa och orsakar någon annans död. Om man jämför
              de här två sakerna tycker jag att det är helt horribelt vilken
              lagstiftning vi har.
            </seg>
          </u>
          <note type="speaker" xml:id="i-7759dc6d4bb9ed93-0">
            Anf. 104 MIKAEL OSCARSSON (kd):
          </note>
          <u who="mikael_oscarsson_70f9e9" xml:id="i-00ef9bbe0a313e7f-0">
            <seg xml:id="i-a3cb32dbdab8cc7a-0">
              Fru talman! Jag begärde en interpellationsdebatt i december förra
              året i den här frågan. Min bakgrund är att jag är född och uppvuxen
              på en liten gård. Min pappa hade elva kor. För mig är det väldigt
              lätt att se bondens situation. Jag tycker att det är hårresande,
              fru talman, att en sådan lagstiftning som den vi har i jaktförordningen
              över huvud taget har kunnat komma till att man ska hamna i fängelse
              för att man försvarar sina tamdjur. Detta är orimligt! Det strider
              mot allt rättsmedvetande.
            </seg>
            <seg xml:id="i-5eab080736607a1f-0">
              När den här debatten var uppe, den interpellationsdebatt som
              jag begärde i december och som sedan kom upp i mitten av januari
              och flera här deltog då också, gav ju ministern intrycket att
              det här skulle hanteras snabbt. Då hade ju Gräsödomen fallit.
              Han fick det här orimliga straffet på ett halvårs fängelse. Nu
              har det upprepats igen i Ed.
            </seg>
            <seg xml:id="i-4c3eb539e07c1194-0">
              Men ingenting händer. Det tar så lång tid. Nu har det sagts i
              debatten i dag att något ska ske innan vårterminen är slut. Låt
              oss se det. För vilka drabbas? Jo, det är de här bönderna. För
              mig blev det en väldig väckarklocka, jag representerar Uppland,
              Uppsala län, att vara ute och träffa de här fårägarna och höra
              deras berättelse om den oerhörda frustration de känner och den
              känsla av maktlöshet de har över att inte kunna försvara sina
              tamdjur vid ett angrepp. Om det nu sker en förändring, vilket
              jag hoppas, måste det gå snabbt. Det måste få bli så att en tamdjursägare
              får försvara sitt djur mot ett angrepp från en varg och kunna
              döda denna varg vid behov.
            </seg>
          </u>
          <note type="speaker" xml:id="i-cae1f21d8996136e-0">
            Anf. 105 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-38">
            <seg xml:id="i-48d0810939f43c18-0">
              Fru talman! Jag vill återigen framhålla att vi ska se till att
              vi får en jaktförordning som ger rovdjurspolitiken legitimitet,
              den rovdjurspolitik som kammaren har enats om, och vi har ännu
              inte uppnått våra delmål om föryngringar och våra etappmål. Men
              vi ska se till att vi förbättrar legitimiteten och att vi får
              ett rättssäkert system så att den enskilde tamdjursägaren kan
              känna sig trygg med vad man får göra och vad man inte får göra.
            </seg>
            <seg xml:id="i-71e759c2472aef4d-0">
              Jag har här deklarerat att i det förslag som regeringen avser
              att lägga fram kommer en viktig ingrediens att vara att vi ska
              förstärka skyddet för den enskilde när det gäller att skydda sina
              tamdjur och att det ska ske så att man får döda ett rovdjur som
              angriper tamdjur inom inhägnat område och att det dessförinnan
              inte ska krävas att rovdjuret har dödat ett tamdjur. Där når vi
              en stor vinst i och med att vi kommer ifrån det som i dag har
              gett osäkerhet, detta med att rovdjuret i omedelbar anslutning
              till ett tidigare angrepp angriper ett nytt tamdjur. Så på den
              punkten räknar jag med att vi ska få ett betydligt tydligare regelverk.
            </seg>
          </u>
          <note type="speaker" xml:id="i-a81482e0d3aed448-0">
            Anf. 106 MIKAEL OSCARSSON (kd):
          </note>
          <u who="mikael_oscarsson_70f9e9" xml:id="i-00ef9bbe0a313e7f-1">
            <seg xml:id="i-989fe48c369b5f21-0">
              Fru talman! Det är ett besked som jag och vi välkomnar. Men det
              är senfärdigt, och det är också väldigt konstigt att det bara
              ska gälla inom inhägnat område. Vad händer om djur går över? Som
              uppväxt på en liten gård vet jag att det hela tiden händer att
              djur går över. Kvigor springer i väg, kalvar är ute på vift, och
              ibland kan det tyvärr vara veckovis. Vad händer vid ett sådant
              tillfälle? Måste även detta gå upp till Högsta domstolen? Tänk
              igenom detta i förväg, så att det inte blir nya fruktansvärda
              fall. Se till att se verkligheten för landsbygdens befolkning,
              och se inte verkligheten bara från Sveavägen. Se till att ha en
              rovdjurspolitik som också kan omfattas på landsbygden.
            </seg>
            <seg xml:id="i-8165657c29e7bee5-0">
              Nu är detta straffbart. Det påpekades också här att det till
              och med är hårdare straff för detta än vid rattonykterhet och
              när man har ihjäl en annan människa. Detta är orimligt.
            </seg>
            <seg xml:id="i-3e272ad67f1335ef-0">
              Det är bra att lagen ändras, men se till att det inte blir några
              konstigheter när det gäller djur som befinner sig utanför inhägnat
              område.
            </seg>
          </u>
          <note type="speaker" xml:id="i-ff129584be302e61-0">
            Anf. 107 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-39">
            <seg xml:id="i-d182f449af284547-0">
              Fru talman! Jag ska inte ha något längre slutinlägg. Jag har
              sagt det som jag har på hjärtat. Jag vill bara framhålla att vi
              naturligtvis har landsbygdsbefolkningens situation för ögonen
              när vi nu jobbar med en förändring av 28 § i jaktförordningen.
            </seg>
            <seg xml:id="i-522949973eb134d0-0">
              Det som gör att jag nu koncentrerar mig på tamdjuren inom inhägnat
              område är att vi ska bygga ett rättssäkert system. Det är där
              vi kan börja för att förtydliga dessa regler. Vi kan inte ha system
              som innebär att vi har svårt att bevisa vad som händer. Det är
              det som har varit problemet med de nuvarande reglerna. Därför
              har vi nu koncentrerat oss på tamdjur inom hägn.
            </seg>
          </u>
          <note xml:id="i-10a4741b053009ea-11">
            Överläggningen var härmed avslutad.
          </note>
          <note xml:id="i-a21220b766603335-0">
            17 § Svar på interpellation 2004/05:674 om djurskyddslagen
          </note>
          <note type="speaker" xml:id="i-26787e707a2e6c82-0">
            Anf. 108 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-40">
            <seg xml:id="i-176275c7a7ec9bbe-0">
              Fru talman! Staffan Danielsson har frågat mig vilka åtgärder
              jag avser att vidta för att uppmuntra svensk djurhållning och
              betesdrift. Vidare frågar Staffan Danielsson, när det gäller Highland
              Cattle, vilka åtgärder jag avser att vidta för att Djurskyddsmyndighetens
              allt strängare tolkning av att även denna mycket härdiga ras måste
              ha tillgång till ligghall, även om den sedan inte används, ska
              anpassas till verkligheten.
            </seg>
            <seg xml:id="i-9e75f036d1c580e7-0">
              När regeringen beslutade hur den senaste reformen av EU:s jordbrukspolitik
              skulle genomföras i Sverige valde vi att genomföra den på ett
              sådant sätt att hävden av betesmarker stimuleras. Jag har tidigare
              redogjort för detta, och det sker genom att så kallade stödrättigheter
              fördelas på all jordbruksmark samtidigt som ett villkor för att
              få del av stödet är att både betesmarker och annan jordbruksmark
              bevaras och sköts. I samband med reformen förstärktes också det
              svenska miljö- och landsbygdsprogrammet med 400 miljoner kronor
              årligen, pengar som bland annat används för att höja miljöersättningen
              för skötsel av betesmarker och slåtterängar och för en höjning
              av det så kallade LFA-stödet i de mindre gynnade områdena.
            </seg>
            <seg xml:id="i-732e36613a969948-0">
              Inom ramen för det svenska miljö- och landsbygdsprogrammet satsas
              sedan flera år stora belopp för att bevara odlingslandskapets
              natur- och kulturmiljövärden. Miljöersättningar för bevarande
              av ett öppet och varierat odlingslandskap liksom för skötsel av
              betesmarker och slåtterängar och värdefulla landskapselement är
              bara några exempel på de omfattande satsningar som genomförs inom
              detta område. Utvärderingen av programmet efter halva programperioden
              visar också att åtgärderna har varit mycket framgångsrika och
              att stora natur- och kulturmiljövärden därigenom har kunnat bevaras.
              Detta målmedvetna arbete understryker den stora vikt som regeringen
              fäster vid frågan om bevarandet av det svenska odlingslandskapet.
            </seg>
            <seg xml:id="i-4c054e96eba5fd1a-0">
              Eftersom fler markägare kommer att efterfråga betesdjur för att
              klara skötselkraven på betesmarker kan jag glädjande nog notera
              att det nu finns en webbaserad betesdjursförmedling som administreras
              av LRF. Betesdjursförmedlingen kommer att underlätta för mark-
              och djurägare att bättre kunna utnyttja betesmarkerna.
            </seg>
            <seg xml:id="i-661ef09ac52a891a-0">
              Djurskyddslagen slår fast att djur ska behandlas väl och skyddas
              mot onödigt lidande. I Djurskyddsmyndighetens föreskrifter och
              allmänna råd (DFS 2004:17) om djurhållning inom lantbruket med
              mera, anges att endast djur som är lämpade för utevistelse under
              den kalla årstiden får hållas som utegångsdjur. En ytterligare
              förutsättning är att de yttre förhållandena såsom terräng och
              markbeskaffenhet är lämpliga för djuren. Vidare anges att utegångsdjur
              ska ha tillgång till ligghall eller annan byggnad som ger dem
              skydd mot väder och vind samt en torr och ren liggplats.
            </seg>
            <seg xml:id="i-0ee5f11b80d353ff-0">
              Det är inte med automatik så att olika raser är olika härdiga
              mot klimatpåfrestningar. Förmågan att klara kallt klimat beror
              på en mängd faktorer som djurets vikt och utfodringsintensitet.
              Djur av samma storlek och vikt som utfodras med olika intensitet
              producerar olika mycket överskottsvärme. Skötsel och utfodring
              som är väl anpassad för djuren har större betydelse vid utedrift
              än eventuella skillnader i rasegenskaper. Andra viktiga faktorer
              som påverkar djuren är strötillgång, vindhastighet, nederbörd
              och djurens renhetsgrad. Därför är det ett viktigt djurskyddskrav
              att djuren ska ha tillgång till någon form av byggnad som ger
              dem en torr och ren liggplats.
            </seg>
            <seg xml:id="i-b154557dd4a1ca99-0">
              En sådan byggnad bedöms inte kräva omfattande investeringar.
              Befintliga byggnader kan exempelvis ibland fungera som ligghallar.
            </seg>
            <seg xml:id="i-bb4ff1a7594fc88a-0">
              Djurskyddsmyndigheten är, liksom andra förvaltningsmyndigheter,
              självständig och fattar således beslut på eget ansvar. Jag har
              fullt förtroende för att myndigheten gör de bedömningar som behövs
              när det gäller kravet på byggnad och torr och ren liggplats för
              utegångsdjur.
            </seg>
          </u>
          <note type="speaker" xml:id="i-f5e6cba0645db9e5-0">
            Anf. 109 STAFFAN DANIELSSON (c):
          </note>
          <u who="staffan_danielsson_d90690" xml:id="i-7240d59e169ac0d5-3">
            <seg xml:id="i-a3041a03503ff5b8-0">
              Fru talman! Jag har i en tidigare interpellationsdebatt med jordbruksministern
              nyligen redovisat min djupa oro för att den svenska livsmedelsproduktionen
              börjar flytta utomlands. Och jag har föreslagit en kommission
              för ökad konkurrenskraft som skulle se över onödiga svenska merkostnader
              och byråkrati som belastar näringen. Statsrådet nappade inte på
              det. Därför tänker jag ta upp olika punkter som jag tycker behöver
              rättas till och diskuteras. Detta är en av dem.
            </seg>
            <seg xml:id="i-7e104181be210e4b-0">
              Den här interpellationen handlar om hur samhället vill tvinga
              på landets uroxar, den skotska rasen Highland Cattle, ladugårdar
              som de inte efterfrågar. Mig veterligt har dessa mycket härdiga
              nötkreatur med dubbla pälsar och anor från hedenhös genom forntiden
              inte vuxit upp i ladugårdar eller ligghallar utan helt enkelt
              i Guds fria natur. Djurskyddslagen ska främja djurens naturliga
              beteenden. Och hur naturligt beteende det är att trängas med andra
              djur i en ladugård kan man diskutera om man går in på en så grundläggande
              aspekt, framför allt när det gäller dessa uroxar, dessa ursprungliga
              raser med mycket täta pälsar och så vidare.
            </seg>
            <seg xml:id="i-607ed0f16f305633-0">
              Får dessa djur, som är mycket härdiga och mycket friska, fri
              tillgång till foder och vatten klarar de ofta de hårdaste svenska
              vintrar bara landskapet ger rimlig tillgång till vindskydd och
              lä. Detta är en mängd kunniga och erfarna uppfödare överens om,
              liksom en mängd kunniga veterinärer, agronomer, professorer och
              sakkunniga.
            </seg>
            <seg xml:id="i-ad0a8a14501c6978-0">
              I Danmark har Highland Cattle ett generellt undantag från kravet
              på ladugård eller ligghall. I Finland ges det generösa dispenser.
              I Kanada lever andra härdiga nötkreatursraser som Hereford och
              Aberdeen Angus med skog som läskydd och med god tillgång på foder
              och vatten.
            </seg>
            <seg xml:id="i-0550c5561edf6ad7-0">
              I Sverige har de härdiga nötrasernas behov av foder, vatten och
              tillsyn men inte nödvändigtvis av ladugårdar eller ligghallar
              hanterats genom lokalt förankrade dispensmöjligheter hos länsstyrelserna.
              Detta var före den nya Djurskyddsmyndighetens tid. Denna myndighet
              tolkar nu genom en skärpning av förordningen i anslutning till
              djurskyddslagen dessa rasers naturliga beteende så att de måste
              ha tillgång till ladugård eller ligghall oavsett om de sedan använder
              den eller ej. Där är man generös. Man vill inte tvinga in djuren
              där om de inte vill det, men den här möjligheten ska finnas. I
              praktiken ger man egentligen inte längre dispenser.
            </seg>
            <seg xml:id="i-aeb08194a3ab0ae2-0">
              Det finns många exempel på att djuren ofta trivs bäst i det fria
              och ofta föredrar naturen eller enklare skydd framför moderna
              byggnader. Det vore väl en sak om Sverige var så rikt att vi hade
              råd att bygga djurstallar som inte behövs om lantbrukarna sedan
              fortsatte med köttdjur och betesdrift i alla fall. Tyvärr befinner
              sig den svenska betesbaserade köttproduktionen i ett ekonomiskt
              kärvt läge, med små ekonomiska marginaler. Redan utan dessa byggnadskrav
              lever denna produktion och därmed det öppna beteslandskapet allt
              farligare.
            </seg>
            <seg xml:id="i-0138492fff57af11-0">
              Med en rigid och stelbent tillämpning av djurskyddslagen så som
              Djurskyddsmyndigheten nu ofta tolkar och tillämpar den ökar således
              risken för att den svenska betesbaserade nötköttsproduktionen
              genom härdiga raser minskar och betesmarkerna därmed växer igen.
            </seg>
            <seg xml:id="i-61a8c66c24160fee-0">
              Vinnare är utländskt nötkött producerat under förhållanden som
              inte tillåts i Sverige. Jag förstår inte för mitt liv logiken
              i detta. Våra lagar måste ses i ett internationellt perspektiv
              och sammanhang där målet måste vara att hävda de svenska betesmarkerna.
            </seg>
            <seg xml:id="i-f03da5b958415590-0">
              Jag vill fråga jordbruksministern om hon är beredd att tillsammans
              med köttdjursuppfödare och expertis se över den regeltillämpning
              som i dag upprör så många lantbrukare och experter.
            </seg>
          </u>
          <note type="speaker" xml:id="i-c9ef1bdf54e0643e-0">
            Anf. 110 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-41">
            <seg xml:id="i-5eddb998a4458e09-0">
              Fru talman! Jag och Staffan Danielsson är överens om att vi ska
              göra allt vi kan för att se till att vi minskar det svenska jordbrukets
              kostnader så att vi får ett bättre kostnadsläge. På departementet
              har vi gjort en hel del. När vi genomförde den nya jordbruksreformen
              såg vi till att vi fick skattereduceringar, vilket vi talat om
              tidigare här i kammaren. Sänkningen av dieselskatten för jordbrukets
              och skogsbrukets arbetsmaskiner är den viktigaste. Vi jobbar också
              med regelverket.
            </seg>
            <seg xml:id="i-f7132b8028ff80f7-0">
              På departementet har vi en grupp med företrädare för näringen
              aktiva företagare som ger oss goda råd om vilka regler vi behöver
              se över och hur man alternativt skulle kunna formulera de här
              reglerna så jag menar att det här arbetet är i gång. Men jag kan
              tänka mig att få nya impulser från Staffan Danielsson och också
              förändra inriktningen på det arbetet.
            </seg>
            <seg xml:id="i-640aa10138338ebd-0">
              Jag kan också berätta att jag i dag har tagit emot en utredning
              från utredaren Stefan Edman som på regeringens uppdrag har tittat
              på hur vi ska kunna få en hållbar konsumtion inom ramen för det
              konsumentpolitiska arbete som vi nu har i gång och som ska resultera
              i ett förslag till riksdagen i höst. Stefan Edman tar upp bland
              annat köttproduktionen, och han har en vision om ranchdrift i
              Sverige som också kan vara spännande i det här sammanhanget. Han
              ser framför sig att man samsas om olika typer av stallbyggnader
              och på det sättet ger djuren skydd. Han har också ett antal idéer
              om hur man ska kunna ändra reglerna för att bygga billigare.
            </seg>
            <seg xml:id="i-b74da97002b2ff30-0">
              När det gäller Djurskyddsmyndigheten och det regelverk i djurskyddslagen
              som Djurskyddsmyndigheten tillämpar är det upp till myndigheten
              att hantera dispensärenden. Det gör man efter att ha hört länsstyrelse
              och kommuner. Men det är klart att det är många faktorer som påverkar
              möjligheterna till utedrift. Det är markförhållanden och terrängen,
              och det är om arealen är stor nog. Det handlar också om att ha
              utfodrings- och bevattningsrutiner och om att ha en torr och ren
              liggplats som skyddar mot väder och vind. Att djuren inte använder
              liggplatsen kan hänga samman med att den inte är tillräckligt
              tilltalande för djuren, att den inte skyddar på det sätt som den
              ska göra och att djuren då inte har en torr och ren liggplats.
            </seg>
            <seg xml:id="i-92aef1973e7260c5-0">
              Sedan har vi detta med att jämföra med andra länder. Ja, det
              är svårt att jämföra med andra länder. Klimatet är mildare i Skottland
              än i Sverige. Men på den här punkten är det Djurskyddsmyndighetens
              uppdrag att bedöma vilka krav som kan ställas utifrån djurskyddslagstiftningen.
              Som jag sade inledningsvis har jag fullt förtroende för hur myndigheten
              hanterar de frågorna.
            </seg>
          </u>
          <note type="speaker" xml:id="i-5b8ea3e4621dd8dc-0">
            Anf. 111 STAFFAN DANIELSSON (c):
          </note>
          <u who="staffan_danielsson_d90690" xml:id="i-7240d59e169ac0d5-4">
            <seg xml:id="i-066671a562e6e356-0">
              Fru talman! Jag är glad över att jordbruksministern lyssnar på
              mina synpunkter och att en konkurrenskraftskommission eller något
              sådant möjligen kan komma. Jag är öppen för formerna. Men det
              viktiga är att vi med kraft tittar på det svenska jordbrukets
              kostnader och sänker dem överallt där så är möjligt. Jag tror
              att vi ofta är låsta i våra traditionella regelmönster och i vårt
              tyckande och att vi under regleringar och djurskydd helt enkelt
              har unnat oss lite för dyra regler. Min poäng är hela tiden: Om
              reglerna gör att vi flyttar ut djuren, vad vinner vi då? De har
              det ju sämre på andra håll. Nej, då är det bättre att vi tar bort
              merkostnaderna i Sverige. Vi ligger fortfarande i täten och kan
              behålla våra djur. Det är hela ingången för min del här.
            </seg>
            <seg xml:id="i-35bd0b055c204a66-0">
              Vidare handlar det om vår svenska byråkrati som är för krånglig,
              för tillkrånglad. Också där hoppas jag att vi kan vara överens.
            </seg>
            <seg xml:id="i-54559dcc18c92362-0">
              Det är bra att ministern vill titta på det här. Okej, ministerns
              jobb är att försvara Djurskyddsmyndigheten. Men praxis har ändrats.
              Förr gavs dispenser på ett flexibelt sätt till kunniga uppfödare
              som kunde visa att det fungerade i bygderna. Numera är det mycket
              sällsynt. Enligt vad som uttalats ska det egentligen vara krav
              på ligghall och så vidare.
            </seg>
            <seg xml:id="i-903e5a58f24fcf02-0">
              Nu har jag fått höra att motivet från Djurskyddsmyndigheten till
              att djuren inte använder de dyra hallar som sätts upp ute i markerna
              är att de inte är tillräckligt bra utformade. Det kan ju också
              vara så att de här djurens naturliga beteende är att vara ute
              i skog och mark. Har de tillräckligt med foder och vatten trivs
              de med det detta i stället för att tränga ihop sig i en torr byggnad.
            </seg>
            <seg xml:id="i-dad05fadb1fc483f-0">
              Ministern hade också exempel från Djurskyddsmyndigheten om att
              Sverige inte är Skottland. Så är det säkert inte. Jag nämnde inte
              Skottland, men jag nämnde Danmark och Finland. Det är inte så
              långt mellan Skåne och Danmark. I Danmark har man en generell
              dispens för Highland Cattle. I Finland skrattar man när man hör
              att vi håller på att driva rasen ut ur landet med krav som man
              inte har i Finland.
            </seg>
            <seg xml:id="i-7b5e472f1e49120b-0">
              Jag vädjar till ministern om att ordna ett seminarium. Tillsätt
              en grupp som lite djupare får titta på det här! Det är klart att
              Djurskyddsmyndigheten ska höras. Det kommer man inte ifrån. Också
              där finns det säkert välvilliga människor i vissa avseenden. Men
              även kunniga praktiker och många experter tycker att det är för
              rigida regler i dag. Vi har Svenska Djurhälsovården, och vi har
              veterinärer på Länsstyrelsen i Kristianstad där det finns ett
              aktuellt fall i Glimåkra med en bonde som nu drabbats. I sin desperation
              skriver bonden till Jordbruksverket, överklagar till länsrätten
              och skriver till jordbruksministern.
            </seg>
            <seg xml:id="i-e1cb4a6b6002cc4b-0">
              Jag vet att jordbruksministern inte kan gå in på enskilda fall,
              men man måste titta på den svenska lagstiftningen i ett internationellt
              perspektiv. Jag tror att det egentligen är där felet ligger. Det
              har varit debatter här i kammaren. Representanter för Miljöpartiet
              har varit med och sagt: Vi struntar i det internationella perspektivet.
              Vi har bestämt att djuren ska ha det bra i Sverige, och då ska
              de också ha det. Kan de inte ha det ska de inte vara i Sverige.
              Då får vi i stället importera kött utifrån. Det blir ju logiken.
            </seg>
            <seg xml:id="i-6c7e312e2d14eb08-0">
              Detta begriper jag mig inte på. Vi måste gilla läget att vi lever
              i en annan värld, att det är en friare marknad, att vi kan handla
              med livsmedel och kött i Europa. Ska vi värna det svenska beteslandskapet
              och de svenska köttdjuren i den hårda konkurrensen måste produktionskostnaderna
              vara sådana att det ger överskott. Uppenbart täcker inte kalkylerna
              att bygga ligghallar och djurstallar. Då är alternativet att se
              ifall raserna, med kunniga uppfödare, kan klara sig på ett rimligt
              sätt i naturen, vilket det i många fall finns exempel på i våra
              grannländer. Jag tycker att man ska bejaka detta, självfallet
              med prövning, och inte vara stelbent, som jag uppfattar att man
              väldigt ofta är från den nya Djurskyddsmyndigheten.
            </seg>
          </u>
          <note type="speaker" xml:id="i-7c63222da245ae2c-0">
            Anf. 112 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-df822bfd5eeecb21-2">
            <seg xml:id="i-bd11ea7c5e31e4ec-0">
              Fru talman! Det är en viktig debatt, som Staffan Danielsson tar
              upp. Det svenska jordbruket står inför stora utmaningar. Jag vet
              att jordbruksministern också har erkänt att det är besvärligt
              för det svenska jordbruket för närvarande. Vi har tillsammans
              i någon mån arbetat med frågan om en eventuell halvtidsöversyn
              av den gemensamma jordbrukspolitiken inom EU. Jag kan bara säga
              en sak, att den i sin tur leder till en mycket hårdare konkurrens
              mellan lantbrukarna inom Europa eftersom produktionsstödet fasas
              ut undan för undan.
            </seg>
            <seg xml:id="i-49de71d5fb7d5129-0">
              Då är det lite märkligt att höra jordbruksministern säga att
              vi inte kan jämföra oss med andra länder. Det är exakt det vi
              måste göra. I dag får vi in kött från Argentina och Brasilien
              etcetera. De kan alltså bära kostnaderna för frakten runt halva
              jordklotet, och ändå är köttet billigare än det svenska köttet.
              Detta borde oroa jordbruksministern.
            </seg>
            <seg xml:id="i-24ff7545a1143329-0">
              Det är också intressant att höra att när jordbruksministern talar
              om hur mycket den här regeringen har gjort för att förbättra för
              det svenska jordbruket är det enda exemplet hon kommer på sänkt
              dieselskatt. Det är väl gott och väl, men de övriga hundra saker
              som behöver göras hörde vi ingenting om, mer än att arbetet pågår.
            </seg>
            <seg xml:id="i-37fd1c8802129321-0">
              Sedan hörde vi att Stefan Edman har kommit med en idé om ranchdrift.
              Det är ingenting nytt. Det pågår redan i det här landet, kan jag
              upplysa jordbruksministern om. Det är möjligen förvånande om det
              var första gången jordbruksministern har hört talas om att ranchdrift
              kan förekomma, men det finns redan. Just den här ranchdriften
              bygger på att man inte har några byggnader eller mycket enkla
              skydd. Då är det också intressant att höra att Djurskyddsmyndigheten
              ska stå på egna ben. Det kan jag ha förståelse för. Men jordbruksministern
              hänvisar till att Djurskyddsmyndigheten kan lämna dispenser. Är
              det ett löfte från jordbruksministern att de från och med i dag
              kommer att lämna dispenser när det finns skäl för det? Enligt
              Staffan Danielsson har man i princip upphört med dispensgivandet
              i de här avseendena.
            </seg>
            <seg xml:id="i-ceef59301d38afa6-0">
              Den andra frågan är: Vilar den här förordningen på vetenskaplig
              grund, eller är det så som i andra fall där Djurskyddsmyndigheten
              försöker komma med förordningar att det vilar på tyckande och
              troende? Det vore intressant att få det beskedet. Är det vetenskapligt
              belagt att dessa djur behöver en byggnad?
            </seg>
            <seg xml:id="i-f5e55091dda32f9d-0">
              Avslutningsvis, fru talman! Om inte den svenske bondens produkter
              kan konkurrera med det utlandsproducerade köttet står vi inför
              en gigantisk igenväxning, och där har jordbruksministern ett oerhört
              ansvar.
            </seg>
          </u>
          <note type="speaker" xml:id="i-2d1268601c31c33c-0">
            Anf. 113 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-42">
            <seg xml:id="i-6267298268d4c1b0-0">
              Fru talman! Som Staffan Danielsson sade står det svenska jordbruket
              inför utmaningar och påfrestningar det är vi medvetna om. Det
              blir en hårdnande konkurrens när vi nu inom EU genomför den nya
              jordbrukspolitiken. Därför tycker jag att vi ska granska de regler
              som vi har och den byråkrati vi har. Vi ska hålla fast, tycker
              jag, med det som är våra mervärden, att bedriva en produktion
              som tar hänsyn till miljö och etik, en god djuromsorg. Men vi
              ska absolut inte ha regler som ger oss en onödigt tung kostnadsbörda.
              Det är därför som vi tillsammans med LRF under våren har startat
              ett benchmarking -projekt där vi jämför oss med länder som är
              våra närmaste konkurrenter. Danmark är ett väldigt intressant
              land att jämföra sig med. Danskarna har kommit längre i en marknadsanpassning
              av sitt jordbruk än vad vi har gjort och är mindre beroende av
              de ersättningar som man får via EU. Det är spännande att titta
              på det danska exemplet. Vi har också en mycket noggrann uppföljning
              av reformen, kvartal för kvartal, månad för månad, för att se
              hur reformen påverkar produktionen i Sverige.
            </seg>
            <seg xml:id="i-c053518b88686eaa-0">
              Sedan har vi den enskilda frågan här om utedrift och krav på
              ligghallar. Forskningen visar att när det finns en ligghall med
              en ren och torr plats för djuren då väljer djuren ligghallen.
              Det tycker jag att vi ska ta till oss. Det är en del i djurskyddet.
              Kan man ge djuren samma förhållanden finns det ett utrymme för
              dispenser enligt den nuvarande lagstiftningen. Det finns alltså
              en dispensmöjlighet, som jag sade i mitt svar.
            </seg>
            <seg xml:id="i-a5539121bb959d82-0">
              Vad gäller konkurrenssituationen ändrar MTR inte på klimatet.
              Det var det jag refererade till när jag pratade om Skottland.
              I övrigt delar jag Bengt-Anders Johanssons uppfattning om att
              konkurrensen har blivit hårdare i EU och även på den internationella
              marknaden när det gäller jordbruksprodukter. Det måste vi ha med
              oss.
            </seg>
          </u>
          <note type="speaker" xml:id="i-2209c75e4aaa252b-0">
            Anf. 114 STAFFAN DANIELSSON (c):
          </note>
          <u who="staffan_danielsson_d90690" xml:id="i-7240d59e169ac0d5-5">
            <seg xml:id="i-084193f8e7af02f2-0">
              Fru talman! Dispenser ges i praktiken inte längre. Det är en
              stor skillnad mot förhållandet i vårt sydliga grannland och vårt
              östra grannland. Detta försvårar utnyttjande av betesmarkerna.
              Djurskyddsmyndigheten tolkar själv sin förordning som att det
              behövs ett ingripande från högre ort för att det ska bli en ändring.
              Det är därför jag vädjar till jordbruksministern att ta en dialog
              via någon arbetsgrupp med kunniga producenter, med statskonsulenter
              på SLU och med djurhälsovården, experter på länsstyrelserna, som
              ser att det här fungerar i praktiken, liksom i andra länder.
            </seg>
            <seg xml:id="i-ca9f73b193fe3fc8-0">
              Vi har ett krav på ren och torr liggyta; det är riktigt. Hade
              det stått ren och torr liggyta och toalett för djuren hade man
              aldrig kunnat leva upp till det. Nu står det ren och torr liggyta.
              De här djuren har alltså gått ute sedan hedenhös. Tror mig, jordbruksministern,
              det är inte alltid de har hittat rena och torra liggytor under
              generationer. De lägger sig ofta på marken, på jorden. Regnar
              det och hällregnar det lägger de sig på fuktig jord, och de klarar
              det bra.
            </seg>
            <seg xml:id="i-8007c550bd1e9bf4-0">
              Man får inte förmänskliga djuren. Man får se till verkligheten.
              Jag vädjar om att se över problematiken tillsammans med expertis
              och producenter. Uppenbart är att kalkylerna inte tål dessa byggnader.
              Det är härdiga raser. De ha dubbla pälsar, de har levt ute i generationer
              sedan hedenhös. Ge producenterna en chans att få dispens. Det
              är egentligen det detta handlar om. Den nya Djurskyddsmyndigheten
              lever isolerad i Sverige, i ett tänkande som inte har ett internationellt
              perspektiv och som kan leda till att vi, precis som Bengt-Anders
              Johansson sade, får överge många betesmarker. De beskogas och
              bebuskas, och det blir ingen nötköttsproduktion och vi får förlita
              oss på import. Blir det så har vi alla ett ansvar för att det
              gick snett. Det vill jag förhindra, och det är därför jag är med
              i den här debatten.
            </seg>
          </u>
          <note type="speaker" xml:id="i-4f9c52fd0394d0df-0">
            Anf. 115 BENGT-ANDERS JOHANSSON (m):
          </note>
          <u who="bengt-anders_johansson_06e1b4" xml:id="i-df822bfd5eeecb21-3">
            <seg xml:id="i-bbbfcb7e7a216023-0">
              Fru talman! Jag utgår från att jordbruksministern i sitt fortsatta
              arbete har ett ovillkorligt mål att skapa en konkurrenssituation,
              åtminstone vad gäller det som står under våra politiska vingars
              beskydd, och förutsättningar för att bedriva ett konkurrensmässigt
              jordbruk.
            </seg>
            <seg xml:id="i-5e016bcacf95430b-0">
              Det är intressant när jordbruksministern säger att vi bland annat
              ska jämföra oss med Danmark och titta närmare på vad Danmark gjort.
              Innebär det att jordbruksministern, när det gäller uppstallade
              djur, också kommer att titta på hur många djur vi ska ha per kvadratmeter?
              Även där har danskarna bättre förutsättningar än de svenska jordbrukarna,
              inte minst i fråga om kycklingproduktion. Jag tror att det är
              så även vad gäller svin, men jag kan det inte på rak arm. Det
              vore intressant att höra jordbruksministern säga att det kommer
              att gälla hela vägen, att vi ska ha samma regler inom hela EU,
              att det innebär att Sverige får backa på ett antal områden. Det
              vore ett intressant besked att få här och nu.
            </seg>
            <seg xml:id="i-a2a8a89e797ee10a-0">
              Sedan är det lätt att bli smått filosofisk när vi börjar diskutera
              vad djur ska ha och inte ha. När man talar om djur som i hundratusentals
              år klarat sig utan ligghallar etcetera och när man talar om djurens
              naturliga beteende kan man, precis som Staffan Danielsson säger,
              i de stunderna börja fundera på hur naturligt det är att över
              huvud taget ha djur inomhus. Historiskt sett torde de inte ha
              fötts inomhus. Det tror inte jag. Snart kan man väl, med den nuvarande
              Djurskyddsmyndigheten, vänta sig att det ska finnas ligghallar
              även för älgarna.
            </seg>
          </u>
          <note type="speaker" xml:id="i-91672926c64f6ac4-0">
            Anf. 116 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-865035701db8a037-43">
            <seg xml:id="i-31bb9fc16d18d627-0">
              Fru talman! Jag tycker vi ska lämna åt experterna att avgöra
              vad som krävs för att djuren ska må bra, för att djuren ska känna
              välbefinnande. Vi har kommit lite längre än att bara ha som mål
              att djuren ska överleva. Vi vill att våra djur också ska må bra,
              och därför har vi krav på en ren och torr liggplats.
            </seg>
            <seg xml:id="i-9dec0eb58a228a13-0">
              Jag är mycket öppen för att generellt se över regler och inte
              ha kvar regler som inte ger oss något i gengäld. Men när det gäller
              sådant som är bra för miljön och bra för omsorgen om djuren tycker
              jag inte att vi ska kasta ut barnet med badvattnet. Vi ska vara
              rädda om de mervärdena. Däremot ska vi granska det som är kostnadsdrivande.
            </seg>
            <seg xml:id="i-5782644a99f9808d-0">
              Till Bengt-Anders Johansson kan jag beträffande Danmark säga
              att vi jämför alla regler för att se vad det är som påverkar kostnaderna
              och vilka skillnader det finns. I vissa fall beträffande somliga
              regler har vi högre kostnader, i andra fall har faktiskt danskarna
              högre kostnader. Jag vill inte säga att vi ska ha exakt de regler
              som danskarna har. Däremot driver jag frågan om att vi inom EU
              ska ha gemensamma regler på en bra nivå. Just slaktkycklingar
              är ett exempel på att vi är på väg att få gemensamma regler inom
              EU, harmoniserade på en nivå som vi tycker är bra och i linje
              med de djurskyddskrav som vi har.
            </seg>
            <seg xml:id="i-506f39bfedec9dcc-0">
              Jag vill avslutningsvis säga att det handlar om att ha koll på
              kostnader och att pressa kostnader. Det handlar också om att öka
              intäkterna för det svenska jordbruket, alltså att se till att
              vi på olika sätt stöttar det svenska jordbruket så att det får
              en bra avsättning för sina produkter. Därför är jag glad att regeringen
              förra veckan kunde fatta beslut om det nationella kuvertet som
              ger oss en möjlighet att stötta certifierad produktion, kvalitetsproduktion
              och också olika typer av säljfrämjande åtgärder.
            </seg>
            <seg xml:id="i-ef2fbda71f7bce54-0">
              Sedan handlar det förstås även om ersättningar från EU. Där arbetar
              vi just nu med vårt LBU-program.
            </seg>
          </u>
          <note xml:id="i-10a4741b053009ea-12">
            Överläggningen var härmed avslutad.
          </note>
          <note xml:id="i-da8202fb048f2e7e-0">
            18 § Svar på interpellation 2004/05:653 om arbete åt ungdomar
          </note>
          <note type="speaker" xml:id="i-16018dc169e2b9cb-0">
            Anf. 117 Statsrådet LENA HALLENGREN (s):
          </note>
          <u who="unknown" xml:id="i-865035701db8a037-44">
            <seg xml:id="i-14d34e325e148006-0">
              Fru talman! Axel Darvik har frågat mig när jag är beredd att
              komma med förslag som verkligen ökar utbudet av arbetstillfällen
              för ungdomar och vilka förslag jag avser att ta upp i en sådan
              strategi.
            </seg>
            <seg xml:id="i-de829510356cdba6-0">
              Regeringen ser mycket allvarligt på det nuvarande arbetsmarknadsläget,
              i synnerhet för ungdomar. Arbetslösheten bland unga är mycket
              hög, och den berör ett oroväckande stort antal individer. Detta
              är allvarligt eftersom arbetslöshet kan få förödande konsekvenser
              för såväl den enskilde som samhället i stort. Ett arbete ger självkänsla,
              egen försörjning och möjlighet att leva ett självständigt liv.
            </seg>
            <seg xml:id="i-ee03cedaa1c382a8-0">
              Hög sysselsättning är avgörande för ekonomisk tillväxt och utgör
              grunden för samhällets välfärd. När efterfrågan är hög på arbetsmarknaden
              får dessutom ungdomar arbete relativt snabbare än andra grupper.
              I detta läge av högkonjunktur är det viktigt att unga människor
              får fotfäste på arbetsmarknaden. Trots att arbetsmarknadssituationen
              för ungdomar för tio år sedan var ännu mer allvarlig än i dag
              lyckades man då vända utvecklingen. Regeringens satsning på att
              få ut unga i arbetslivet bedöms även denna gång ge ett positivt
              resultat.
            </seg>
            <seg xml:id="i-efdccc4626b629c3-0">
              Trots en hög ungdomsarbetslöshet finns det positiva inslag för
              ungdomar på arbetsmarknaden. Ungdomar har avsevärt kortare inskrivningstider
              på arbetsförmedlingen än andra åldersgrupper, och enligt ny data
              från Arbetsmarknadsstyrelsen, Ams, har långtidsarbetslösheten
              bland ungdomar 1824 år minskat med 37 % jämfört med förra året.
              Vidare har arbetskraftsutbudet bland ungdomar varit stabilt de
              senaste åren.
            </seg>
            <seg xml:id="i-584c29285de36b94-0">
              Ams intensifierade arbete med långtidsarbetslösa ungdomar har
              utgått från insatser med tydlig fokusering på jobbsökaraktiviteter
              mot den reguljära arbetsmarknaden och med tydliga krav på att
              den unge själv aktivt söker arbete. Denna fokusering på långtidsarbetslösa
              ungdomar har varit viktig då forskning visar att människor som
              varit arbetslösa i unga år har svårt att få förankring på arbetsmarknaden
              för lång tid framöver.
            </seg>
            <seg xml:id="i-c689cc7060438a4b-0">
              Vissa arbetsmarknadspolitiska insatser kan på kort sikt bidra
              till en lösning på arbetsmarknadssituationen för ungdomar. På
              längre sikt är det dock viktigt att även utbildningspolitiken
              medverkar med förebyggande insatser. Det är dock angeläget att
              regeringens samlade politik för ungdomar förebygger att ungdomar
              i riskzonen slås ut från arbetsmarknaden.
            </seg>
            <seg xml:id="i-466090493859b31c-0">
              Avsaknad av gymnasieutbildning eller avbrutna skolstudier påverkar
              ungdomars möjlighet till arbete. Därför är det grundläggande att
              rätten till utbildning utnyttjas.
            </seg>
            <seg xml:id="i-2089299adea4794d-0">
              För att angripa ungdomsarbetslöshet krävs en mångfald av åtgärder.
              Regeringen satsar därför på insatser och förbättringar inom olika
              områden och med olika angreppssätt. Det handlar om att förbättra
              effektiviteten och kvaliteten hos arbetsförmedlingarna och de
              program som arbetsförmedlingarna handhar, att få kommunerna att
              ta ansvar att följa upp och vägleda sina ungdomar, att hitta nya
              former och stimulera till att avtal sluts mellan utbildningssamordnare
              och näringsliv, att utveckla kombinationen mellan praktik och
              utbildning samt att satsa på entreprenörskapsprogram så att fler
              unga ser entreprenörskap och företagande i olika former som ett
              realistiskt alternativ till anställning för att realisera sina
              idéer och försörja sig.
            </seg>
          </u>
          <note type="speaker" xml:id="i-d782cac719b57d0a-0">
            Anf. 118 AXEL DARVIK (fp):
          </note>
          <u who="axel_darvik_bc1b0b" xml:id="i-23e629599ca0bbd7-2">
            <seg xml:id="i-3a90589a4143a6ae-0">
              Fru talman! Låt mig inledningsvis säga att det känns roligt att
              det är så mycket folk på åhörarläktaren och lyssnar på interpellationsdebatten.
            </seg>
            <seg xml:id="i-bd05dc945f4336d8-0">
              Utan att förringa de tidigare diskussioner vi haft under eftermiddagen
              om vargar och kossor tycker jag ändå att frågan om ungdomsarbetslösheten
              är den absolut viktigaste. Den är också betyget på regeringens
              politik. Hur väl lyckas regeringen föra en politik som ger ungdomar
              jobb? Det är en oerhört viktig fråga för Sveriges framtid. Mitt
              svar på frågan om man lyckats är nej. Ams statistik över arbetslösheten
              bland ungdomarna visar att den ligger på den högsta nivån på 2000-talet.
              Dessutom finns uppskattningsvis 70 000 ungdomar utanför den statistiken.
              De ungdomar som befinner sig i arbetslöshet, eller till och med
              utanför Ams statistik, hamnar ofta i en mycket destruktiv livssituation,
              ibland med kriminalitet och missbruk som följd. Det är mycket
              allvarligt. Därför måste verkligen något göras nu.
            </seg>
            <seg xml:id="i-e3f31894e5ac8ad3-0">
              Lena Hallengren har hög sysselsättning som sitt högsta mål. Regeringens
              lösning för att sysselsätta ungdomar är att likt romerska kejsare
              ge vår tids bröd och skådespel åt folket. Det handlar om bidrag
              och Amsåtgärder, som det numera heter med socialdemokratiska termer.
              Detta tror inte jag på. Liberal trygghet är för mig att ungdomar
              har ett jobb att gå till varje dag där man känner att man behövs,
              där man känner att man har ett arbete som är viktigt. Det tror
              jag ger verklig trygghet, och det är det som vi i Folkpartiet
              liberalerna vill prioritera. Vi vet hur det gick för de gamla
              romarna, även om de styrde väldigt länge.
            </seg>
            <seg xml:id="i-2961b679a5317d43-0">
              Lena Hallengren presenterade på Göteborgs-Postens debattsida
              ett tiopunktsprogram. Där lovade ministern bland annat att leverera
              en nationell koordinator, ett förtydligat informationsansvar,
              individuella handlingsplaner, flera Navigatorcentra och 500 folkhögskoleplatser.
              Enligt mig är detta en väldigt tunn agenda. Det är mycket prat,
              mycket ord, men lite verkstad.
            </seg>
            <seg xml:id="i-5b28fe33da6e687b-0">
              Jag har i stället här i dag med mig grunderna till en strategi,
              fem punkter, hälften så många men betydligt kraftfullare. Vad
              vi behöver i Sverige är riktiga lärlingsutbildningar och yrkesutbildningar
              på gymnasiet som inte är högskoleförberedande. Det kan ju verka
              lite konstigt att det behöver poängteras i samma andetag som jag
              nämner lärlingsutbildningen, men så är det faktiskt.
            </seg>
            <seg xml:id="i-07614a8a461c61a6-0">
              Jag vill också se privata jobbförmedlingar för akademiker. Många
              går nu direkt ut i arbetslöshet. Dessutom behöver vi som ett alternativ
              till akademin yrkeshögskolor med kvalificerad yrkesutbildning.
              Alliansen har föreslagit nystartsjobb för de ungdomar som hamnar
              i arbetslöshet och för dem som varit arbetslösa lite längre. Det
              innebär att man slopar arbetsgivaravgiften och ger dem en chans
              att komma in på arbetsmarknaden och få testa vingarna. Sist, men
              absolut inte minst, måste vi också satsa på entreprenörskap, kunskap
              och också medvetenhet om riskerna, så att inte alltför tunga bördor
              läggs på små och medelstora företag.
            </seg>
            <seg xml:id="i-16ef39f4069e9868-0">
              Detta är fem riktiga punkter. Jag hoppas att ministern har tid
              att tänka om och tänka nytt.
            </seg>
          </u>
          <note type="speaker" xml:id="i-0574b34f49cb4f4a-0">
            Anf. 119 Statsrådet LENA HALLENGREN (s):
          </note>
          <u who="unknown" xml:id="i-865035701db8a037-45">
            <seg xml:id="i-871330c726a51809-0">
              Fru talman! Jag är överens med Axel Darvik till en början i inlägget,
              som handlar om att vi inte har lyckats med situationen som den
              ser ut i dag när det gäller sysselsättningen. Det är väl ingen
              som på något sätt har påstått att vi har gjort det.
            </seg>
            <seg xml:id="i-0d1482625e863330-0">
              Däremot är jag inte beredd att hålla med om att liberal trygghet
              på något sätt skulle vara bättre när det handlar om sämre anställningstrygghet
              och sämre utbildningsmöjligheter. Det är det som Axel Darvik står
              här och talar om, inte att det behövs utbildning i ett kunskapssamhälle.
              Axel Darvik och Folkpartiet drar ju inte heller slutsatser av
              att unga människor som avbryter sina gymnasiestudier får betydligt
              sämre förutsättningar för arbete. Slutsatsen som dras då är inte
              att vi måste se till att man fixar gymnasieskolan utan att färre
              egentligen behöver gå i gymnasieskolan. Man ska inte behöva högskolekompetens.
              Några ska ha betydligt lägre kompetens, lärlingsutbildningar och
              inte ha möjligheten att gå vidare i livet, medan det ska ställas
              krav på att andra ska ha ännu högre utbildningar.
            </seg>
            <seg xml:id="i-b2b98e80c3b17926-0">
              Det handlar inte om bidrag och Amsåtgärder, och jag ska gärna
              rekapitulera något av den artikel som publicerades, eftersom säkert
              också Axel Darvik inser att en artikel innehåller en sammanläggning
              av åtgärder som görs snarare än en totalgenomgång av allt som
              faktiskt är möjligt. De åtgärder som jag valde att ta upp i min
              artikel är också de naturligtvis ett urval av det som görs.
            </seg>
            <seg xml:id="i-740b678cf26c9348-0">
              Först tror jag att vi ska vara överens om att vare sig Folkpartiet
              eller Socialdemokraterna ordnar en massa nya jobb. Om det hade
              varit enkelt att ordna en massa nya jobb, skulle vi nog alla ha
              gjort det för länge sedan. Men det handlar ju om att stå oerhört
              väl rustad. Till exempel handlar det om att ha ett anställningsstöd
              som möjliggör för dem som har svårt att komma in på arbetsmarknaden
              att få in en fot, inte med sämre anställningstrygghet, inte med
              löfte om att du får en sämre lön och att du dessutom kanske får
              gå om sex månader, att du tar jobbet från någon annan. Det handlar
              om ett anställningsstöd som gör det möjligt att få in en fot på
              arbetsmarknaden.
            </seg>
            <seg xml:id="i-2927fe503fc121ab-0">
              Det handlar också om det som Axel Darvik talar om, entreprenörskap,
              som om det inte hade nämnts. Jag vill gärna återupprepa att det
              är en viktig del. Det finns alltför många som kan tänka sig att
              starta eget men som ändå inte gör det. Och vad beror detta på?
              Nutek har ett uppdrag att stimulera nyföretagandet hos unga i
              bland annat gymnasieskolan. Jag tror att det är viktigt. Jag tror
              också att vi ska inse att inte alla, trots att de skulle kunna,
              vill starta eget. De kanske inte har modet och viljan. De kanske
              inte har idén som krävs för att starta eget. För en del hoppas
              och tror jag och för många fler i dag att det är ett alternativ.
            </seg>
            <seg xml:id="i-2a6e4b467261872d-0">
              Men vi kan inte så lättvindigt hoppa förbi hela utbildningspolitiken
              och låtsas som att om vi kortar utbildningsvägarna lite så blir
              det mycket bättre. Jag tror att det är precis tvärtom. Siffror
              visar att 1015 år efter att man lämnade gymnasieskolan var arbetslösheten
              56 % högre bland dem som avbröt sina gymnasiestudier kontra de
              som fullföljde den. Så vi ska inte satsa mindre på kunskap i ett
              kunskapssamhälle, Axel Darvik. Vi ska satsa mer på kunskap.
            </seg>
          </u>
          <note type="speaker" xml:id="i-92ffa6bdcdb33440-0">
            Anf. 120 AXEL DARVIK (fp):
          </note>
          <u who="axel_darvik_bc1b0b" xml:id="i-23e629599ca0bbd7-3">
            <seg xml:id="i-8c22c08e5f003977-0">
              Fru talman! Jag tar gärna vid just där Lena Hallengren slutade.
              Vi måste kunna satsa mer på kunskap för att nå framgång också
              när det gäller att bekämpa arbetslösheten. Men här har vi de stora
              skiljelinjerna i svensk utbildningspolitik. När vi pratar om kunskap
              ser vi individer. Vi ser att vi är olika du, jag och alla andra,
              att vi har olika mål i livet och lär oss på olika sätt. Men Socialdemokraterna
              är ju de som har skapat den här utslagningsskolan som vi har i
              dag där så många som en fjärdedel hoppar av gymnasiet. 40 % når
              inte upp till gymnasieskolans mål. En av tio elever kan inte läsa,
              skriva och räkna när de lämnar grundskolan. Det är ett uselt resultat.
              Men det beror på den syn man har när man buntar ihop alla människor
              i ett kollektiv och tror att en lösning ska passa alla.
            </seg>
            <seg xml:id="i-627e216ac611e712-0">
              Men utbildning är ett hantverk. Att det inte är någonting som
              man kör på löpande band är för mig en självklarhet. Det är därför
              som vi säger att det ska kunna finnas flera olika utbildningsmodeller.
              Vill man satsa på ett yrke och kunna gå ut i arbetslivet efter
              gymnasiet, ska det vara helt okej. Man måste inte börja på högskola.
              Men för Lena Hallengren är det en väg som ska gälla för alla.
              Det tycker jag är oerhört olyckligt, och det är också därför vi
              har fått den utslagning som vi har fått, för alla passar inte
              in i samma mall.
            </seg>
            <seg xml:id="i-04b07d4e9292bf4e-0">
              En av de absolut viktigaste grunderna till de problem som vi
              har med arbetslöshet bland ungdomar i dag är utbildningen. Men
              det finns naturligtvis också andra delar. Det måste skapas fler
              arbeten i Sverige. Det gäller inte att bara sysselsätta folk i
              det här landet, utan vi måste verkligen skapa jobb. Det är jobb
              som ger trygghet.
            </seg>
            <seg xml:id="i-37afd3f06f86608e-0">
              Entreprenörskap och förutsättningar för företagande är oerhört
              viktigt. Jag kan hålla med om att vi behöver bli mycket bättre
              på att skapa förutsättningar för människor att kunna ta till vara
              idéer, att få chans att komma i gång och så vidare. Men när jag
              lyssnar på ungdomsminister Lena Hallengren kan jag ändå inte riktigt
              ta regeringens initiativ här på allvar, för med den ena handen
              klappar man och med den andra handen slår man. När man säger att
              man gärna uppmuntrar nya idéer och så vidare, så klappar man.
              Men när man sedan gång efter gång lägger olika bördor på småföretagen,
              så slår man i stället.
            </seg>
            <seg xml:id="i-c1ff07bffc7dd58b-0">
              Det senaste är problemet med sjuklöneveckorna som innebär att
              småföretagare för en anställd som råkar bli sjuk en längre tid
              kan tvingas betala sjuklön i all evighet. Det visar att man saknar
              insikt om de problem och risker som det innebär. Om tyngre bördor
              och fler risker läggs på företagen, då vågar de inte anställa.
              Då skapas ett hårt klimat mellan arbetstagare och arbetsgivare
              med misstänksamhet i stället för försök att jobba tillsammans.
            </seg>
            <seg xml:id="i-f7e5e8d2f4c42a13-0">
              Det är återigen det socialistiska arvet som slår igenom hos Socialdemokraterna.
              Vi ser individen och möjligheten att samarbeta mot gemensamma
              mål, medan Socialdemokraterna hellre ser konflikter och delar
              in folk i klasser och grupper. Det är olyckligt. Det är också
              det som drabbar ungdomarna här.
            </seg>
          </u>
          <note type="speaker" xml:id="i-03c605f1daf12e35-0">
            Anf. 121 Statsrådet LENA HALLENGREN (s):
          </note>
          <u who="unknown" xml:id="i-865035701db8a037-46">
            <seg xml:id="i-ac482ad46f937204-0">
              Fru talman! Jag vet inte vad det är för socialistiska spöken
              som Axel Darvik ser när han står här i talarstolen. Jag har svårt
              att se dem. Jag tror inte heller att alla på läktaren ser några
              socialistiska spöken.
            </seg>
            <seg xml:id="i-f7766b79ae7f6a19-0">
              Vad det handlar om, Axel Darvik, är att vi inte ska se till att
              unga människor ska få signalen: Du behöver inte ägna dig så mycket
              åt utbildning och kunskap. Se till att skaffa dig ett jobb! Ungefär
              den signalen skickar du själv och Folkpartiet i talarstolen, fast
              lite mer inlindat.
            </seg>
            <seg xml:id="i-85617c954f61a720-0">
              Jag menar inte, och socialdemokratin menar inte, att högskoleförberedande
              utbildningar innebär att alla kommer att gå på högskolan. Men
              det innebär att alla har en möjlighet att när de någon gång vill,
              kan och behöver gå vidare och studera utan att gå omvägen via
              komvux, läsa upp flera ämnen, reparera det som man då inte tyckte
              var så viktigt därför att man hade förstått att det inte var så
              viktigt med utbildning, att det räckte med att hanka sig igenom
              delar av gymnasiet och att man sedan skulle få ett jobb. Det kanske
              är helt okej just då, men med 40 år i arbetslivet framför sig
              i ett kunskapssamhälle där människor måste lära mer och lära nytt
              om och om igen håller det inte att vi släpper ut generation efter
              generation där allt färre klarar kunskapskraven. Det tror jag
              vi är helt överens om.
            </seg>
            <seg xml:id="i-38481c73dfc93246-0">
              Detta är naturligtvis föremål för helt egna debatter, och har
              ju varit det också, inte minst inför den nya gymnasiepropositionen.
              Den handlar just om hur vi ska lyckas att individualisera undervisningen
              ännu mer än vad som görs i dag. Hur ska vi möjliggöra mer av arbetsförlagd
              utbildning och lärlingsutbildning? Det är nu en del av den gymnasieskola
              som sätts i sjön den 1 juli 2007.
            </seg>
            <seg xml:id="i-9bddd047fe2f899e-0">
              Jag tycker att vi ska tala om den politik som faktiskt är. Hur
              får vi fler att klara skolan? Hur får vi fler att vilja starta
              företag? Vad är felet med nationella koordinatorer som ska fundera
              över hur vi får fler branscher och skolor att ta ett gemensamt
              ansvar för att den enskilde inte går ut skolan och tycker att
              man har de teoretiska kunskaper som krävs samtidigt som arbetsmarknaden
              säger att det inte riktigt räcker och att de också vill ha arbetslivserfarenhet?
              När ska man någonsin få det? Någon gång måste man bli insläppt
              på arbetsmarknaden.
            </seg>
            <seg xml:id="i-0857da7715c05fba-0">
              Jag tror inte att den vägen är de insticksjobb som Folkpartiet
              än en gång slår sig för bröstet och föreslår. De leder till sämre
              anställningstrygghet. Dessutom tar man faktiskt jobben från någon
              annan. Man etablerar en låglönegrupp på arbetsmarknaden. Jag tror
              inte att det är på det sättet som unga människor vill eller kan
              få jobb. Även unga människor har behov av fasta jobb och jobb
              med riktiga löner. Annars kan man inte flytta hemifrån, skaffa
              bostad och bilda familj. Det handlar om att få reella förutsättningar,
              och då är utbildningen A och O. I väntan på det arbete som finns
              ska vi inte skicka signaler att man kan hasta sig igenom skolan
              och få ett jobb någonstans var som helst, huvudsaken att man får
              ett jobb, utan det krävs gymnasieskola och gymnasieerfarenhet.
            </seg>
            <seg xml:id="i-6473a2612088ea46-0">
              Jag ska ta ett kort exempel som beskriver vilken stor betydelse
              det spelar om man har hoppat av gymnasiet eller inte. Avsaknad
              av gymnasieutbildning eller avbrutna skolstudier påverkar inte
              bara ungdomars möjlighet till etablering på arbetsmarknaden utan
              också den framtida löneutvecklingen. Sysselsättningsgraden för
              elever som saknar fullständig gymnasieutbildning är 20 procentenheter
              lägre. Inskrivningstiderna vid arbetsförmedlingen är 60 % längre
              och löneinkomsterna 3040 % lägre. Om de som avbröt sina gymnasiestudier
              inte hade gjort det hade vi sannolikt haft en årskull som hade
              4 000 fler i arbete och ett inkomstbortfall på 2 miljarder kronor
              mindre.
            </seg>
            <seg xml:id="i-d3325bceace8ead8-0">
              Det räcker inte att inte förkorta gymnasieskolan och säga att
              det räcker om man går två år på gymnasieskolan och inte får högskolebehörighet.
            </seg>
          </u>
          <note type="speaker" xml:id="i-1074c611b447185e-0">
            Anf. 122 AXEL DARVIK (fp):
          </note>
          <u who="axel_darvik_bc1b0b" xml:id="i-23e629599ca0bbd7-4">
            <seg xml:id="i-069ff712ccbd1d42-0">
              Fru talman! Den här debatten har utvecklats till att handla väldigt
              mycket om utbildning. Jag tycker att det är viktigt. Utbildningspolitik
              är Folkpartiets absolut viktigaste område.
            </seg>
            <seg xml:id="i-3bdb2f548062e0ff-0">
              Det låter som om Lena Hallengren står här och anklagar mig för
              det misslyckande som den socialdemokratiska regeringen är ansvarig
              för. Det är ju den socialdemokratiska regeringen som har skapat
              en skola där en fjärdedel slås ut, lämnar skolan och får ett krossat
              självförtroende. Det är det ansvaret som Lena Hallengren och hennes
              ministerkolleger har att bära. Det är ett oerhört tungt ansvar.
              Vi har ett misslyckande i den svenska skolan där så många hoppar
              av och så många går ut grundskolan utan att kunna läsa, skriva
              och räkna. Det skapar den här arbetslösheten.
            </seg>
            <seg xml:id="i-de75637b8429cece-0">
              Jag hoppas att man snarast ändrar attityd och slutar att se ned
              på yrkesutbildningar och lärlingsutbildningar som något som skulle
              vara mindre värt. Vi är människor, och vi är olika. Vi har olika
              mål i livet. Det respekterar jag fullt ut. Jag är tveksam till
              om den respekten finns i det socialdemokratiska lägret.
            </seg>
            <seg xml:id="i-a83ebf4232047092-0">
              Jag vill ha en skola där individen själv får välja vilken typ
              av utbildning man vill gå. Vill man gå en yrkesutbildning ska
              man få göra det. Vill man gå en lärlingsutbildning ska man få
              göra det. Vill man gå ett studieförberedande, högskoleförberedande
              program på gymnasiet ska man få göra det. Nu har vi mer än en
              årskull ungdomar i arbetslöshet. Då tror jag att det krävs en
              kraftig omläggning, och det hoppas jag att den kommande valrörelsen
              kommer att handla om.
            </seg>
          </u>
          <note type="speaker" xml:id="i-7ca78fe2e2be52ad-0">
            Anf. 123 Statsrådet LENA HALLENGREN (s):
          </note>
          <u who="unknown" xml:id="i-865035701db8a037-47">
            <seg xml:id="i-0831572ad0e0afdc-0">
              Fru talman! Yrkesutbildning är oerhört viktigt och betydelsefullt
              på gymnasial nivå och på eftergymnasial nivå. Men varför just
              de yrkesförberedande utbildningarna inte ska ge högskolebehörighet
              har jag fortfarande inte lyckats förstå. Vi får väl ta det i någon
              annan lämplig debatt.
            </seg>
            <seg xml:id="i-9580027fc23f70b3-0">
              Axel Darvik inledde med att tala om fem punkter som skulle lösa
              arbetslösheten, och jag försökte i mina inlägg problematisera
              och beskriva hur många olika faktorer det är som samspelar och
              att utbildning spelar en väldigt viktig roll. Svartmålning av
              den svenska skolan är dessutom ett kapitel för sig som jag gissar
              kommer att vara Folkpartiets inlägg också i den här valrörelsen.
            </seg>
            <seg xml:id="i-18896dc4848dc812-0">
              Insatser när det gäller sysselsättning handlar om entreprenörskap,
              sysselsättningsåtgärder och aktiviteter för dem som är arbetslösa.
              Man kan naturligtvis tycka att det är bidrag och Amsåtgärder.
              Det handlar om unga människor som inte just nu har ett arbete
              men som ska stå så bra rustade som det bara går för att kunna
              få ett arbete. Det handlar om folkhögskoleutbildningar och att
              vägleda och hjälpa de ungdomar som står utanför arbetsmarknaden
              och som kanske också står utanför samhället. Det är en gigantisk
              utmaning, och den socialdemokratiska regeringen har antagit den
              utmaningen och fortsätter att göra det.
            </seg>
          </u>
          <note xml:id="i-10a4741b053009ea-13">
            Överläggningen var härmed avslutad.
          </note>
          <note xml:id="i-1ad5779de220d63c-0">
            19 § Svar på interpellation 2004/05:581 om riksdagens inflytande
            och UCAV-projektet
          </note>
          <note type="speaker" xml:id="i-a37bce84dc8a3fca-0">
            Anf. 124 Försvarsminister LENI BJÖRKLUND (s):
          </note>
          <u who="unknown" xml:id="i-865035701db8a037-48">
            <seg xml:id="i-e8c196549c511e5d-0">
              Fru talman! Lars Ångström har frågat mig om jag avser att verka
              för att Sverige ska ingå ett utvecklingsprojekt kring en obemannad
              flygande stridsfarkost, en så kallad UCAV, tillsammans med Frankrike.
            </seg>
            <seg xml:id="i-46c25e0e89ec8291-0">
              Låt mig först säga att jag är väl medveten om försvarsutskottets
              betänkanden angående riksdagens inflytande över materielförsörjningen.
              Regeringen har bland annat därför tillsatt en försvarsstyrningsutredning
              för att ta fram underlag till hur styr- och finansieringsformerna
              i försvaret skulle kunna utvecklas. Utredaren har nyligen lämnat
              ett delbetänkande kring hur systemet med beställningsbemyndiganden
              bör utvecklas. Utredaren föreslår att riksdagen informeras om
              vilka materielobjekt som ingår i bemyndiganderamen för materiel
              med mera så att sambandet mellan anslag, bemyndiganderam och investeringsplan
              blir tydligt.
            </seg>
            <seg xml:id="i-15601161f3a4200a-0">
              Inom Regeringskansliet pågår ett arbete med att sammantaget utveckla
              redovisningen till riksdagen för att tillgodose de önskemål avseende
              materielförsörjningens spårbarhet till operativ förmåga med mera
              som utskottet framfört. Denna utvecklade redovisning av materielförsörjningen
              avses presenteras i budgetpropositionen i höst. Avsikten är att
              regeringen därmed tydligare för riksdagen ska redovisa ett underlag
              som svarar på frågor av den typen som Lars Ångström har ställt,
              det vill säga vilka operativa behov och behov av kompetens som
              tillgodoses genom en viss utveckling eller anskaffning, vilka
              kostnader som uppstår, vilka konsekvenser för förbandens operativa
              effekt som blir följden samt vilket behov av kompetens som finns
              för att utvecklad och anskaffad materiel ska kunna användas över
              hela sin livscykel. Först i höstens budgetproposition kan därmed
              en grund läggas för ett system där riksdagen har möjlighet att
              fatta beslut i materielfrågor.
            </seg>
            <seg xml:id="i-76cc08faaa675f98-0">
              Regeringen har i den senaste försvarspropositionen pekat ut några
              områden, så kallade nischer, där sådan nationell kompetens som
              är viktig för Försvarsmaktens operativa förmåga bör utvecklas.
              Grundläggande för nischerna är att det måste finnas ett operativt
              behov av förmågan. Därutöver ska nischerna beröra sådan nationell
              kompetens som är internationellt ledande eller konkurrenskraftig
              och som kan bidra till internationella samarbeten. En sådan nisch
              är flygfarkoster. Försvarsutskottet skriver i sitt betänkande
              över försvarspropositionen att man inte har någon erinran mot
              regeringens bedömning av vilka nischer som tills vidare bör prioriteras.
              Syftet med utvecklingen av en demonstrator för en beväpnad obemannad
              flygfarkost, en så kallad UCAV, är från svensk sida främst att
              upprätthålla den industriella kompetens som krävs för att vidmakthålla
              Jas 39-systemets operativa förmåga samt kunna vidareutveckla systemet
              så att det kan brukas under de 30 år som det är avsett för. Därutöver
              ska vi kunna delta i internationella framtida samarbeten avseende
              utveckling av flygfarkoster. I avvaktan på riksdagens ställningstagande
              till höstens budgetproposition måste regeringen, som i detta fall,
              fatta beslut om enskilda projekt där ett sådant inte kan vänta
              utan är beroende av internationellt samarbete.
            </seg>
            <seg xml:id="i-ce987a13abc519e8-0">
              Jag menar att ett svenskt deltagande i projektet har betydelse
              för att vi ska få tillgång till nödvändig industriell kompetens
              så att vi kan behålla och vidareutveckla den operativa förmågan
              inom flygstridskrafterna i dagens insatsorganisation samt ha en
              viss potential för morgondagens. Projektet har också betydelse
              för Sveriges utveckling som högteknologisk nation inom ett område
              där vi är en eftertraktad internationell partner.
            </seg>
            <seg xml:id="i-7ceccbd00ec9efc7-0">
              Jag räknar med att regeringen i närtid fattar beslut om att Sverige
              ska ingå avtal med Frankrike om utveckling av en demonstrator
              för en obemannad flygande stridsfarkost.
            </seg>
          </u>
          <note xml:id="i-d570be64ae77727a-0">
            Då Lars Ångström, som framställt interpellationen, anmält att
            han var förhindrad att närvara vid sammanträdet medgav tredje
            vice talmannen att Mikael Johansson i stället fick delta i överläggningen.
          </note>
          <note type="speaker" xml:id="i-ac029f9c3fbc75dd-0">
            Anf. 125 MIKAEL JOHANSSON (mp):
          </note>
          <u who="mikael_johansson_ec52c2" xml:id="i-c64fa2091ed7bf9a-0">
            <seg xml:id="i-b9d934e3647c3d7c-0">
              Fru talman! Jag tackar för svaret. Det var två frågor som var
              ställda av Lars Ångström. Den ena var, som ministern nämnde: Avser
              ministern att verka för att Sverige ska ingå i ett utvecklingsprojekt
              av UCAV tillsammans med Frankrike? Den andra frågan var: Om det
              finns en sådan ambition, när avser ministern att informera riksdagen
              om utvecklingsprojektet och möjliggöra ett formellt ställningstagande
              i enlighet med riksdagens beslut?
            </seg>
            <seg xml:id="i-520d4a0f3fdb4259-0">
              Det är alltså ur den vinklingen som frågan är ställd. Det är
              utifrån riksdagens roll. Riksdagen önskar sig ett större inflytande
              när det gäller utveckling och anskaffning av viktigare materielprojekt.
              Det handlar inte om den obemannade stridsfarkostens roll i Sveriges
              försvar. Det är inte just det här enskilda projektet som frågan
              gäller. Det kan var och en försöka fundera över, men det är inte
              den frågan som är uppe nu, huruvida ett obemannat stridsflyg ska
              vara behjälpligt vad gäller det bemannade Jasplanet.
            </seg>
            <seg xml:id="i-58436e01453c97c3-0">
              Det som är viktigt att poängtera i sammanhanget är riksdagens
              roll. Vi från riksdagens sida har sagt, senast via ett tillkännagivande
              i försvarsutskottets betänkande nr 4: Utskottet utgår från att
              regeringen utvecklar redovisningar och framställningar till riksdagen
              så att riksdagens inflytande över materielförsörjningen tillgodoses
              i enlighet med vad utskottet här har anfört. Riksdagen bör således
              genom formella ställningstaganden godkänna utveckling och anskaffning
              av viktigare materielprojekt. Som bakgrund till regeringens förslag
              till riksdagen ska skälen till utvecklingen eller anskaffningar
              redovisas liksom vilka operativa behov som ska tillgodoses.
            </seg>
            <seg xml:id="i-72e4a90d283746f1-0">
              Detta är ett uttryckligt tillkännagivande. Det här UCAV-projektet
              är ett sådant exempel där riksdagen borde ha ett inflytande över
              huruvida projektet ska utvecklas och satsas pengar på, om vi ska
              låsa upp hundratals miljoner för många år framåt i tiden eller
              inte. Därför är de här frågorna ställda.
            </seg>
            <seg xml:id="i-d8ae7f889bc95493-0">
              Om vi ser till svaren tycker jag att det vore rimligt om regeringen
              inte betraktade det här tillkännagivandet som showbusiness eller
              som att regeringen kan göra som den vill. För mig är det rimligt
              att regeringen kan kliva ned från sina höga hästar och faktiskt
              vara lite lyhörd över vad riksdagen önskar sig i det här konkreta
              fallet.
            </seg>
            <seg xml:id="i-90a3f09e37d249b7-0">
              Vi har inte från ministerns sida fått reda på om det här är så
              bråttom att regeringen måste ta beslut på torsdag eller nästa
              vecka. Vi har inte fått några sådana tydliga signaler, via dokument
              eller något annat, om det är den här tidsaspekten vi har. Ministern
              pekar på att det skulle kunna vara möjligt att ha den här processen
              i samband med höstbudgeten, där riksdagen formellt kan ta ställning
              till olika projekt och se vilka som är bra eller dåliga utifrån
              riksdagens samlade perspektiv och Försvarsmaktens operativa behov.
              Det är det viktigaste, den utgångspunkt som ska vara.
            </seg>
            <seg xml:id="i-dea496d7c2b568a4-0">
              Vi tycker att det vore rimligt om riksdagen hade fått den här
              chansen. Det vore intressant att höra ministerns syn på om det
              är så extremt viktigt att ha det beslutet nu i veckan eller nästa
              vecka, eller om det skulle kunna underställas riksdagen för en
              formell prövning till hösten.
            </seg>
          </u>
          <note type="speaker" xml:id="i-6e1193ec7ca80b08-0">
            Anf. 126 Försvarsminister LENI BJÖRKLUND (s):
          </note>
          <u who="unknown" xml:id="i-865035701db8a037-49">
            <seg xml:id="i-91d7ffc439c0c0c1-0">
              Fru talman! Jag vill försäkra Mikael Johansson om att jag tycker
              att det finns all anledning att hörsamma vad riksdagen har sagt.
              Redan i budgetpropositionen 2005 försökte regeringen tillgodose
              riksdagens behov av hur objekt ska redovisas. Men det sättet att
              redovisa var inte tillräckligt, tyckte riksdagen. Då kommer nästa
              möjlighet att göra det i nästa budgetproposition, nämligen budgetpropositionen
              för 2006.
            </seg>
            <seg xml:id="i-fa5736470f6cbdfc-0">
              Det äger sin riktighet att det är svårt, precis som Mikael Johansson
              säger, att kräva att riksdagen ska ta ställning till ett projekt
              i sänder. Det handlar om att i samband med redovisningen inför
              budgetpropositionen tala om vad det är för utveckling som är tänkt,
              vad det är för objekt vi behöver och hur det stämmer med inriktningen
              i försvarsbeslutet och det som nu rullas fram i budgetpropositionen.
              Det är vår avsikt att göra vårt allra bästa för att bli bättre
              och tydligare på den här punkten.
            </seg>
            <seg xml:id="i-64537850c540b0c2-0">
              Men man kan inte avbryta allting och säga att vi tar time-out
              ända fram till nästa budgetproposition. Vi har ett internationellt
              samarbete med flera andra länder. Frankrike är en part. Det är
              också andra länder. Italien, Spanien, Nederländerna och Schweiz
              bland annat ingår i det här samarbetet. Då begär man någon form
              av ställningstagande: Vill Sverige vara med eller inte? I annat
              fall får projektet delvis en annan utformning än den vi önskar.
              Det innebär att regeringen måste kunna regera och ta ställning.
              I det här fallet gör jag det ganska trygg. Den stora bindningen,
              Mikael Johansson, gjorde riksdagen när riksdagen en gång i tiden
              bestämde att vi skulle skaffa oss ett eget plan, Jas 39 Gripen.
              Det systemet ska vi använda i 30 år till minst. Då måste vi också
              se till att det håller måttet framöver.
            </seg>
            <seg xml:id="i-04ee314d4fd46fea-0">
              Det här är ett projekt som är uppbyggt precis som vi vill. Steg
              för steg lär vi oss mer. Det blir ingen bindning att vi ska köpa
              något, utan det syftar till en demonstrator. Vi lär oss under
              vägen och kan behålla vår kompetens för att också kunna vidareutveckla
              Jas.
            </seg>
          </u>
          <note type="speaker" xml:id="i-f99bfd707498325c-0">
            Anf. 127 MIKAEL JOHANSSON (mp):
          </note>
          <u who="mikael_johansson_ec52c2" xml:id="i-c64fa2091ed7bf9a-1">
            <seg xml:id="i-e0b10158a125aacf-0">
              Fru talman! Det är intressant att riksdagen möjligtvis ska ha
              helhetsbilden, och sedan därefter beslutar vi. I det här fallet
              är det så att tidigare i dag, för drygt tre timmar sedan, hade
              försvarsutskottet ett möte, snabbinkallat på ministerns önskan.
              Det är en tid när många i försvarsutskottet är ute och reser,
              just i sådana frågor, bland annat till Bryssel. Därför var det
              bara sex stycken ledamöter på det mötet. På mötet i försvarsutskottet
              där ministern hade önskat att vi skulle samlas i dag informerades
              det inte om vilka andra alternativ som finns för att upprätthålla
              kompetensen för att hålla i gång Jasplanen. Vilka var alternativen?
              Vad kan riksdagen välja på? Vad är kostnadseffektivt?
            </seg>
            <seg xml:id="i-e3e8e6cce63c52c1-0">
              Regeringen bestämmer självmant att vi ska slänga ut hundra miljoner
              per år ett antal år framåt i tiden på det här enskilda projektet.
              Utskottet fick inte heller ta del av, och riksdagen har inte nu
              fått ta del av, när den formella begäran ska svaras på. Oftast
              på inbjudningar till olika samtal eller olika projekt brukar det
              väl stå osa, om svar anhålles. Och så står det en tidsgräns.
            </seg>
            <seg xml:id="i-19c3856acaebb95c-0">
              Vi har inte fått redovisat: När önskar Frankrike svar? Är det
              så att det ska ske 23 juni eller i november? Var finns möjligheten
              för riksdagen att agera och göra den helhetsbedömning som försvarsministern
              och jag är överens om? Vi har också uttryckt i riksdagen att vi
              ska göra det. Det är alltså oerhört viktiga frågor att försöka
              få belysta som helhet så att vi kan ta ställning utifrån ett samlat
              underlag. Det är ändå det som låser upp pengarullningen till försvaret
              under väldigt många år. Det är oerhört svårt att stoppa ja, vi
              har ju Jas till exempel. Vi har alldeles för många Jasplan, och
              vi måste betala för det helt enkelt, oavsett om vi använder dem
              eller inte. Detta är ju oerhört viktigt så att vi inte låser upp
              framtida riksdagars budgetar till att satsa på projekt som skulle
              ha kunnat göras kostnadseffektivare. Jag säger inte att de inte
              skulle ha gjorts. Vi är ganska överens om att vi vill ha ett antal
              Jasplan mer eller mindre.
            </seg>
            <seg xml:id="i-2128251de5ab0e32-0">
              Jag tycker ändå att regeringen skulle ha kunnat ta till sig det
              tillkännagivande som riksdagen har gjort med en önskan: Spara
              på den här processen till höstbudgeten. Regeringen har också pekat
              ut att detta är möjligt, men dock inte på det här enskilda projektet.
              Det stör mig lite grann.
            </seg>
          </u>
          <note type="speaker" xml:id="i-0a29801ed52b3c02-0">
            Anf. 128 Försvarsminister LENI BJÖRKLUND (s):
          </note>
          <u who="unknown" xml:id="i-865035701db8a037-50">
            <seg xml:id="i-d2b80aad3522ed71-0">
              Fru talman! Det är faktiskt så, Mikael Johansson, att regeringen
              har tagit till sig det riksdagen har sagt. Därför är ju arbetet
              i full gång med hjälp av externa utredare och annat för att se
              på hur vi gör det här i en bättre form av redovisning, så att
              riksdagens partier och riksdagsledamöterna kan se sammanhangen.
              Jag återkommer i den delen i budgetpropositionen 2006.
            </seg>
            <seg xml:id="i-e0293122e10bd739-0">
              Under tiden är det så att vi har samarbete på gång. Vi behöver
              också titta på den kompetens vi ska ha för fortsättningen.
            </seg>
            <seg xml:id="i-230ec5ee281d8991-0">
              Det här utvecklingsarbetet och det här alternativet har vi bedömt
              vara bäst, för det ger tillgång till internationell kompetens.
              Alternativet hade ju varit att vi till exempel hade lagt ett uppdrag
              på vidareutveckling av delkomponenter på Gripen som bara hade
              varit ett svenskt uppdrag. Då hade vi inte haft möjlighet att
              se om det finns andra lösningar eller andra modeller vad gäller
              hur man ser på flyg, flygteknik och flygs möjligheter. Det var
              skälet till att vi ändå har bedömt att ett internationellt samarbete
              har försteg.
            </seg>
            <seg xml:id="i-42bea23aebade935-0">
              Då kommer man ju också fram till den punkt då man har haft möjlighet
              att titta på hur ett sådant här arbete skulle kunna läggas upp.
              Det har Sverige gjort, och nu har vi förbundit oss och så. Men
              nu står vi vid en punkt då vi frågar oss om vi ska hoppa av. Det
              kan vi göra i detta projekt eftersom det inte har den typen av
              bindningar. Men nu vill vi ändå vara med och lära oss av den här
              typen av obemannade flygfarkoster, och vi tror att vi kommer att
              tillföras kunskap om flygteknik men också framtidskunskap och
              lite om vilken roll den här typen av farkoster kan komma att spela
              och hur man värderar det från andra håll. Det motiverar väl att
              vi satsar de pengarna. Alternativet hade varit ett ensidigt svenskt
              projekt, och då blir vi mer låsta än annars.
            </seg>
          </u>
          <note xml:id="i-10a4741b053009ea-14">
            Överläggningen var härmed avslutad.
          </note>
          <note xml:id="i-7bddd0528ccde747-0">
            20 § Svar på interpellation 2004/05:601 om militärattaché i Israel
          </note>
          <note type="speaker" xml:id="i-20868b4e92c59256-0">
            Anf. 129 Försvarsminister LENI BJÖRKLUND (s):
          </note>
          <u who="unknown" xml:id="i-865035701db8a037-51">
            <seg xml:id="i-3bd23c7c6e964ee0-0">
              Fru talman! Mariam Osman Sherifay har frågat mig vilka mina avsikter
              är med att placera en militärattaché i Israel samt vad jag hoppas
              uppnå med det.
            </seg>
            <seg xml:id="i-aeccda4129a5f4e9-0">
              Låt mig börja med att konstatera att Sveriges engagemang internationellt
              ökar, och det gäller även Försvarsmaktens verksamhet. Som ett
              naturligt led i denna utveckling har försvarsattachéorganisationen
              utökats under senare år. Försvarsattachéns organisation speglar
              de behov som finns, och de behoven förändras över tiden. Därför
              görs regelbundna översyner av organisationen.
            </seg>
            <seg xml:id="i-cecc74cf4b90859b-0">
              Bakgrunden till beslutet att placera en försvarsattaché i Tel
              Aviv är den svenska regeringens mångåriga engagemang i Mellanösternfrågor
              såväl som i krishanteringsinsatser i regionen. Utvecklingen i
              Mellanöstern har hittills bevakats av vår försvarsattaché i Ankara,
              som är sidoackrediterad till Tel Aviv.
            </seg>
            <seg xml:id="i-aa6828ae78a36ea2-0">
              Mariam Osman Sherifay undrar vad jag hoppas uppnå med att placera
              en försvarsattaché i Tel Aviv. Jag tycker det är av stor vikt
              att vi från svensk sida fortsätter att kontinuerligt följa utvecklingen
              i regionen. För att kunna göra det bedömer jag att en attaché
              med placering i Israel är mycket värdefull. Beslutet om placeringen
              reflekterar vårt behov av en bred säkerhetspolitisk bevakning
              också i denna del av världen. Det är av största vikt att kunna
              följa de olika faser som utvecklingen genomgår. Beslutet är sålunda
              inte kopplat till materielsamarbete. Sveriges syn på fredsprocessen,
              parternas ansvar, och inte minst Israels roll på de ockuperade
              områdena är väl känd, och denna utnämning ska inte på något sätt
              ses som en förändring härvidlag.
            </seg>
          </u>
          <note type="speaker" xml:id="i-a98b9df5fa403821-0">
            Anf. 130 MARIAM OSMAN SHERIFAY (s):
          </note>
          <u who="unknown" xml:id="i-865035701db8a037-52">
            <seg xml:id="i-90c63a2bf9f0d7f2-0">
              Fru talman! Jag vill börja med att tacka försvarsministern för
              svaret. Jag har interpellerat försvarsministern med anledning
              av att Sverige avser att sända en militärattaché till Israel.
              Jag tycker att detta är en politisk gest som gynnar Israel, och
              det finns en risk att palestinier som lever under den olagliga
              ockupationen uppfattar placeringen som kränkande. Det kan tolkas
              som en fördjupning av dagens relationer med Israel.
            </seg>
            <seg xml:id="i-0c9dbd466f4028d4-0">
              Försvarsministern har i ett skriftligt svar hävdat att ett av
              skälen till placeringen är att följa det israeliska tillbakadragandet
              från Gaza. Om så är fallet: Varför inte placera militärattachén
              vid generalkonsulatet i Jerusalem? Varför vid ambassaden i Tel
              Aviv? Varför kan inte detta skötas av våra diplomater i Jerusalem?
            </seg>
            <seg xml:id="i-ce8b7fa75d54f554-0">
              Fru talman! Att Sverige nu har bestämt sig för att placera en
              militärattaché i Israel anser jag vara olämpligt med tanke på
              de brott som Israel enligt internationell humanitär rätt gör sig
              skyldig till på ockuperad mark. Israel har konsekvent vägrat följa
              utslag från den internationella domstolen i Haag som kräver att
              den mur som byggs på palestinsk mark måste rivas. Den är byggd
              på ockuperad palestinsk mark. Den skär rakt igenom. Den skiljer
              nära och kära från varandra. Den skiljer bönder från deras mark.
              Israel har varit hänsynslöst i byggandet av denna mur, fru talman.
              Man har ryckt bort olivträd med rötterna, skurit igenom områden
              och försvårat skolvägen för palestinska barn och ungdomar. Denna
              förskräckliga mur hindrar gamla och sjuka från att ta sig till
              sjukhus och försvårar vägen för de få palestinier som har ett
              arbete att gå till.
            </seg>
            <seg xml:id="i-f09fde6dc1d3727e-0">
              Under tiden fortsätter israeliska och palestinska ledare att
              diskutera fred. Samtidigt fortsätter Israel med sin bosättningspolitik.
              Medan man förhandlar säger de israeliska ledarna en sak och gör
              i praktiken något annat.
            </seg>
            <seg xml:id="i-426abb753d2d8052-0">
              Fru talman! Jag är som så många andra anhängare av fred och stabilitet
              i detta område. Jag vill inget annat än att ha fred och stabilitet.
              Men just Mellanösternkonflikten har följt mig sedan barnaåren
              i Kairo. Det är en av världens längsta konflikter. Fram till min
              19-årsdag upplevde jag tre krig. Två av dem var direkt kopplade
              till denna konflikt. Jag fick uppleva att mina judiska skolkamrater
              tvingades lämna Egypten.
            </seg>
            <seg xml:id="i-1a87f03a2a03811f-0">
              Egypten och Israel kunde sluta fred. Om den freden har vi sagt
              att fredens väg är den enda rätta vägen. Men freden ska formas
              av säkerhet och stabilitet.
            </seg>
            <seg xml:id="i-67180a534d45048f-0">
              Nu har turen kommit till israeler och palestinier. Men vägen
              till den freden verkar vara en oframkomlig återvändsgränd.
            </seg>
          </u>
          <note type="speaker" xml:id="i-f22254608a2a4ed9-0">
            Anf. 131 Försvarsminister LENI BJÖRKLUND (s):
          </note>
          <u who="unknown" xml:id="i-865035701db8a037-53">
            <seg xml:id="i-5cbd8de544e20556-0">
              Fru talman! Jag tycker att det som Mariam Osman Sherifay säger
              om vägen till fred väcker många tankar. Jag vill upprepa slutet
              på mitt svar; vår syn på fredsprocessen och parternas ansvar och
              Israels roll på de ockuperade områdena är väl känd. Det är inget
              som påverkas av utnämningen.
            </seg>
            <seg xml:id="i-c1a20ed96fe0b797-0">
              Jag tror att det är viktigt att komma ihåg att vi redan har en
              försvarsattaché i Israel. Sverige har ju det sedan att par år
              tillbaka. Det finns en tjänst där, men den har också varit förenad
              med att man ska ha bevakning i Turkiet. Nu råkar det här området
              vara ett område som är präglat av många konflikter. Inte minst
              har det också blivit svårt för en attaché i Ankara att klara av
              att både följa utvecklingen i samband med Irak och vad som händer
              i de kurdiska områdena samt förändringen i den militära strukturen
              i Turkiet. Den går ju snabbt nu när det gäller att kunna leva
              upp till EU-kriterierna.
            </seg>
            <seg xml:id="i-97923af67837c6da-0">
              Det gör att man inte kan upprätthålla kontakten på det israeliska
              området på ett sätt som är önskvärt. Därför säger vi att det inte
              går att ha en attaché som finns både i Turkiet och i Israel, utan
              vi måste se till att den som finns i Turkiet får ägna sig på heltid
              åt Turkiet. Sedan får vi se till att vi fyller upp tiden i Israel,
              eftersom det ändå är ett betydelsefullt område att följa utvecklingen
              i också militärt.
            </seg>
            <seg xml:id="i-74c28d42c6898734-0">
              Det är den utvecklingen som också är en del i hur man ser på
              hur man ska åstadkomma fred och utveckling också ur israelisk
              synpunkt.
            </seg>
            <seg xml:id="i-69fe9a01f0bd0a5b-0">
              Jag vill alltså understryka att vi inte har ändrat syn på förhållandena
              i området. Det är bara så att vi vill ha en möjlighet att ha god
              insikt och kunskap om det här.
            </seg>
            <seg xml:id="i-51af65f88346c175-0">
              Då är det naturliga att man placerar försvarsattachén i huvudstaden.
              Det är så det går till, och det är det som är skälet till att
              vi gör på det här viset.
            </seg>
          </u>
          <note type="speaker" xml:id="i-9d6280cc195b42dc-0">
            Anf. 132 MARIAM OSMAN SHERIFAY (s):
          </note>
          <u who="unknown" xml:id="i-865035701db8a037-54">
            <seg xml:id="i-0ddd5163a216cf63-0">
              Fru talman! Jag vet mycket väl vilken ståndpunkt Sverige har,
              och jag är stolt över den som socialdemokrat.
            </seg>
            <seg xml:id="i-b13873213e505d56-0">
              Jag noterar att försvarsministern har skrivit i sitt svar att
              beslutet om placering av militärattaché handlar om vårt behov
              av en bredare säkerhetspolitisk bevakning i Mellanöstern, vilket
              jag välkomnar. Det är bara det att vi är oense om var militärattachén
              ska vara.
            </seg>
            <seg xml:id="i-f48d2de159717d04-0">
              Beslutet är inte kopplat till materielsamarbete. Men i rollen
              som militärattaché berör man frågor som import och export av krigsmateriel.
              Ministern skriver i sitt svar att beslutet inte är kopplat till
              materielsamarbetet mellan Sverige och Israel. Kan jag då tolka
              det som en garanti för att denna uppgift inte gäller för den svenska
              militärattaché som kommer att placeras i Tel Aviv? Jag är av uppfattningen
              att det är ohållbart att vi har ett strängt regelverk för krigsmaterielexport
              och i praktiken inga regler för vår import.
            </seg>
            <seg xml:id="i-76346741568b61bc-0">
              Jag kan inte annat än att vädja till ministern att ompröva beslutet
              om att sända en militärattaché till vår ambassad i Tel Aviv i
              Israel. Jag tycker inte att det är lämpligt. Jag har även noterat
              att ministern inte tar det som jag säger till sig. Jag tycker
              också att det strider mot en väl avvägd svensk Mellanösternpolitik.
            </seg>
          </u>
          <note type="speaker" xml:id="i-9ce72534683ec3f9-0">
            Anf. 133 Försvarsminister LENI BJÖRKLUND (s):
          </note>
          <u who="unknown" xml:id="i-865035701db8a037-55">
            <seg xml:id="i-22c39c9ec7c2b50b-0">
              Fru talman! Det har riktats många frågor och interpellationer
              till mig. Jag kommer även att behandla en del interpellationer
              som rör materielfrågor och Israel på torsdag. Jag ber därför om
              ursäkt för att jag utelämnar svaren på de delarna och återkommer
              på torsdag i den interpellationsdebatten.
            </seg>
            <seg xml:id="i-58ef5a9ded33ead7-0">
              Jag måste säga att det förvånar mig något att kunskap om och
              insikt i hur saker och ting förhåller sig kan vara ett hot mot
              vår politik på området. Det handlar ju om att vi har konstaterat
              att den attachéorganisation som vi har inte ger oss tillräckligt
              bra underlag för de säkerhetspolitiska bedömningarna eftersom
              det hela är så komplext i det här området. Vi vill därför gärna
              förstärka vår möjlighet att få kunskap. Det syftar egentligen
              till att vi ska ha underlag för att göra bättre säkerhetspolitiska
              bedömningar.
            </seg>
            <seg xml:id="i-f6ef48b0aac5d7a9-0">
              Det är därför vi har en attaché, och vi har ju faktiskt också
              en sådan. Om det är oro i lägret vore det bra om Mariam kunde
              hjälpa till med att tala om att detta inte är någon förändring
              utan att vi redan har en attaché. Vi bedömer ju att det är viktigt
              att få kunskap om utvecklingen i området.
            </seg>
            <seg xml:id="i-3590fbda40d84433-0">
              Det är inte bara Sverige som har den uppfattningen. Det finns
              många attachéer från andra länder i själva området. Det är ett
              60-tal attachéer från inte riktigt lika många länder; jag kommer
              inte ihåg den exakta siffran nu. Det beror naturligtvis på att
              man vill ha kunskap om vad som egentligen händer i ett område
              som betyder väldigt mycket för människorna där och även för freden
              och säkerheten över huvud taget.
            </seg>
          </u>
          <note type="speaker" xml:id="i-c7142fb8a421bca9-0">
            Anf. 134 MARIAM OSMAN SHERIFAY (s):
          </note>
          <u who="unknown" xml:id="i-865035701db8a037-56">
            <seg xml:id="i-fcf741737d55e409-0">
              Fru talman! För mig återstår att tacka för interpellationsdebatten.
              Jag kommer att delta i debatten på torsdag, så jag sparar mina
              frågor och väntar med spänning på svaren.
            </seg>
          </u>
          <note xml:id="i-10a4741b053009ea-15">
            Överläggningen var härmed avslutad.
          </note>
          <note xml:id="i-e5f3d4ddd188c404-0">
            21 § Svar på interpellation 2004/05:639 om asylsökande och arbete
          </note>
          <note type="speaker" xml:id="i-64fd4988b76a8c86-0">
            Anf. 135 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-0">
            <seg xml:id="i-f192084f4dc50db7-0">
              Fru talman! Anne-Marie Ekström har frågat mig vilka åtgärder
              jag ämnar vidta för att underlätta för asylsökande som fått arbete
              att få uppehållstillstånd till följd av denna anställning. Anne-Marie
              Ekström har även frågat mig vilka åtgärder jag ämnar vidta för
              att en asylsökande som fått avvisningsbeslut ska få möjlighet
              att ha kvar ett eventuellt arbete tills avvisningen kan ske. Slutligen
              har Anne-Marie Ekström frågat mig vilka åtgärder jag ämnar vidta
              för att reda ut de ekonomiska villkoren vid arbete för en asylsökande.
            </seg>
            <seg xml:id="i-9fe29aacb4d2d9f8-0">
              Inledningsvis vill jag hänvisa till mitt svar på en fråga från
              Maria Larsson av den 8 mars i år, mitt svar på en fråga från Gunnar
              Nordmark av den 26 april i år och även till mitt svar på en fråga
              från Gustav Fridolin av den 10 maj i år.
            </seg>
            <seg xml:id="i-db6a3c8622838ab0-0">
              En person som vill flytta till Sverige, till exempel för att
              arbeta, ska ansöka om uppehålls- och arbetstillstånd före inresan
              i landet. Den som söker asyl här är undantagen från huvudregeln
              att tillstånd ska sökas före inresan. Asylsökande i Sverige har
              även en möjlighet att arbeta under den tid som de väntar på beslut
              i asylfrågan. Detta följer av utlänningsförordningens regel om
              att asylsökande är undantagna från kravet på arbetstillstånd i
              de fall Migrationsverket bedömer att beslut i ärendet inte kommer
              att kunna fattas inom fyra månader från ansökan om asyl. Detta
              undantag gäller tills det finns ett beslut i ärendet som vunnit
              laga kraft.
            </seg>
            <seg xml:id="i-b61fa6356f1cf42b-0">
              Innan utlänningsmyndigheterna fattar ett beslut om avvisning
              ska de enligt utlänningslagen bland annat ha tagit hänsyn till
              om det föreligger särskilda hinder för verkställigheten. Enligt
              utlänningslagen ska en person som har meddelats ett beslut om
              avvisning lämna Sverige inom två veckor efter det att beslutet
              vunnit laga kraft, om inte annat sägs i beslutet.
            </seg>
            <seg xml:id="i-3b977dcff8c93271-0">
              Vad gäller ekonomiska villkor för asylsökande vill jag göra följande
              förtydligande. En vuxen asylsökandes möjlighet att få vård regleras
              genom en överenskommelse mellan staten och Landstingsförbundet,
              numera Sveriges Kommuner och Landsting. Enligt överenskommelsen
              ska landstingen erbjuda vuxna asylsökande omedelbar vård, sjukvård
              som inte kan anstå, preventivmedelsrådgivning, mödrahälsovård,
              förlossningsvård, vård vid abort samt åtgärder enligt smittskyddslagen.
              Vården för vuxna är således mer omfattande än bara akut vård.
            </seg>
            <seg xml:id="i-88cfb11da8b961fc-0">
              Intjänad pension är under vissa förutsättningar möjlig att exportera.
              Den betalas ut med samma belopp vid bosättning utomlands som vid
              bosättning i Sverige. Detta gäller även för utländska medborgare.
            </seg>
            <seg xml:id="i-892df5e5927ff7e2-0">
              När det gäller medlemskap i arbetslöshetskassan är det ett val
              som den asylsökande får göra. Den försäkringen, och våra socialförsäkringar,
              bygger på en kollektiv solidaritet, inte på en avkastning på ett
              privat insatt kapital.
            </seg>
            <seg xml:id="i-d2d890622806ada6-0">
              I fråga om skatteåterbäringen är det för närvarande så att skattekontot
              inte kan avslutas. Ett positivt saldo ligger således kvar och
              väntar på att Skatteverket ska kunna betala ut det. Så snart en
              person som lämnar landet lämnar en adress till Skatteverket betalar
              verket ut pengarna. Var i världen personen bor spelar ingen roll.
            </seg>
            <seg xml:id="i-a539ed40d52111fd-0">
              Avslutningsvis vill jag hänvisa till den utredning som regeringen
              tillsatte i februari förra året. Utredningen har till uppgift
              att se över regelverket för arbetskraftsinvandring. I uppdraget
              ingår bland annat att undersöka möjligheterna till en mer flexibel
              inställning till ansökningar om arbetstillstånd efter inresa,
              och även att studera sambandet mellan reglerna för arbetskraftsinvandring
              och asyllagstiftningen. Utgångspunkten är att asylrätten inte
              ska urholkas. Utredningen ska lämna sitt slutbetänkande i mars
              2006.
            </seg>
          </u>
          <note type="speaker" xml:id="i-af3fe6a88b0cca29-0">
            Anf. 136 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-d20e29e46008bf34-0">
            <seg xml:id="i-646369163b930f7f-0">
              Fru talman! Jag tackar ministern för svaret, men där finns inte
              mycket nytt som jag inte redan visste. Jag vet att det pågår en
              utredning som beställts av riksdagen, men som regeringen initierat
              först efter ett antal påstötningar. Först ett år efter det att
              riksdagen beslutat att en utredning ska göras kom den i gång.
              Den borde ha varit klar nu.
            </seg>
            <seg xml:id="i-b44bd950aaaa1635-0">
              Fru talman! I min interpellation tar jag upp problemet med asylsökande
              som tvingas lämna ett jobb samma dag som ett slutgiltigt avslagsbeslut
              kommer. Hur ser det ut ur företagarperspektiv? Ministern nämner
              inte detta med ett ord i svaret.
            </seg>
            <seg xml:id="i-6f6db01c3f93df73-0">
              Det finns ett antal exempel där företag fått problem när en välutbildad
              asylsökande måste sluta på stubinen. Som jag skriver i min interpellation:
              I dagens arbetsliv är ju arbetsuppgifterna oftast av kvalificerad
              art, och det behövs åtminstone en viss tids upplärning.
            </seg>
            <seg xml:id="i-f37e0b2a44056c3c-0">
              Situationen kan bli ohållbar för en arbetsgivare som plötsligt
              blir av med en duktig arbetare. Jag skulle kunna räkna upp många
              företag bara i min hembygd, Borås och Sjuhärad, men jag hoppar
              över exemplen i dag.
            </seg>
            <seg xml:id="i-b7b3d1f61d0ce82b-0">
              Fru talman! Det kan till och med gå så illa att arbetsgivaren
              förlorar ekonomiskt eftersom beställningar inte kan effektueras
              på grund av att det saknas en person i produktionen som man planerat
              för. Det förhållandet innebär en stor risk för att seriösa arbetsgivare,
              som råkat ut för att asylsökande tvingats sluta på dagen, inte
              anställer asylsökande i fortsättningen eftersom anställningsförhållandena
              är så osäkra. Det skulle vara olyckligt.
            </seg>
            <seg xml:id="i-0e3c1b84567dc274-0">
              På mindre orter, vilket det ofta är fråga om, kan det vara svårt
              att få tag på utbildad arbetskraft.
            </seg>
            <seg xml:id="i-7461ce8e9768acef-0">
              Tycker ministern, som jag, att det är bra att asylsökande skaffar
              arbete? Jag tycker att det är bra ur många aspekter. Den enskilde
              har något att göra och kan känna tillfredsställelsen att kunna
              försörja sig själv. Staten sparar pengar. En arbetsgivare på en
              mindre ort får välutbildad arbetskraft. Det underlättar en framtida
              integration om den asylsökande får uppehållstillstånd.
            </seg>
            <seg xml:id="i-34cb8e80f8a87087-0">
              Om ministern tycker att det är så bra som jag tycker måste ministern
              också ta konsekvenserna. Det borde gå att ordna en tillfällig
              lösning tills utredningen är klar.
            </seg>
            <seg xml:id="i-553b15c9261a6a1a-0">
              Fru talman! De som inte kan återvända, till exempel irakier och
              somalier, kan visserligen få avslag men det är frivilligt att
              återvända. Jag träffade en irakisk man på en flyktingförläggning
              i Jörn som precis fått ett arbete. Dagen efter fick han sluta
              arbetet eftersom han fått avslag på sin asylansökan.
            </seg>
            <seg xml:id="i-69273c05a41b027b-0">
              Jag förstår inte riktigt hur man tänker. Å ena sidan säger man
              att en person inte kan få uppehållstillstånd. Å andra sidan säger
              man att han inte behöver återvända på grund av situationen i landet.
              Man lever i ett ingenmansland. Det kostar staten pengar när det
              gäller personer som har haft arbete eller kunde arbeta och som
              i stället får leva på bidrag. Dessutom finns det ju risk för att
              det uppmanar till svartarbete.
            </seg>
            <seg xml:id="i-8341f10cad55ff4d-0">
              Att asylsökande med arbete avvisas upprör många. Det borde vara
              enkelt att göra en tillfällig lösning. Är ministern beredd att
              göra en sådan i avvaktan på att utredningen om arbetskraftsinvandring
              blir klar?
            </seg>
          </u>
          <note type="speaker" xml:id="i-9496fadf0f0d506a-0">
            Anf. 137 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-1">
            <seg xml:id="i-f7fe974cbd2389cd-0">
              Fru talman! Jag tror att Anne-Marie Ekström och jag är väldigt
              överens om vikten av arbete. Det är något som är viktigt för alla
              människor. Man får ett ekonomiskt oberoende. Man får ett nätverk.
              Man lär känna människor. Det blir ett sammanhang i ens liv och
              så vidare. Det bidrar till en persons utveckling. Framför allt
              skapar det ett slags struktur i tillvaron. Alla människor är beroende
              av att ha struktur i tillvaron. Därför är arbete oerhört viktigt.
            </seg>
            <seg xml:id="i-9e5184a4f0748e61-0">
              Det gäller naturligtvis också människor som söker asyl, precis
              som Anne-Marie Ekström säger och som Anne-Marie Ekström också
              beskriver väldigt väl i interpellationen. Det är just av det skälet
              som vi i Sverige har sett till att människor som väntar på besked
              om de ska få stanna i Sverige eller inte faktiskt kan arbeta.
            </seg>
            <seg xml:id="i-2f178a25172451b7-0">
              Här skiljer sig Sverige från väldigt många andra länder. Andra
              länder har bestämt sig för att asylsökande över huvud taget inte
              får tillträde till arbetsmarknaden.
            </seg>
            <seg xml:id="i-a3153914c48a9500-0">
              Man kan fråga sig hur vi kan ha hamnat där vi har hamnat, det
              vill säga att vi ser till att människor arbetar medan andra länder
              inte låter människor som är asylsökande få tillträde till arbetsmarknaden.
            </seg>
            <seg xml:id="i-e559dd447bccae27-0">
              Det är nog just detta att det i frågeställningen finns ett inbyggt
              dilemma. Å ena sidan finns det negativa krafter för den enskilde
              individen såväl som för samhället om människor står utanför arbetsmarknaden.
              Det är skälet till att Sverige har bestämt sig för att människor
              får arbeta. Å andra sidan är ett arbete en början till en integrationsprocess.
              Om man har arbete innebär det att man kanske plötsligt får avbryta
              sitt arbete när man får ett avslag på sin asylansökan.
            </seg>
            <seg xml:id="i-0b52f15e36628bfc-0">
              Att vara asylsökande betyder ju att man väntar på besked om man
              får stanna i landet eller inte. Just detta är skälet till att
              andra länder har valt att låta människor stå utanför arbetsmarknaden.
            </seg>
            <seg xml:id="i-93eeec04fdfb6930-0">
              Det är ett dilemma, som jag ser det. Det dilemmat blir större.
              Svårigheterna blir ju större ju längre människor får vänta i asylsystemet.
              Under de senaste åren har vi sett att vistelsetiden i Sverige
              blir väldigt lång. Därför kanske människor har arbetat i ett,
              två eller tre år och sedan får avslag och får sluta att arbeta.
            </seg>
            <seg xml:id="i-3c711789e08c8ea7-0">
              Det är, som jag ser det, en jätteviktig fråga. Det är ett svårt
              dilemma, både för den enskilde individen och för samhället.
            </seg>
            <seg xml:id="i-7f87dbd3a64c45a6-0">
              Det är inte bara Sverige som står inför det här dilemmat. Det
              här är något som alla länder måste brottas med. Jag tror att alla
              länder också brottas med dilemmat att hålla isär asylpolitik och
              asylsystemet å ena sidan och arbetskraftsinvandring å andra sidan.
              Det är det viktiga principiella ställningstagande som vi har gjort
              från svensk sida.
            </seg>
            <seg xml:id="i-f719db9b678beb29-0">
              Vi har en utredning som ser över det här. Jag tror att det är
              viktigt att invänta den.
            </seg>
          </u>
          <note type="speaker" xml:id="i-b33f46904be96276-0">
            Anf. 138 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-d20e29e46008bf34-1">
            <seg xml:id="i-6e768ad0a96a84fe-0">
              Fru talman! Hade den här utredningen kommit i gång lite tidigare
              kanske vi inte hade haft det här problemet. Då hade vi kanske
              löst det, och då hade jag inte behövt stå här och debattera i
              dag.
            </seg>
            <seg xml:id="i-50c844f22ed97e8e-0">
              Jag tror att man kan lösa frågan om att ha en arbetskraftsinvandring
              utan att urholka asylrätten. Jag hoppas att utredningen kommer
              att lösa det här problemet. Till dess måste vi dock göra någonting
              snabbt. Jag tror att det går att få till en sådan snabbare lösning.
            </seg>
            <seg xml:id="i-516b86d5cf08b041-0">
              Sedan, fru talman, vill jag återkomma till den andra delen av
              min interpellation där jag funderade över asylsökandes ekonomiska
              rättigheter. När vi besökte flyktingförläggningen i Skinnskatteberg
              i höstas kom en man fram till mig och berättade att han brukade
              få det här orange kuvertet varje år där det talas om hur stor
              pensionen kommer att bli. Han hade jobbat i ett och ett halvt
              år.
            </seg>
            <seg xml:id="i-93ff6aa84cf96fc4-0">
              I sitt svar skriver migrationsministern att pension kan utbetalas
              under vissa förutsättningar. Vad menar med vissa förutsättningar?
            </seg>
            <seg xml:id="i-d8a9b918c219c67f-0">
              Fru talman! I många fall sker en avvisning mycket plötsligt och
              under dramatiska omständigheter. Trots myndigheternas försäkran
              att det är säkert för en person att återvända är detta inte alltid
              sant vilket vi inte ska debattera i det här sammanhanget utan
              personen tvingas gömma sig i hemlandet eller på nytt bege sig
              på flykt någon annanstans. Det första man då tänker på är inte
              att lämna sin adress till Skatteverket för att få tillbaka sin
              rättmätiga återbäring på skatten, även om den verkligen skulle
              behövas. Det spelar ingen roll att Skatteverket kan betala ut
              pengar varsomhelst i världen om det inte finns en adress. För
              mig känns det också osäkert hur penningutbetalningar fungerar
              i vissa länder.
            </seg>
            <seg xml:id="i-65680a6ea5fd8d27-0">
              Fru talman! Vem är det som upplyser en asylsökande om de ekonomiska
              rättigheter han eller hon egentligen har?
            </seg>
            <seg xml:id="i-9afb144bdda9b1a8-0">
              När det gäller sjukvården anser jag att de åtgärder som ministern
              nämner i svaret är akuta åtgärder, förutom möjligen de som rör
              mödravård och barnafödande. Eftersom sjukförsäkring ingår i de
              sociala avgifter som arbetsgivaren betalar borde den som arbetar
              ha tillgång till mer sjukvård. Hur ser ministern på det?
            </seg>
            <seg xml:id="i-9bcd46a07253804e-0">
              Fru talman! När det gäller arbetslöshetskassa har den asylsökande
              självklart rätt att välja om han eller hon vill vara med eller
              inte. I realiteten har dock han eller hon inget val. Grupptrycket
              är stort. Här anser jag att de fackliga organisationerna har ett
              ansvar att vara så ärliga att de talar om för den asylsökande
              att han eller hon inte kan räkna med att få någon större hjälp
              från facket vid en avvisning. Jag tror att man skulle kunna hitta
              en lösning även på detta problem med lite vilja.
            </seg>
            <seg xml:id="i-376fbb54642e1969-0">
              Jag vill också göra en liten kommentar till ordvalet i svaret.
              Visst bygger socialförsäkringarna på kollektiv solidaritet, men
              jag tror inte att det första en asylsökande känner i den utsatta
              situation där han eller hon befinner sig är kollektiv solidaritet
              med sina arbetskamrater som har ett fast arbete och ett stabilt
              liv.
            </seg>
            <seg xml:id="i-0f182cccdf722706-0">
              Som sagt, fru talman: Vad ingår i att man i vissa fall kan exportera
              intjänad pension? Borde inte den som arbetar ha vidare tillgång
              till sjukvård? Och vem ska upplysa den som avvisas om var han
              eller hon ska få tillbaka sin skatteinbetalning?
            </seg>
          </u>
          <note type="speaker" xml:id="i-acc884961b869cc4-0">
            Anf. 139 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-2">
            <seg xml:id="i-3d27d34028840510-0">
              Fru talman! Jag skulle ändå vilja börja i den ända som handlar
              om asylrätten. Anne-Marie Ekström säger att hon tror att man kan
              lösa det här problemet utan att urholka asylrätten. Jag vore väldigt
              tacksam om Anne-Marie Ekström berättade lite grann vad det kan
              finnas för lösningar på det.
            </seg>
            <seg xml:id="i-efe8d5f137e1cf39-0">
              Jag ser det ändå så här: Asylrätt baseras på mänskliga rättigheter.
              Det är en mänsklig rättighet att söka asyl; det är en mänsklig
              rättighet att få asyl. Det är någonting som handlar om förföljelse
              av människor. Arbetskraftsinvandring å andra sidan baseras inte
              på mänskliga rättigheter i den meningen utan på vårt eget behov
              av arbetskraft. Om man blandar ihop allting till att allmänt handla
              om invandring tror jag att man hamnar på ett sluttande plan. Här
              är det väldigt viktigt att hålla isär det ena och det andra.
            </seg>
            <seg xml:id="i-3ea65492b01f66cb-0">
              Samtidigt är det naturligtvis som Anne-Marie Ekström säger: För
              den enskilde individen som söker asyl och har fått ett arbete
              och så vidare blir det väldigt svårt att tänka sig att återvända.
              Det är också svårt att förklara för den personen varför man ska
              återvända till sitt hemland och söka arbetstillstånd när man redan
              har ett arbete. Detta har jag också väldigt stor förståelse för.
            </seg>
            <seg xml:id="i-07378db67f9112f2-0">
              Som jag sade i mitt tidigare inlägg tror jag att detta är ett
              dilemma som alla länder brottas med. Jag kan ta Kanada som exempel.
              Kanada har ett oerhört stort behov av arbetskraft. Jag tror att
              man har satt som mål att locka till sig och rekrytera 200 000
              eller 300 000 människor. Trots detta, trots att man har ett så
              väldigt stort behov, går man dock inte via asylsystemet. Man håller
              väldigt mycket isär asylsystemet och arbetskraftsinvandringen.
              Jag tror att det är en väldigt viktig princip att slå fast.
            </seg>
            <seg xml:id="i-0d4f8ac55b3e4712-0">
              Risken finns hela tiden att asylsystemet urholkas om man blandar
              ihop detta. I vissa av de europeiska länderna kan vi se att man
              har blandat ihop just detta med asyl å ena sidan och invandring
              å andra sidan. Sedan får man plötsligt en opinionsstorm: Vi måste
              minska invandringen. Vad händer då? Jo, då kommer vissa politiska
              partier och säger: Jaha, men då måste vi göra något åt asylinströmningen.
            </seg>
            <seg xml:id="i-7d134c8abcefef4b-0">
              Vi måste alltså ha asyldörren öppen, samtidigt som vi måste se
              över våra regler när det gäller arbetskraftsinvandring. För mig
              är detta viktigt, samtidigt som det också är ett dilemma. Det
              är därför jag tror att det är viktigt att denna utredning, där
              jag vet att också Anne-Marie Ekströms parti har företrädare, försöker
              hitta en lösning som faktiskt inte urholkar asylrätten.
            </seg>
            <seg xml:id="i-eed1438b7d5df1d9-0">
              Om man blandar ihop de här två sakerna och säger att alla som
              kommer och söker asyl får byta spår och så får man uppehållstillstånd
              när man har fått ett arbete innebär ju det också i princip en
              fri arbetskraftsinvandring. Asyldörren är öppen och ska alltid
              vara öppen, och då har man denna sammanblandning som på lång sikt
              innebär en fri invandring när det gäller arbetskraft. Det är också
              någonting som vi i så fall måste se över: Hur ser det ut? Vad
              finns det för behov av arbetskraft? Det är ju det som måste styra
              vad gäller arbetskraftsinvandring. Jag tror att den principen
              är väldigt viktig.
            </seg>
          </u>
          <note type="speaker" xml:id="i-3184bafc1cf036af-0">
            Anf. 140 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-d20e29e46008bf34-2">
            <seg xml:id="i-beb9a8033dcac7ce-0">
              Fru talman! Jag tror som sagt att man kan behålla asylrätten
              och även ha en arbetskraftsinvandring. Jag beklagar att den här
              utredningen inte är färdig ännu. Den borde ha varit klar för längesedan.
              Vi kommer att behöva ha en arbetskraftsinvandring i landet i framtiden;
              det säger alla prognoser.
            </seg>
            <seg xml:id="i-d1e86cf4409ab414-0">
              De som egentligen borde bedöma om vi behöver ha en arbetskraftsinvandring
              eller inte, anser jag, är ju de företag som finns i landet, och
              naturligtvis kommuner och landsting också. Man måste se detta
              ur ett företagarperspektiv. Jag har fortfarande inte fått svar
              på mina frågor om företagarperspektivet.
            </seg>
            <seg xml:id="i-f091876db4a473b5-0">
              Säg att du har kommit som asylsökande till en mindre ort. Jag
              tror att man kan göra så att din asylansökan hela tiden ligger
              kvar. Har du rätt att få skydd på grund av att du är flykting
              ska du självklart ha det med alla de rättigheter det innebär,
              men under tiden kan du jobba. Får du sedan ett avslag och företaget
              vill ha dig som person tycker jag att du ska kunna få stanna.
            </seg>
            <seg xml:id="i-686c336c8b8a59ce-0">
              Som jag sade är det ofta så på mindre orter. I min egen hembygd
              finns det många småorter där det är svårt att få tag i arbetskraft.
              Så har man hittat en bra person, och så tvingas denne att lämna
              platsen omedelbart. Det känns inte tillfredsställande.
            </seg>
            <seg xml:id="i-1ff2da324dce41f0-0">
              Jag hoppas att jag kan få svar på frågan om företagarperspektivet
              i migrationsministerns sista anförande.
            </seg>
          </u>
          <note type="speaker" xml:id="i-5b79e8de16e73cce-0">
            Anf. 141 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-3">
            <seg xml:id="i-f34711abdbc78271-0">
              Fru talman! Det får aldrig bli så, Anne-Marie Ekström, att en
              läkare som söker asyl har lättare att få stanna i Sverige än någon
              annan. Det är bara skyddsbehov som ska prövas. Det är viktigt.
            </seg>
            <seg xml:id="i-4d8dd42307b5a214-0">
              Sedan var det företagarperspektivet utifrån hur reglerna ser
              ut nu. Anne-Marie Ekström sade inledningsvis att det blir besvärligt
              för företagarna därför att det plötsligt saknas en person i produktionen
              som de har planerat för. Men om de anställer en asylsökande i
              dag måste något sådant ändå tas med i planeringen.
            </seg>
            <seg xml:id="i-845f3a0c312c359a-0">
              När det gäller företagarperspektiv är det viktigt att vi hittar
              en bra strategi för arbetskraftsinvandring. Det är precis av det
              skälet vi har en utredning som ser över reglerna, som faktiskt
              är föråldrade. Men tills vi har reglerna på plats är det trots
              allt så att det är de regler vi har i dag som gäller. Då måste
              vi försöka hitta lösningar för både företag och enskilda individer.
            </seg>
          </u>
          <note xml:id="i-10a4741b053009ea-16">
            Överläggningen var härmed avslutad.
          </note>
          <note xml:id="i-7114ac3835bd3017-0">
            22 § Svar på interpellation 2004/05:665 om somaliska flyktingar
            och situationen i Somalia
          </note>
          <note type="speaker" xml:id="i-0ffeca627c413c87-0">
            Anf. 142 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-4">
            <seg xml:id="i-076bb0a02419b9af-0">
              Fru talman! Alice Åström har ställt ett antal frågor till mig
              om återvändande till Somalia, dels vad gäller mottagande i hemlandet
              av somalier som har avvisats eller utvisats, dels vad gäller utlänningsmyndigheternas
              beslutsunderlag.
            </seg>
            <seg xml:id="i-83ff64828f4d19c1-0">
              Inledningsvis vill jag understryka att en avvisning eller utvisning
              av en person till Somalia förutsätter att det står klart att personen
              i fråga inte är i behov av skydd och inte heller har några andra
              skäl att beviljas uppehållstillstånd i Sverige. Återvändande till
              hemlandet sker således alltid efter det att en ingående prövning
              av skyddsbehovet har gjorts.
            </seg>
            <seg xml:id="i-6ce06db51350157d-0">
              Redan vid prövningen av ett ärende där det kan bli aktuellt med
              avvisning eller utvisning ska dessutom den beslutande myndigheten
              beakta eventuella verkställighetshinder. Om det då visar sig att
              ett avvisningsbeslut inte skulle kunna verkställas, bör enligt
              motiven till utlänningslagen ett avvisningsbeslut inte meddelas.
            </seg>
            <seg xml:id="i-31ce57918dbcb0cc-0">
              Enligt uppgift från UNHCR har sedan första hälften av 1990-talet
              över en halv miljon somalier återvänt, både organiserat och på
              egen hand, främst till Somaliland och Puntland. UNHCR har gjort
              bedömningen att en majoritet av de personer som tidigare har lämnat
              dessa områden kan återvända. Även Migrationsverket och Utlänningsnämnden
              har delat denna bedömning efter individuella prövningar i varje
              enskilt fall. Det är väl känt att somalier sedan en tid återvänder
              på egen hand från Sverige och andra länder. Somalier med uppehållstillstånd
              i Sverige och svenska medborgare med somaliskt ursprung åker till
              Somalia för kortare eller längre vistelser. Mot den bakgrunden
              anser Migrationsverket, som har huvudansvar för att avvisnings-
              och utvisningsbeslut verkställs, att det är praktiskt möjligt
              för somalier att återvända, förutsatt att de inte har skyddsbehov.
              Ett återvändande till Somalia, eller till något annat land, kräver
              i dessa fall ingen mottagande part för att kunna genomföras.
            </seg>
            <seg xml:id="i-85bc71140d13bb30-0">
              Hemresan görs normalt med stöd av Migrationsverket som under
              återvändandesamtalen kan efterhöra eventuella behov hos eller
              önskemål från personen som ska återvända och i samband därmed
              bidra till en trygg hemresa. Som ytterligare ett led i detta arbete
              har Migrationsverket sedan en tid tillbaka samverkat med IOM,
              International Organisation for Migration, för att utarbeta återvändandeprojekt
              till Somalia. Projekten innebär stöd dels till personer som har
              avvisats, dels till somalier med uppehållstillstånd i Sverige
              som återvänder för att delta i återuppbyggnaden i landet.
            </seg>
            <seg xml:id="i-2609092c96e4eb82-0">
              Migrationsverket och Utlänningsnämnden handlägger självständigt
              ärenden om uppehållstillstånd, och jag kan som minister inte ingripa
              i eller kommentera enskilda ärenden. När det gäller den praxis
              som utvecklats hos utlänningsmyndigheterna vill jag dock framhålla
              följande.
            </seg>
            <seg xml:id="i-8db2267d005f1a8a-0">
              Migrationsverket och Utlänningsnämnden har tillgång till detaljerad
              och aktuell kunskap om förhållandena i Somalia. Säkerhetssituationen
              skiljer sig markant åt mellan olika platser och för olika individer.
              Klantillhörigheten har enligt UNHCR en avgörande betydelse för
              om en person kan bedömas vara skyddad på den plats han eller hon
              återvänder till. Detta är en bedömning som har delats av Migrationsverket
              och Utlänningsnämnden. Det är av stor vikt att de utredningar
              som görs är detaljerade och noggranna för att de ska kunna ligga
              till grund för individuella bedömningar av skyddsbehovet. Redskapen
              för att kunna genomföra sådana utredningar och bedömningar i form
              av kompetens och tillgång till information finns hos utlänningsmyndigheterna.
              En viktig del av den informationen utgörs av det material från
              UNHCR som Alice Åström hänvisar till.
            </seg>
          </u>
          <note type="speaker" xml:id="i-bd508e3ac3968d9c-0">
            Anf. 143 ALICE ÅSTRÖM (v):
          </note>
          <u who="alice_astrom_a6a363" xml:id="i-55dbf0318bf4a49b-0">
            <seg xml:id="i-22e88a6c26f6e675-0">
              Fru talman! Jag tackar migrationsministern för svaret.
            </seg>
            <seg xml:id="i-ca04d7725e91a809-0">
              Just frågor om flyktingar och flyktingars situation är ofta debatterade
              i kammaren. Det är viktigt att komma ihåg i debatten att det är
              fråga om människor av kött och blod. Det sitter många människor
              här i dag och lyssnar på debatten. De lever i oro och skräck över
              att behöva skickas tillbaka. Därför är det viktigt att lyfta upp
              frågan om hur det är i Somalia och hur det är för flyktingarna
              i Sverige.
            </seg>
            <seg xml:id="i-7e6374b7ba6db6e9-0">
              Somalia är ett krigshärjat och laglöst land. Det saknas en centralregering
              sedan 14 år tillbaka. Det finns en exilregering som befinner sig
              i Kenya. Den består också av före detta krigsherrar helt utan
              demokratisk tradition. Flertalet av dessa ledare är också ledare
              för olika klaner som har lett det blodiga inbördeskriget. Det
              förekommer också konflikter i exilregeringen. Det är konflikter
              som även har gått över i handgripligheter.
            </seg>
            <seg xml:id="i-d4d7bfafa9ff91c7-0">
              Det är fortfarande en laglös situation i Somalia med ett ständigt
              pågående inbördeskrig. Krig pågår i flera regioner med hundratals
              dödsoffer. Människor är på flykt från dessa regioner. I andra
              delar av landet är läget spänt, och det finns risk för nya krigsutbrott.
            </seg>
            <seg xml:id="i-c9ee6c7afc6374d7-0">
              Fru talman! I svaret från migrationsministern pekar migrationsministern
              tydligt på att människor som har behov av skydd inte ska avvisas.
              Det ska här göras en individuell prövning. Vi har sett i fråga
              om prövning av somalier att många av dessa får avvisningsbeslut.
              Vi ser också att de somalier som tidigare har fått tillfälliga
              uppehållstillstånd av humanitära skäl i dag inte får dem förlängda.
              Migrationsministern hänvisar till att det finns lugnare områden
              och att UNHCR gjort bedömningen att en majoritet av de personer
              som tidigare har lämnat dessa områden kan återvända. Enligt min
              tolkning av UNHCR:s skrivningar finns det vissa regioner dit det
              absolut inte går att skicka tillbaka någon. Det finns andra områden
              där det är något lugnare och något tryggare med mindre risker,
              men det är inte ofarligt. Situationen är också osäker.
            </seg>
            <seg xml:id="i-19129ea9964cc18e-0">
              När man ser hur många människor som är på flykt och lever i oro
              är det orimligt att i dag fatta beslut om att avvisa somalier.
              I dag fattas beslut om att avvisa somalier, men avvisningen kan
              inte genomföras. Människor får leva i ett ingenmansland utan möjlighet
              att rota sig i Sverige eller veta när de ska åka tillbaka.
            </seg>
            <seg xml:id="i-0c5fdd27d5896e39-0">
              Migrationsministern sade i sitt svar att det finns somalier som
              har återvänt. Det finns somalier med uppehållstillstånd i Sverige
              och svenska medborgare med somaliskt ursprung som åker till Somalia
              för kortare eller längre vistelser. Det skulle utgöra något slags
              underlag för att det är helt tryggt att åka tillbaka. Det är faktiskt
              en helt annan sak.
            </seg>
            <seg xml:id="i-4a79d25e6a379aff-0">
              Det är samma sak med Irak. Vi kan i dag inte avvisa till Irak
              eftersom situationen är så orolig och osäker. Men det finns ändå
              människor som väljer att åka tillbaka till Irak under kortare
              tider men med de risker som det innebär. I det sammanhanget används
              det som ett argument för att det ska vara möjligt att skicka människor
              tillbaka.
            </seg>
            <seg xml:id="i-e3b52f56cd835a08-0">
              Min fråga till migrationsministern är fortfarande: Anser migrationsministern
              att det är rimligt att skicka tillbaka människor till ett land
              utan någon centralregering, där det inte finns ett fungerande
              rättsväsende och där det inte finns någon som kan garantera dem
              skydd? Stämmer det här verkligen med internationell rätt? Det
              finns ingen regering att ställa till svars för att man ska följa
              de mänskliga rättigheterna i Somalia.
            </seg>
          </u>
          <note type="speaker" xml:id="i-489447a6e296d079-0">
            Anf. 144 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-2">
            <seg xml:id="i-ebaffefc00bdd756-0">
              Fru talman! Tack, Alice Åström, som har ställt interpellationen!
              Tack, migrationsministern, för det svar som har getts!
            </seg>
            <seg xml:id="i-7d16d5901375c81f-0">
              Somalia är ett land utan rättsstat, utan demokrati, där regeringen
              befinner sig i exil och där regeringen och alla andra ledare i
              princip består av krigsherrar. Det är osäkert för människor i
              Somalia, och det är inte minst osäkert för människor som skickas
              tillbaka till Somalia.
            </seg>
            <seg xml:id="i-27f7b61fdd0bc89c-0">
              I den förra debatten, som de som sitter på läktaren och vi här
              nere i salen kunde höra, dök begreppet kollektiv solidaritet upp.
              Jag är miljöpartist, och jag ställer upp på dagens socialförsäkringssystem.
              Jag gillar sådana begrepp. Kollektiv solidaritet låter bra. Och
              så kommer man till den här debatten och hör att ett argument för
              att avvisa människor till Somalia är att andra människor har återvänt
              dit.
            </seg>
            <seg xml:id="i-b155a0c018cbc9ac-0">
              Snacka om att undergräva förtroendet för individuella bedömningar
              och förtroendet för att människor har möjlighet att återvända
              till ett land de en gång varit i! Snacka om att dra den kollektiva
              solidariteten till ett läge där det blir rent cyniskt!
            </seg>
            <seg xml:id="i-2e640f42cdae5cd4-0">
              Alice Åström har på ett förtjänstfullt sätt följt upp sin interpellation,
              och jag har bara tre frågor utifrån det svar som gavs.
            </seg>
            <seg xml:id="i-6ea99cf42499b938-0">
              Den ena frågan rör de dubbla attityder gentemot vissa länder
              som man kan märka i den svenska utrikespolitiken. Å ena sidan
              har Sverige en officiell position gentemot flera länder. Man uttalar
              kritik mot brister i de mänskliga rättigheterna. Man uttalar krav
              på att länder ska demokratiseras. Man uttalar krav på en rättsstat,
              så också mot Somalia. Å andra sidan avvisar vi människor till
              de förhållanden vi precis har dömt ut.
            </seg>
            <seg xml:id="i-998bc219284d4477-0">
              Det finns dubbla attityder gentemot vissa fattiga länder, där
              vi gärna talar oss varma för demokratisering, för rättsstat och
              för bättre förhållanden, men inte lever upp till det när människor
              kommer till vårt land och söker asyl.
            </seg>
            <seg xml:id="i-6f62a7510f228d19-0">
              Min fråga är alltså hur regeringen avser att agera för att se
              till att de här dubbla attityderna inte längre finns i svensk
              utrikespolitik, för de uppfattas som mycket märkliga.
            </seg>
            <seg xml:id="i-364402a3a546f044-0">
              Fru talman! Min andra fråga rör en mening i ministerns svar där
              hon tar fasta på att vid avvisning till Somalia behövs ingen mottagande
              part. Vi har i tidigare sammanhang talat om behovet av att följa
              upp avvisningar som Sverige gör. Jag vet att det finns tillfällen
              då människor utvisats till länder eller till förhållanden som
              är otroligt svåra, då människor som avvisats från Sverige hamnat
              i svåra förhållanden, försvunnit eller till och med avlidit.
            </seg>
            <seg xml:id="i-f7dd2289b54b4ea5-0">
              Vilken uppföljning är ministern beredd att göra? Är ministern
              beredd att ändra svensk flyktingpolitik så att man följer de avvisningar
              som görs, om inte varje avvisning så åtminstone med någon form
              av regelbundenhet, för att se till vilka förhållanden människor
              avvisas? Det är otroligt viktigt om det ska finnas något som helst
              förtroende för vår flyktingpolitik.
            </seg>
            <seg xml:id="i-fd890075121eefc4-0">
              Avslutningsvis, fru talman och ministern, har jag en fråga av
              lite större vidd. Väldigt många människor engagerar sig i dag
              för en bättre flyktingpolitik. Nyligen fick migrationsministern
              motta den största namninsamling som lämnats till en svensk regering
              sedan 60-talet. 157 000 svenskar har skrivit under på bland andra
              kyrkornas, muslimernas och SKTF:s påskupprop. Det märks också
              här i kammaren. Ministern kommer ofta hit och svarar på ett bra
              sätt, och vi har en bra dialog om flyktingpolitiken gentemot somalier,
              gentemot irakier och gentemot olika grupper.
            </seg>
            <seg xml:id="i-a270be54d7bc555c-0">
              Känner inte ministern att behovet av många interpellationer,
              den oro som finns från rätt stora flyktinggrupper och alltfler,
              någonstans tyder på att förtroendet för svensk flyktingpolitik
              är väldigt lågt?
            </seg>
          </u>
          <note type="speaker" xml:id="i-0030158ace47f20e-0">
            Anf. 145 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-d20e29e46008bf34-3">
            <seg xml:id="i-f28c6ffed3ed4792-0">
              Fru talman! Jag hade egentligen inte tänkt gå in i den här debatten,
              men när jag ser alla människor som sitter uppe på läktaren och
              som inte vet någonting om sin framtid kunde jag inte låta bli
              att gå in och säga några ord.
            </seg>
            <seg xml:id="i-f0c037b81da0f2a1-0">
              Alice Åström och Gustav Fridolin har sagt väldigt mycket, och
              jag ska inte upprepa allt det. Jag har bara några funderingar.
            </seg>
            <seg xml:id="i-938871c39b287101-0">
              Fru talman! Alice Åström har ställt ett antal relevanta frågor
              i sin interpellation, bland annat om migrationsmyndigheterna ska
              följa UNHCR:s rekommendationer. När jag läser migrationsministerns
              svar upplever jag att det är lite undvikande och kryptiskt.
            </seg>
            <seg xml:id="i-88626d2aa3e774e1-0">
              Hur är det: Ska UNHCR:s rekommendationer följas eller inte? Det
              finns ju flera andra exempel där man inte bryr sig om UNHCR:s
              rekommendationer, till exempel Bosnien. Gustav Fridolin kommer
              att ta upp Serbien i nästa debatt. Det är ingen engångsföreteelse.
            </seg>
            <seg xml:id="i-90c8c64b23d2a4be-0">
              Fru talman! Enligt uppgift blir inte situationen i Somalia bättre
              tvärtom. Migrationsministern och jag brukar ofta tala om barns
              och kvinnors situation. Vi kan väl göra det också när det gäller
              de somaliska barnen och kvinnorna. Som alltid är det de som råkar
              värst ut. Jag ställer mig frågan: Hur kan man hänvisa kvinnor
              och barn till att bli skyddade av klaner ledda av krigsherrar?
            </seg>
            <seg xml:id="i-6bf1b6919c35264d-0">
              Fru talman! De somaliska flyktingarna har levt i ovisshet länge.
              Många har levt i ingenmansland, det vill säga att man har fått
              avslag men inte kunnat återvända.
            </seg>
            <seg xml:id="i-7048b2804fb50417-0">
              Nu återkommer jag till den förra debatten, där jag inte riktigt
              fick svar på min fråga om att de som har fått avslag men inte
              kunnat återvända inte har några rättigheter att arbeta. Jag fick
              inget svar på den frågan i den förra debatten. Kan migrationsministern
              tänka sig att de personer som har fått avslag men inte kan återvända
              kan få arbeta så länge, för att ha någonting att göra?
            </seg>
            <seg xml:id="i-a8ac709a0bf69af4-0">
              Fru talman! Språkanalyser har Alice Åström också tagit upp. Det
              är en av Migrationsverkets favoriter. Jag håller med om det som
              Alice Åström har sagt i sin interpellation. Det finns många tveksamheter
              kring språkanalyserna.
            </seg>
            <seg xml:id="i-0f004edf14fe022b-0">
              Fru talman! Somaliernas situation måste få en lösning och det
              snart. Att tvinga rädda människor att återvända till krigsherrarnas
              land är ingen lösning.
            </seg>
          </u>
          <note type="speaker" xml:id="i-6bdcfecea186d42e-0">
            Anf. 146 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-5">
            <seg xml:id="i-ec75b5ceaa4177f8-0">
              Fru talman! Det var många frågor. Jag vill börja där Alice Åström
              började, att det här är människor av kött och blod. Det är verkligen
              sant. Flyktingpolitik handlar om just det. Det handlar om människor,
              och det är enskilda människor. Varje flykting som kommer har sin
              berättelse, sin historia. Varje asylärende, som vi kallar det,
              är ett människoöde. Det får vi aldrig glömma.
            </seg>
            <seg xml:id="i-004ab3a9a4c414c2-0">
              Jag är helt enig med Gustav Fridolin, Alice Åström och Anne-Marie
              Ekström om beskrivningen av Somalia. Säkerhetsläget är naturligtvis
              inte bra. Det är ett land som har levt utan regering i 14 år.
              Det är ett oerhört splittrat område.
            </seg>
            <seg xml:id="i-3fbeb808fba9b92c-0">
              Samtidigt vet vi, vilket UNHCR säger, att säkerhetsläget ser
              olika ut på olika platser. På vissa ställen är det bättre än på
              andra, och på vissa ställen är det något mera stabilt än på andra.
            </seg>
            <seg xml:id="i-e959207551708603-0">
              Jag besökte ett flyktingläger på gränsen till Somalia för några
              månader sedan, och där följer man läget väldigt noga, hur det
              ser ut, i stort sett i varje by. Där hade man också väldigt god
              kunskap om hur det ser ut.
            </seg>
            <seg xml:id="i-9b82fc0a571e40bf-0">
              Med detta sagt, att varje människas situation, varje asylärende,
              är ett enskilt människoöde och att säkerhetssituationen ser olika
              ut i olika delar av Somalia, återkommer vi till detta med den
              individuella prövningen, hur viktigt det är att man också prövar
              varje enskilt ärende.
            </seg>
            <seg xml:id="i-1042d16f31d625fb-0">
              Jag tror att det var Alice Åström som tog upp den tidigare praxisen.
              Då var det nämligen så att alla generellt fick tillfälliga tillstånd.
              Det berodde inte på att vi ansåg att alla generellt hade skyddsbehov,
              utan på att det inte fanns en möjlighet för människor att återvända.
            </seg>
            <seg xml:id="i-b13fc63a57861fa1-0">
              Nu ser vi, som jag tidigare sade, att säkerhetsläget ser annorlunda
              ut. Vi ser också att många återvänder. En del återvänder från
              Kenya, andra från andra länder. Vi ser alltså att det finns ett
              återvändande, det vill säga att det går att återvända, men det
              går inte att återvända med tvång eftersom det inte finns någon
              mottagande part. Vi ser alltså att människor faktiskt återvänder,
              och därför övergick Migrationsverket från att göra den typen av
              generella bedömningar till att pröva varje enskilt ärende.
            </seg>
            <seg xml:id="i-602388c19a0b7055-0">
              När vi tittar på statistiken ser vi att förra året beviljades
              642 människor från Somalia uppehållstillstånd i Sverige. En del
              fick flyktingstatus, andra fick uppehållstillstånd av skyddsskäl
              och åter andra av humanitära skäl. Det visar tydligt att man mycket
              noga går in i varje enskilt ärende.
            </seg>
            <seg xml:id="i-1164af5e24beca0f-0">
              När det gäller dubbla positioner handlar det lite grann om just
              det som jag nu säger. Naturligtvis finns det många länder Somalia,
              Iran och många andra där vi anser att situationen för mänskliga
              rättigheter inte alls är tillfredsställande, och utrikespolitiskt
              jobbar vi mycket aktivt för att förändra situationen i dessa länder.
              Därmed inte sagt att alla människor i de länderna har asylskäl.
              Det måste prövas från fall till fall. Det är det som är flyktingpolitik.
              Flyktingpolitik baseras på mänskliga rättigheter. Mänskliga rättigheter
              är individuella, och därför måste man också pröva varje enskilt
              ärende för sig.
            </seg>
          </u>
          <note type="speaker" xml:id="i-8b03a3bced658509-0">
            Anf. 147 ALICE ÅSTRÖM (v):
          </note>
          <u who="alice_astrom_a6a363" xml:id="i-55dbf0318bf4a49b-1">
            <seg xml:id="i-ca1f97a0c071d355-0">
              Fru talman! Jag tackar migrationsministern för svaret. Nu framkom
              det lite tydligare att vi kanske har en mer likartad bild av Somalia.
              Men när det gäller återvändandet av flyktingar måste man också
              inse att det finns en ganska stor skillnad mellan att återvända
              från ett flyktingläger i gränstrakterna till Somalia och att återvända
              härifrån. Där har man under lång tid levt i en svår situation,
              och då kanske man prövar att ta sig tillbaka in i hemlandet för
              att se om det är möjligt. Men vi ser också att det finns flyktingar
              på andra håll, eftersom folk flyr.
            </seg>
            <seg xml:id="i-a67e563e207a2a03-0">
              Jag ska ställa några konkreta frågor om de svenska somalierna
              och deras situation här. Den första frågan gäller de språkanalyser
              som görs. Hur tillförlitliga är dessa språkanalyser egentligen?
              Vilken kompetens och möjlighet har man att exakt kunna avgöra
              från vilken del av Somalia personen i fråga kommer?
            </seg>
            <seg xml:id="i-1a2efbf1e1b23ea1-0">
              Den andra konkreta frågan gäller klansystemet, när man nu hänvisar
              till det. I och för sig säger UNHCR i sin rapport att klansystemet
              är oerhört viktigt när man skickar tillbaka människor, så att
              de inte hamnar på fel ställen. Jag har träffat ganska många i
              Sverige som blivit hänvisade till klaner och huvudklaner som de
              över huvud taget inte känner till. Hur kan man i den svenska processen
              avgöra exakt vilken klan någon tillhör, hur underklaner och huvudklaner
              eventuellt ser ut, och sedan hänvisa till att dessa kan skydda?
              Varifrån får man egentligen den informationen?
            </seg>
            <seg xml:id="i-aa7ddf53d97602a3-0">
              Fru talman! Frågan om att inte återvända med tvång handlar om
              just det förhållandet att man inte får uppehållstillstånd. Man
              lever i Sverige helt utan möjlighet att kunna arbeta och delta
              i samhällslivet. Man är långt från sitt eget hemland, men får
              samtidigt ingen möjlighet att bygga upp ett nytt liv i det nya
              landet. Detta gäller alla, men det gäller speciellt barnen som
              lever i den situationen.
            </seg>
            <seg xml:id="i-4cf6e5aadad7a47e-0">
              Vi ser också att det finns de som ger upp. De får ingen möjlighet
              att leva ett normalt liv här och väljer att i stället återvända
              till osäkerheten. Därför blir det hela lite cyniskt när detta
              används som argument för att det faktiskt är möjligt att återvända.
              Man ger dem inte någon möjlighet att leva ett bra liv här, och
              till slut åker de tillbaka, ett återvändande utan tvång. Det är
              en horribel situation.
            </seg>
            <seg xml:id="i-df96c90d3c401130-0">
              Jag skulle vilja ha svar på dels frågan om språkanalyserna, dels
              den om klanpolitiken. Jag undrar alltså varifrån man får informationen
              och hur man kan hänvisa till att krigsklaner ska vara de som ger
              skydd.
            </seg>
            <seg xml:id="i-708320f6da73b925-0">
              Sedan kan jag inte låta bli att kommentera en sak, nämligen att
              det känns ganska otroligt att just Sverige fått så många flyktingar
              som egentligen kommer från de lugna områdena i Somalia, områden
              där det inte funnits strider och dit det faktiskt är möjligt att
              åka tillbaka. Det känns otroligt att de skulle ha flytt till Sverige
              från ett område där flyktbehov inte finns. För mig känns det otroligt
              att språktesterna kan visa att så många flytt från en lugn situation.
            </seg>
          </u>
          <note type="speaker" xml:id="i-52f214f0989d66c6-0">
            Anf. 148 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-3">
            <seg xml:id="i-681932ee2a7694b6-0">
              Fru talman! Efter den förra debatten stod det tämligen klart
              att vi inte kommer att få något svar i dag på frågan hur man gör
              med de människor som fått ett avvisningsbeslut som inte kan verkställas
              och därför lever i Sverige utan att kunna bygga sig ett nytt liv
              här. Jag hade hoppats på ett svar, men vi får väl vänta ett tag
              till. Jag förutsätter att något görs väldigt snart, för dessa
              människor lever i en fruktansvärd situation. Förhoppningsvis kan
              vi åtminstone få ett svar om språkanalyserna. Det vore välkommet.
            </seg>
            <seg xml:id="i-e8d1566d9fbd492a-0">
              Fru talman! När man avvisar människor till vissa länder och använder
              argumentet att människor frivilligt återvänt dit har man hamnat
              på cynismens väg. Ett sådant argument undergräver nämligen internationella
              organisationers bedömningar. Skulle det vara så att en internationell
              organisation bedömt ett område som fruktansvärt, som omöjligt
              att återvända till, och någon ändå lyckas ta sig dit för att han
              eller hon kanske lever i ett flyktingläger i Kenya, kanske blir
              förföljd i något annat land, då är den internationella organisationens
              utlåtande inte längre värt något.
            </seg>
            <seg xml:id="i-247082dff330c6b2-0">
              Det är ett argument som går helt emot regeringens vanliga linje,
              och vår vanliga linje, om att alla fall ska bedömas enskilt. Dessutom,
              fru talman, skulle argumentet kunna användas på precis motsatt
              sätt, nämligen att i de länder varifrån det kommer många flyktingar
              måste det finnas mycket stora problem och därför bör vi låta alla
              stanna. Men hur blir det om argumentet är att bara till de länder
              dit någon eller några återvänder kan allihopa åka tillbaka?
            </seg>
            <seg xml:id="i-f79b460cc6cb343a-0">
              Fru talman! Jag ställde en fråga tidigare om de dubbla signaler
              som Sverige skickar. Å ena sidan förklarar vi under vilka fruktansvärda
              förhållanden människor lever i vissa länder, å andra sidan tar
              vi inte något ansvar genom att låta människor som flyr därifrån
              stanna. Mot detta satte ministern den enskilda bedömningen. Men
              enskilda bedömningar kan innebära att människor avvisas till just
              dessa länder. Statistiken visar att de flesta får avvisningsbeslut
              även till sådana länder.
            </seg>
            <seg xml:id="i-256ebd7692669324-0">
              Dessutom överprövar myndigheterna ofta inte det som regeringen
              sagt från Utrikesdepartementets andra delar när man pratar om
              olika länder, till exempel i fallet med homosexuella från Iran.
              Det är omöjligt att leva som homosexuell i Iran, men Utlänningsnämnden
              menar att det går alldeles utmärkt och de kan därför åka tillbaka.
              Här finns en dubbelhet, och något måste göras. Jag föreslår ett
              speciellt organ för länderbedömning.
            </seg>
          </u>
          <note type="speaker" xml:id="i-1b8eb61d663c7cb2-0">
            Anf. 149 ANNE-MARIE EKSTRÖM (fp):
          </note>
          <u who="anne-marie_ekstrom_1c190c" xml:id="i-d20e29e46008bf34-4">
            <seg xml:id="i-f84dfbf27b47599f-0">
              Fru talman! Mycket har sagts och jag känner mig ganska trött
              i dag. Jag har legat hela natten och funderat över svensk migrationspolitik.
              Den kan man fundera över i många nätter.
            </seg>
            <seg xml:id="i-b01f35d7f83ec611-0">
              Jag har fortfarande inte fått svar på den fråga som även Gustav
              Fridolin ställde om vad man ska göra för de människor som nu lever
              i ett ingenmansland, som inte har rätt att arbeta, som fått avvisningsbeslut
              men inte kan återvända. Det finns förstås den möjligheten att
              man drar tillbaka beslutet och låter dessa människor stanna. Så
              länge det ser ut som det gör måste det finnas något de här människorna
              kan få göra.
            </seg>
          </u>
          <note type="speaker" xml:id="i-d923ae94dbdd5a5b-0">
            Anf. 150 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-6">
            <seg xml:id="i-08873bd5fba53f4b-0">
              Fru talman! Samtliga av er tog upp språkanalyserna. Väldigt många
              av dem som kommer till Sverige i dag har inte giltiga identitetshandlingar.
              De har inte pass. De har inga identitetshandlingar. När det gäller
              människor från Somalia handlar det om i stort sett hundra procent.
              Det beror på att det inte finns någon möjlighet för dem att skaffa
              den typen av identitetshandlingar. Detta är Migrationsverkets
              personal oerhört medveten om, och de ställer därför inte den typen
              av krav och ska heller inte ställa den typen av krav på människor
              från Somalia, eftersom det för de allra flesta helt enkelt inte
              finns någon möjlighet att skaffa fram den informationen.
            </seg>
            <seg xml:id="i-4c59512ca0d03da2-0">
              När man ska göra en asylbedömning måste man ändå försöka ta reda
              på varifrån personen kommer och vem det är. Då har man flera olika
              saker att ta till, varav språkanalys är en. Men man kan definitivt
              inte förlita sig enbart på språkanalysen.
            </seg>
            <seg xml:id="i-a489c33e7ee75340-0">
              Man kan inte ha en språkanalys och säga: Nu säger språkanalysen
              att du kommer därifrån, alltså gör du det. Det är ett instrument
              av flera som ger kompletterande information.
            </seg>
            <seg xml:id="i-b1d4df8a08a0f150-0">
              Vad man också gör när man har asylutredningar är att man har
              kunskapsfrågor. Säger en person att den kommer från ett visst
              ställe ber utredaren personen att beskriva huvudgatan. Det är
              den typen av kunskapsfrågor. Stämmer det överens med språkanalys
              och den asylsökandes berättelse godtar man det.
            </seg>
            <seg xml:id="i-4cbe40530fb7b43b-0">
              När det gäller asylsökande från Somalia är grunden den berättelse
              som den asylsökande ger. Sedan ska det kompletteras med andra
              saker varav språkanalyser är ett instrument. Men det kan aldrig
              någonsin bli det enda som man avgör det på.
            </seg>
            <seg xml:id="i-94f021a27e9bbd1d-0">
              När det gäller klansystemet följer Sverige i det avseendet helt
              och hållet de rekommendationer som UNHCR ger. Det ska vara en
              utgångspunkt i bedömningen. Man ska titta efter: Kan den här personen
              få skydd? Då tittar man på klantillhörighet och sådana saker.
              Det är utgångspunkten i bedömningen. Det är också det som UNHCR
              menar är en framkomlig väg när det gäller bedömningar i asylutredningarna.
            </seg>
            <seg xml:id="i-be91bab158987a79-0">
              Det var ett antal frågor om återvändande och människor som fått
              avvisningsbeslut och inte kan återvända. Jag skulle vilja upprepa
              det jag sade inledningsvis. Vad som är oerhört viktigt är att
              man får en väldigt gedigen asylutredning.
            </seg>
            <seg xml:id="i-122aed76905fda85-0">
              När man har fått den asylutredningen är det första man ska bedöma:
              Är detta en person som behöver skydd undan förföljelse? Som jag
              tidigare sade är det många som får uppehållstillstånd i Sverige
              som kommer från Somalia och från andra länder.
            </seg>
            <seg xml:id="i-bd16239b614cfc60-0">
              Det andra man måste titta på är: Finns det ett verkställighetshinder?
              Går det inte att verkställa beslutet? Kan den här personen över
              huvud taget inte återvända? Finns det ingen möjlighet för den
              personen att återvända? Det måste vara grunden.
            </seg>
            <seg xml:id="i-e0c9baa8b9e3983d-0">
              Den bedömningen har man gjort när man fattar ett avvisningsbeslut.
              Först tittar man om det är en person som behöver skydd. Sedan
              ser man efter: Är det möjligt för den här människan att återvända?
              Gör man den bedömningen kan man fatta ett avvisningsbeslut. Samtidigt
              är det ett frivilligt återvändande som gäller för somalierna.
            </seg>
          </u>
          <note type="speaker" xml:id="i-7c1e71cd2bede352-0">
            Anf. 151 ALICE ÅSTRÖM (v):
          </note>
          <u who="alice_astrom_a6a363" xml:id="i-55dbf0318bf4a49b-2">
            <seg xml:id="i-beb96aed7e2a10e8-0">
              Fru talman! Jag ska återvända lite till frågan om klanerna och
              UNHCR:s bedömning. I de rapporter som jag har läst säger UNHCR
              att det är av väldigt stor vikt när man sänder tillbaka människor
              att man inte sänder tillbaka dem till fel ställe utifrån klantillhörighet
              och så vidare.
            </seg>
            <seg xml:id="i-0dc96724a8e2fd53-0">
              Det är ett ganska stort steg att därifrån gå till att säga att
              det är möjligt att återvända och att det är klanerna som ska vara
              de som ska skydda när det inte finns någon centralregering. Det
              finns inte någon att ställa till svars när det gäller internationell
              rätt och någon möjlighet till uppföljning.
            </seg>
            <seg xml:id="i-a7109be8e9e6099a-0">
              I de historier som jag har fått berättat för mig och det jag
              har mött när människor har fått avslag på sin ansökan har man
              hänvisat till klaner som man själv inte känner till. Där har jag
              fortfarande en fråga om hur man egentligen får all den här informationen
              och hur det stämmer överens de asylsökandes egna berättelser.
            </seg>
            <seg xml:id="i-f2fb7fe1773d54e9-0">
              Fru talman! Jag måste som avslutning ta upp diskussionen om huruvida
              dessa människor har ett skyddsbehov eller inte. Vi får så många
              fall i Sverige, och då gäller det inte bara somalierna, där vi
              i Sverige säger när vi gör den individuella prövningen att de
              inte har något skyddsbehov och att de därför får en avvisning.
            </seg>
            <seg xml:id="i-a8de3e8fab0c3073-0">
              Vi säger att det kanske skulle vara möjligt att verkställa besluten,
              men att vi har en frivillighet och inte ett tvång. När så många
              människor som i Sverige lever i den situationen måste jag ändå
              ställa frågan till ministern: Är det verkligen rimligt att så
              många människor som vi säger inte är i behov av skydd ändå får
              stanna kvar i Sverige och leva under dessa villkor för att det
              inte är möjligt att verkställa besluten?
            </seg>
            <seg xml:id="i-f9c7d37640bacc76-0">
              För mig är det ganska tydligt att det är fel någonstans i den
              bedömningen. När det gäller somalierna och somaliernas situation
              är det att de borde få ett uppehållstillstånd.
            </seg>
          </u>
          <note type="speaker" xml:id="i-283eb59f402c4d3f-0">
            Anf. 152 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-7">
            <seg xml:id="i-3dbacd8f28b7a4d5-0">
              Fru talman! Först vill jag säga att den praxis som finns i Sverige
              där man gör individuella bedömningar inte skiljer sig från den
              i andra länder. Alla länder har denna praxis.
            </seg>
            <seg xml:id="i-295837fe1a8ea8b5-0">
              Den praxis vi hade tidigare när vi gjorde generella bedömningar
              och sade att alla får tillstånd skilde sig från andra länders.
              Vad vi nu gör är att vi går från generell till individuell bedömning.
              Jag tror att det är viktigt. Det är ändå det som är kärnan i flyktingpolitiken.
            </seg>
            <seg xml:id="i-6f9eeace8df00fb7-0">
              Det sades att det är av stor vikt att inte sända tillbaka människor
              till fel ställe. Det är självklart. Den bedömningen måste göras.
              Den utredningen måste vara väldigt gedigen från Migrationsverkets
              sida. Det måste ske i samråd med den enskilde individen.
            </seg>
            <seg xml:id="i-615e6003683dd82a-0">
              Det betyder att vi inte skickar tillbaka någon med tvång. Det
              finns ett samspel mellan den enskilde individen och myndigheten.
              Det gör att man tillsammans kan se: Finns det någon möjlighet
              för dig eller för er familj att återvända? I så fall blir frågan
              exakt var och hur man ska hjälpa till.
            </seg>
            <seg xml:id="i-6407ac4ae58f9619-0">
              Det är oerhört viktigt. Det är också som jag sade i mitt svar.
              Vi kan bistå de människor som återvänder. Här har vi projekt på
              gång som gör att man inte bara ger människor en biljett. Man har
              också ett mottagande. Det kan också vara uppföljningen.
            </seg>
            <seg xml:id="i-92d22388aeeb4720-0">
              Det finns ett mottagandesystem som kan bistå människor och ge
              dem stöd i ett sådant återvändande. Det handlar om dem som har
              fått avslag men också om människor som kanske har levt i Sverige
              och som vill återvända för kortare tid eller för längre tid. Det
              tror jag också är oerhört viktigt.
            </seg>
          </u>
          <note xml:id="i-10a4741b053009ea-17">
            Överläggningen var härmed avslutad.
          </note>
          <note xml:id="i-087409b18015cef1-0">
            23 § Svar på interpellation 2004/05:666 om asylsökande romer
            från Serbien
          </note>
          <note type="speaker" xml:id="i-da644f1371d27928-0">
            Anf. 153 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-8">
            <seg xml:id="i-5f23fada0b864537-0">
              Fru talman! Gustav Fridolin har frågat mig vilka åtgärder jag
              avser att vidta dels för att UNHCR:s rekommendationer och de fakta
              som föreligger om förhållandena i Serbien och Montenegro ska vara
              vägledande för bedömningen av skyddsskäl för människor från dessa
              områden, dels mot den förföljelse och de trakasserier som romer
              utsätts för fortfarande, sextio år efter Förintelsen.
            </seg>
            <seg xml:id="i-d96e944bb49a5c75-0">
              Det ankommer på utlänningsmyndigheterna att bedöma om personer,
              som söker asyl i vårt land, har behov av skydd här och att inhämta
              de fakta om förhållandena i andra länder som krävs för sådana
              bedömningar. Dessa fakta hämtas från många olika källor. Myndigheterna
              avgör självständigt vilken information som behövs och hur den
              ska inhämtas samt hur olika informationer ska vägas mot varandra.
              I många fall gör UNHCR i så kallade positionspapper och rekommendationer
              tämligen detaljerade bedömningar om skyddsbehov. De rekommendationer
              UNHCR lämnar ger viktig vägledning och studeras därför noga av
              myndigheterna. Detta befriar emellertid inte myndigheterna från
              att göra egna ställningstaganden. Detta gäller också i asylärenden
              som rör personer från Serbien och Montenegro.
            </seg>
            <seg xml:id="i-557bd2d77b96457c-0">
              UNHCR:s senaste bedömningar och rekommendationer rörande behovet
              av internationellt skydd för personer från Kosovo finns i ett
              positionspapper från mars 2005. UNHCR framhåller där att den allmänna
              säkerhetssituationen förbättrats påtagligt sedan de våldsamma
              händelserna i mars 2004. Säkerhetssituationen förblir enligt UNHCR
              dock ömtålig och sårbar. Minoriteter fortsätter att drabbas i
              etniskt grundade incidenter och de har begränsad tillgång till
              grundläggande rättigheter och samhällsservice. UNHCR drar slutsatsen
              att vissa minoritetsgrupper och personer i lokal minoritetssituation
              också i fortsättningen behöver internationellt skydd enligt 1951
              års flyktingkonvention eller genom andra former av skydd, beroende
              på omständigheterna i de enskilda fallen. För dessa kategorier
              bör, anser UNHCR, återvändande komma till stånd successivt, enbart
              på frivillig grund och i trygga och värdiga former. De personer
              som UNHCR bedömer med störst sannolikhet nu löper risk relaterad
              till deras etniska tillhörighet, är serber och romer samt de albaner
              som lever i en lokal minoritetssituation. Ashkalier och egyptier
              samt bosnjaker och goranier kan också komma att drabbas, men då
              utifrån mer individuella omständigheter. Gifta personer av olika
              etnisk tillhörighet samt personer med blandad etnisk bakgrund
              nämns bland de kategorier där skyddsbehov kan finnas.
            </seg>
            <seg xml:id="i-b343b69f9fb124a4-0">
              Svensk asylpraxis ansluter till UNHCR:s successivt uppdaterade
              rekommendationer. Romer, som är den grupp som Gustav Fridolin
              specifikt tar upp, har genomgående bedömts ha behov av skydd enligt
              1951 års konvention, vilket överensstämmer väl med UNHCR:s rekommendationer.
              En individuell bedömning görs emellertid alltid, vilket är i enlighet
              med UNHCR:s uppfattning om hur rekommendationerna bör användas.
            </seg>
            <seg xml:id="i-bdc9f774d647744b-0">
              I de enskilda fall skyddsbehov konstaterats aktualiseras också
              frågan om inre flyktalternativ. Principen om inre flyktalternativ
              är i både svensk och internationell flyktingrätt en vedertagen
              princip som även UNHCR omfattar. Inte minst personer som före
              sin ankomst till Sverige vistats en avsevärd tid utanför sin ursprungliga
              hemort bör i många fall kunna återvända till den ort där man då
              vistats. Myndigheterna ska alltid bedöma om detta rimligen kan
              begäras med tanke på de förutsättningar den sökande skulle ha
              där.
            </seg>
            <seg xml:id="i-fd662d4aeb491fed-0">
              Beträffande återvändande till Kosovo av personer som inte har
              skyddsbehov och inte heller andra skäl för uppehållstillstånd
              har en dialog förts mellan ett antal länder, bland annat flera
              nordiska, och FN-administrationen i Kosovo (Unmik) och UNHCR.
              Den dialogen har för svensk del resulterat i en överenskommelse
              om det praktiska samarbetet med Unmik. Det är en dialog som vi
              kommer att fortsätta att föra.
            </seg>
            <seg xml:id="i-da8e9430bb15b4c0-0">
              Vad gäller Gustav Fridolins fråga om den allmänna situationen
              för romer på Balkan kan jag upplysa om att regeringen i hög grad
              uppmärksammat denna. I landstrategin för Serbien och Montenegro
              för perioden december 2004december 2007 är respekt för mänskliga
              rättigheter ett av de prioriterade områdena med betonande av att
              romernas situation särskilt ska uppmärksammas. Nyligen har regeringen
              beslutat om en ny landstrategi för Kosovo. Regeringen utarbetar
              för närvarande de riktlinjer som ska ligga till grund för utökat
              stöd till romer på västra Balkan. En Sidastudie över möjliga sektorer
              för bilateralt stöd för romerna i Serbien och Montenegro finns
              sedan början av 2005. I Kosovo har stödet till Erikshjälpens återuppbyggnadsprogram
              utökats till ca 10 miljoner kronor 2005. Detta program riktar
              sig direkt till minoriteter, främst serber och romer. Vi stöder
              också de betydande ansträngningarna för romerna i regionen av
              Europarådet och OSSE samt inom ramen för det så kallade Roma Decade,
              ett samarbete mellan internationella organ och länder i regionen.
            </seg>
            <seg xml:id="i-b43c5dd724a8dd33-0">
              Avslutningsvis vill jag betona att de frågor som Gustav Fridolin
              tar upp är utomordentligt viktiga och att jag avser att fortsätta
              att följa dem mycket noga.
            </seg>
          </u>
          <note type="speaker" xml:id="i-d2f3c6202cb54113-0">
            Anf. 154 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-4">
            <seg xml:id="i-89da757cb839a7c5-0">
              Fru talman! 60 år efter Förintelsen utsätts fortfarande romer
              i stora delar av världen för övergrepp, och precis som Utlänningsnämnden
              konstaterar i många av sina beslut behandlas man som andra klassens
              medborgare i många länder. Märkligt nog tar man inte upp detta
              som ett argument för att ge romer möjlighet att stanna i Sverige
              och få uppehållstillstånd här. Det är en av märkligheterna när
              man tittar på den här frågan, fru talman.
            </seg>
            <seg xml:id="i-75c26f23c6a77340-0">
              Bakgrunden till att jag skrev interpellationen är delvis en annan.
              På 90-talet kunde uppemot två tredjedelar av de asylsökande till
              slut få uppehållstillstånd i Sverige. I dag ligger motsvarande
              siffra på runt 2 %.
            </seg>
            <seg xml:id="i-83ff77f33fec6b94-0">
              Jag, jurister, frivilliga och många andra har hävdat att det
              är praxis som har blivit hårdare, men vi har mötts av ett annat
              svar. Regeringen har sagt att medan asylsökande på 90-talet kom
              från Balkan och hade skäl att stanna kommer i dag många asylsökande
              hit utan formella skäl.
            </seg>
            <seg xml:id="i-dc08355f4eeee652-0">
              Fakta är att i dag är fortfarande asylsökande från Balkan till
              Sverige en stor grupp. Den allra största enskilda flyktinggruppen
              är personer från Serbien. Förra året kom 4 000 personer från Serbien
              till Sverige för att söka asyl. Merparten av dem tycks ha varit
              etniska minoriteter från Kosovo.
            </seg>
            <seg xml:id="i-52950270605d68c3-0">
              Serber och romer i Kosovo bor i enskilda enklaver skyddade av
              FN-trupper. Att ta sig till skolor eller arbetsplatser genom albanskt
              område kräver beväpnad eskort. Många serber har ingen möjlighet
              att ta sig till sjukhus i provinshuvudstaden Pristina eftersom
              det skulle vara för farligt. I mars förra året bröt pogromliknade
              upplopp ut. Gäng brände hus och drev i väg romer och serber med
              våld. En del av dem var människor som tidigare flytt men som försökt
              återvända.
            </seg>
            <seg xml:id="i-de51b86a7a450d1b-0">
              Det här är alltså riktiga flyktingar enligt konstens alla regler,
              och FN:s flyktingorgan UNHCR har konstaterat att flyktingar från
              de flesta av Kosovos minoritetsgrupper inte får sändas tillbaka
              till Kosovo. Det sägs också i svenska myndigheters beslut att
              flyktingar från Kosovo hyser en välgrundad fruktan för förföljelse
              i Kosovo. Men ändå har vi en utvisningspolitik gentemot dessa
              människor. Man hänvisar till att det skulle finnas inre flyktingalternativ,
              precis på det sätt som ministern här har redovisat. Detta antagande
              bygger ofta på rena felaktigheter. Det händer till exempel att
              Utlänningsnämnden påstår att romer kan få internflyktingstatus.
              Något sådant har i och för sig aldrig gett några speciella fördelar,
              men det går inte längre att begära eller få internflyktingstatus.
              Utlänningsnämnden hänvisar alltså till en möjlighet som inte längre
              existerar.
            </seg>
            <seg xml:id="i-1b87673bedbe0ca7-0">
              Dessutom är det så att internflyktingalternativet helt enkelt
              inte fungerar till Serbien. UNHCR accepterar i och för sig internflyktingstatus
              som ett alternativ, men man har en gräns. Asylsökande får inte
              avvisas till undue hardship , orimligt hårda levnadsvillkor. Romer
              i Serbien som kommer från Kosovo bor i hus byggda av kartonger
              med enkla plastskynken som skydd mot smältvatten, på soptippar
              och under orimligt hårda levnadsvillkor. Detta leder till att
              en del av dem väljer att trotsa faran och återvända till Kosovo.
              Jag har rapporter om att romer som sänts till Serbien från Sverige
              har gjort just detta eftersom de inte kunna överleva på annat
              sätt, speciellt inte när vi har en vinter som varit den kallaste
              i mannaminne i Balkan bakom oss. Därmed tvingas de tillbaka till
              den fara som mottagandeländerna enligt flyktingkonventionen har
              att skydda dem ifrån. Dessutom stämmer inte interflyktingalternativet
              med Daytonavtalet.
            </seg>
            <seg xml:id="i-417bbd8b39c1da24-0">
              Fru talman! Den huvudsakliga grunden till min interpellation
              var de brev som Sverige har skickat till Unmik och UNHCR. I dessa
              brev använder man mycket märkliga argument och försöker påpeka
              för UNHCR och Unmik vilken politik de ska driva, vad de ska skriva
              i sina rapporter och hur de ska behandla människor från Kosovo.
              Jag ser inte breven som något annat än ett övertramp från regeringens
              sida. Jag vill ha bekräftat att det är på det sättet. Eller tycker
              ministern att det är lämpligt att Sveriges regering, ihop med
              bland annat den danska regeringen, skriver brev där man försöker
              påpeka för UNHCR hur de ska se på situationen för flyktingar från
              Kosovo?
            </seg>
          </u>
          <note type="speaker" xml:id="i-bc7e440c1dee6361-0">
            Anf. 155 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-9">
            <seg xml:id="i-a2b45320a8424891-0">
              Fru talman! Jag skulle vilja upprepa det som jag sade avslutningsvis.
              Det är en mycket viktig fråga som Gustav Fridolin har tagit upp.
              Jag är också väldigt glad att Gustav Fridolin har ställt den här
              interpellationen, eftersom jag tror att det också finns en del
              missförstånd som vi kanske kan reda ut.
            </seg>
            <seg xml:id="i-a8432d6a8b6e8cb8-0">
              Vad jag brukar säga, och det står jag för, är att för tio år
              sedan kom de flesta asylsökande från krigets Balkan, och då fick
              de allra flesta uppehållstillstånd.
            </seg>
            <seg xml:id="i-95497f6781c4fa35-0">
              I dag är det fortfarande så att den största gruppen som vi har
              kommer från västra Balkan. Det handlar om över 5 000 personer.
              De allra flesta kommer från Serbien-Montenegro. Vi har ungefär
              700 som kommer från Bosnien. Vi har människor som kommer från
              Kroatien, Makedonien och så vidare. Det området är det som de
              flesta kommer ifrån.
            </seg>
            <seg xml:id="i-26221739ad8f41f2-0">
              I dag får de allra flesta avslag på sin asylansökan därför att
              situationen ser helt annorlunda ut i de här länderna. Det är inte
              längre krig. Det är inte längre så att nästan alla som kommer
              behöver skydd.
            </seg>
            <seg xml:id="i-3390d790cc223154-0">
              När jag säger att de flesta får avslag betyder inte det att alla
              får avslag. Det är någonting som man måste göra individuella bedömningar
              av utifrån de rekommendationer som UNHCR har gjort. Det är fortfarande
              så att det finns grupper i de här länderna som är i behov av skydd.
            </seg>
            <seg xml:id="i-449f31faffdfb80b-0">
              Det handlar till exempel om människor från Bosnien som är beredda
              att vittna i tribunaler. Det är människor som definitivt behöver
              skydd. Bosnien är ett land som består av fyra miljoner människor.
              Att vittna i de här rättegångarna kan naturligtvis utsätta människor
              för fara.
            </seg>
            <seg xml:id="i-4ec2ba1fd3929f1e-0">
              Ett annat exempel på människor som är i behov av skydd är, precis
              som Gustav Fridolin säger, romer från Kosovo. De är väldigt utsatta.
            </seg>
            <seg xml:id="i-839e53b8d99b6168-0">
              Nu säger Gustav Fridolin att de flesta som kommer hit till Sverige
              är minoriteter. Men sanningen är att varken Gustav Fridolin eller
              jag vet exakt vilka etniska minoriteter som söker asyl i Sverige.
              Om vi tittar på Serbien till exempel så registrerar vi över huvud
              taget inte etnicitet när vi registrerar asylsökande. Det enda
              som man kan göra är att göra uppskattningar av hur det ser ut
              när det gäller olika etniska grupper.
            </seg>
            <seg xml:id="i-0ab5ac8e2fc95fa9-0">
              Jag menar att det är Migrationsverket som är den som är bäst
              lämpad att göra den typen av uppskattningar. Uppskattningen av
              asylsökande från Kosovo är att ungefär 60 % av de asylsökande
              som kommer till Sverige från Kosovo är albaner. Ca 30 % är ashkalier
              och ungefär 10 % är romer från Kosovo.
            </seg>
            <seg xml:id="i-dae270ff037d73c4-0">
              Nästa fråga är: Hur ser praxis ut för romer från Kosovo? Jo,
              där har Utlänningsnämnden fattat praxisbildande beslut och slagit
              fast att romer från Kosovo har välgrundad fruktan för att utsättas
              för förföljelse. Det är utgångspunkten när man ska bedöma ett
              asylärende som handlar om romer som kommer från Kosovo. De är
              i behov av skydd. Jag tror inte att vi har så stora motsättningar
              där, utan att vi tycker precis likadant.
            </seg>
          </u>
          <note type="speaker" xml:id="i-5505cc3d75d5000e-0">
            Anf. 156 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-5">
            <seg xml:id="i-ad90f24ca8fd6aac-0">
              Fru talman! Migrationsministern säger till mig och i riksdagens
              kammare att det här är en viktig fråga. Det var inte så regeringen
              uttryckte sig när man skrev brev till Unmik och UNHCR. I brevet
              till Unmik, FN-administrationen i Kosovo, klagar regeringen bland
              annat på att man från Unmiks sida har tagit på sig möjligheten
              att innan ett flyg lyfter och innan ett flyg tar sig in i landet
              undersöka om de som ska avvisas är i en sådan situation att man
              kan avvisa dem. Man säger: Det är ändå bättre med den långa bedömning
              som vi har gjort innan. Som om inte en person i den situationen
              kan vara i ett sådant läge att man inte kan avvisa honom eller
              henne! Och som om inte Unmik kan titta på det!
            </seg>
            <seg xml:id="i-bbf439b6b2d82369-0">
              De nordiska regeringarna klagar också i brevet till Unmik på
              att Unmik har tagit sig rätt att helt stoppa inresa för avvisade.
              Man påpekar lite syrligt att Unmiks vägran att ta emot avvisande
              asylsökande med lindriga medicinska problem inte kommer att garantera
              uppehållstillstånd i något av våra länder. Uttrycket lindriga
              medicinska problem stämmer inte riktigt med de fall som faktiskt
              har uppmärksammats. Bland dem som har fått avvisningsbeslut finns
              åtminstone ett helt apatiskt barn, och det finns flera barn och
              vuxna med svåra posttraumatiska stressyndrom. Detta var bakgrunden
              till att Unmik protesterat. Minst en sådan avvisning har stoppats
              för att Europadomstolen har krävt att få granska fallet.
            </seg>
            <seg xml:id="i-7402dd5766dfada1-0">
              I brevet till UNHCR, fru talman, beklagar man svårigheten att
              avvisa människor från minoriteter i Kosovo, och påpekar att det
              största problemet verkar vara UNHCR:s rekommendationer. Som om
              inte det största problemet vore hur de här människorna har levt
              i Kosovo och varför de har flytt därifrån!
            </seg>
            <seg xml:id="i-5621f2b456b9277f-0">
              Man framför ett argument som är mycket märkligt och uppseendeväckande.
              Man säger nämligen att om man låter människor ur minoriteter från
              de här länderna komma hit så bidrar man till etnisk rensning.
              Genom att ge vissa grupper skydd så bidrar man alltså till etnisk
              rensning!
            </seg>
            <seg xml:id="i-c9930bb0282b396b-0">
              Argumentet svindlar. Om det är etnisk rensning att ge skydd åt
              hotade grupper så var det fel att ge skydd åt judar från Nazityskland.
              Då var det fel att rädda bosnier under kriget. Själva asylrätten
              sätts i grunden i fråga av den typen av resonemang.
            </seg>
            <seg xml:id="i-0b2075b64830f61f-0">
              Jag trodde inte att jag skulle få läsa det i ett brev från den
              svenska regeringen. Initiativet verkar dock vara taget av den
              danska regeringen, understödd av Dansk folkeparti. Men Sverige
              undertecknar den likväl, och lika glatt som den danska regeringen.
              Det är ett märkligt sällskap som Barbro Holmberg har hamnat i.
            </seg>
            <seg xml:id="i-f9380f1fd3413217-0">
              I brevet fortsätter man efter resonemanget om etnisk rensning
              med att säga att det också är ett problem att man inte i större
              utsträckning kan använda det interna flyktalternativet. Det är
              alltså egentligen inga problem med etnisk rensning bara om vi
              i Sverige får ansvara för det. Det är tydligen helt okej om det
              sker på plats.
            </seg>
            <seg xml:id="i-98d95347ea6f9215-0">
              Fru talman! Jag blir ytterst förvirrad av brevet. Jag förutsätter,
              precis som jag sade i mitt förra inlägg, att brevet var ett övertramp.
              Jag vill få bekräftat att det var på det sättet och att regeringen
              inte anser att det är lämpligt att den, speciellt inte i ett sådant
              här sällskap, försöker förändra UNHCR:s positioner kring vilka
              som behöver skydd.
            </seg>
            <seg xml:id="i-c5243d2275431288-0">
              Jag förutsätter att ministern nu kommer att säga att man inte
              ser på posttraumatiskt stressyndrom som en lindrigare sjukdom,
              eller som det står i brevet a non-serious medical problem.
            </seg>
            <seg xml:id="i-e10e5c1225c6457b-0">
              Jag förutsätter också att man tar tillbaka argumentet att det
              skulle vara att understryka etnisk rensning att ge skydd till
              hotade grupper.
            </seg>
            <seg xml:id="i-092e1bfa094a6d02-0">
              Det är det som jag vill höra migrationsministern säga här. Jag
              kan inte se någon annan utväg för henne än att säga det.
            </seg>
          </u>
          <note type="speaker" xml:id="i-45564a8c058eb13d-0">
            Anf. 157 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-10">
            <seg xml:id="i-a7cedab07ddef80e-0">
              Fru talman! Jag skulle vilja börja med den fråga om inre flyktalternativ
              som jag inte hann med förra gången. Det gäller inre flyktalternativ
              för romer från Kosovo.
            </seg>
            <seg xml:id="i-ca2e0a2688e6325f-0">
              Jag blev bekymrad när jag fick den här interpellationen. Jag
              tänkte att jag måste informera mig om hur man ser på det här från
              myndigheternas sida. Jag fick ett ärende där man just har slagit
              fast praxis när det gäller utgångspunkten för skyddsbehov, som
              jag nämnde.
            </seg>
            <seg xml:id="i-206aa50eba2da422-0">
              Men när det gäller det inre flyktbehovet skulle jag egentligen
              vilja läsa upp det som Utlänningsnämnden skriver. Det stämmer
              väl överens med det som Gustav Fridolin har med i sin interpellation.
            </seg>
            <seg xml:id="i-44d08df05643850e-0">
              Nämnden skriver: När det gäller internflyktingar i Serbien kan
              de människorna få stöd från internationella organisationer. De
              kan också få stöd från landets egna myndigheter om de är registrerade.
              Det är helt klart. Problemet är, skriver Utlänningsnämnden precis
              som Gustav Fridolin, att det är svårt för många romer från Kosovo
              att få den registreringen. Det kräver identitetshandlingar, som
              kan vara svåra för romer att få ta del av. Det är många som inte
              kan registrera sig. Därför menar man att det är svårt just när
              det gäller romer. De försätts i en situation där de faktiskt inte
              kan få det skydd som de behöver.
            </seg>
            <seg xml:id="i-59b6db834647b583-0">
              Jag tror att det är viktigt att vi reder ut detta. Detta är den
              praxis som vi har, och det är den praxis som också UNHCR stöder.
            </seg>
            <seg xml:id="i-aae03c854a9993e9-0">
              När det gäller breven skulle jag vilja säga följande: Först och
              främst tror jag att det är oerhört viktigt att Sverige på olika
              nivåer har en pågående dialog med UNHCR och även med Unmik. Det
              är något som vi har haft hela tiden och någonting som vi kommer
              att fortsätta att ha.
            </seg>
            <seg xml:id="i-5d3881ef492e6665-0">
              Den här dialogen och det här brevet det är där jag tror att vi
              måste reda ut de här missförstånden handlar inte om människor
              som är i behov av skydd. De handlar inte om människor som är flyktingar.
              Om det skulle göra det jag förstår att Gustav Fridolin har dragit
              den slutsatsen är det verkligen ett hot mot hela asylrätten. Den
              här diskussionen handlar om hur vi ska förhålla oss när det gäller
              människor som faktiskt inte är i behov av internationellt skydd.
            </seg>
            <seg xml:id="i-7081f72727c20577-0">
              Av det skälet har Sverige undertecknat ett avtal tillsammans
              med Unmik. Det är ett samarbetsavtal som innebär att när Sverige
              fattar ett avvisningsbeslut ska man meddela det. När vi fattar
              ett avvisningsbeslut är det också så att vi gör den bedömningen
              att det här är människor som inte är i behov av skydd. Då ska
              vi meddela det till Unmik. Sedan ska vi få så att säga okej tillbaka,
              och sedan ska man återvända med den här personen. Vad som sedan
              har hänt några gånger är att när man har kommit till flygplatsen
              med kanske en hel familj har Unmik så att säga sagt: Nej, men
              åh, det här går inte! Det menar jag är inte riktigt. Så kan vi
              inte ha det. Vi måste ändå kunna hitta en samarbetsform som gör
              att vi inte utsätter människor för en så traumatisk resa, att
              man åker tillbaka och sedan inte blir insläppt i sitt land. Det
              är oerhört viktigt att vi får det här samarbetsavtalet att fungera.
              Därför måste vi också fortsätta den här dialogen. Jag är alldeles
              övertygad om att vi också kommer att nå dithän att vi kan lyckas
              få det att fungera bättre.
            </seg>
          </u>
          <note type="speaker" xml:id="i-ef0cc573aa0d4c45-0">
            Anf. 158 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-c58a57a3d2feb0df-6">
            <seg xml:id="i-54ac94894eb4cf42-0">
              Fru talman! Jag tror ju att traumat uppstår när Sverige skickar
              ut människor som faktiskt är i behov av skydd och inte när de
              får en chans att återigen komma till Sverige därför att Unmik
              gör rätt bedömning när de kommit ned.
            </seg>
            <seg xml:id="i-2a4cb180a88dc249-0">
              Det gläder mig att migrationsministern blev bekymrad när hon
              fick min interpellation. Vad som gör mig bekymrad är att hon uppenbarligen
              inte har fått rätt information av sina myndigheter om vilka människor
              som återförvisas och avvisas till Kosovo och Serbien.
            </seg>
            <seg xml:id="i-d7d9118422c39a12-0">
              Låt mig ta ett exempel. En romsk familj, vars enda anknytning
              till Serbien är att de har bott i ett tältläger, har avvisats
              med hänvisning till det inre flyktalternativet. Barnen har egna
              upplevelser från kriget. Modern och en dotter är särskilt svårt
              traumatiserade. Modern är apatisk och flickan är på väg in i ett
              liknande tillstånd. I detta fall har Utlänningsnämnden nyligen
              fattat ett nytt beslut om avvisning till Serbien trots de nya
              uppgifterna om flickans tillstånd och trots att Serbien för länge
              sedan sagt nej till att utfärda resehandlingar familjen har alltså
              hamnat i ett rättsligt vakuum för en oviss framtid.
            </seg>
            <seg xml:id="i-3210c15666e71f3c-0">
              Jag ställde ett par frågor om det här brevet till migrationsministern.
              Jag fick svaret att brevet är en del av en dialog. Det är självklart
              att Sverige ska ha en dialog med UNHCR, och det är självklart
              att Sverige ska ha en dialog med Unmik, men frågan är: Är det
              här en lämplig del av en sådan dialog? Ska den dialogen innehålla
              att man går in och överprövar det de säger deras bedömningar av
              hur det är i ett land? Är det Sveriges sak att göra bättre bedömningar
              av den generella situationen i Kosovo än vad UNHCR gör, eller
              var det här brevet ett övertramp? Jag önskar ett svar på den frågan.
              Och är det så att Sverige ser på posttraumatiskt stressyndrom
              som en mindre allvarlig eller till och med non-serious disease
              , eller är det faktiskt en allvarlig sjukdom?
            </seg>
            <seg xml:id="i-3092621708d13e15-0">
              Och slutligen vill jag fråga om argumentet om etnisk rensning,
              vilket är det som slår undan hela försvaret från migrationsministern
              när hon säger att frågan inte bara handlar om en grupp flyktingar,
              nämligen de som avvisas. Då hade ju frågan om etnisk rensning
              inte alls varit aktuell. Det här argumentet om etnisk rensning,
              står regeringen verkligen för det? Kan man verkligen säga att
              det är att understödja etnisk rensning att ge skydd åt hotade
              grupper?
            </seg>
          </u>
          <note type="speaker" xml:id="i-2648de120dd2cc33-0">
            Anf. 159 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-34b3472775f9fda1-11">
            <seg xml:id="i-be360dbff877cb7d-0">
              Fru talman! Återigen, Gustav Fridolin: Är det etnisk rensning
              för att vi ger skydd åt hotade grupper? Nej, självklart inte.
              Skydd åt människor som flyr undan förföljelse är så att säga grunden.
              Som jag redogjorde för tidigare har vi en sådan praxis när det
              gäller till exempel romer från Kosovo att då får man skydd därför
              att man behöver skydd. Problemet som vi ser i dag är att det är
              väldigt många människor som kommer som alltså inte bedöms ha skyddsbehov
              efter en grundlig utredning av Migrationsverket och Utlänningsnämnden.
            </seg>
            <seg xml:id="i-3e814ee36bd02b9c-0">
              Vad vi har diskuterat med UNHCR är att UNHCR ger väldigt generella
              rekommendationer, och det står ibland emot våra individuella bedömningar.
              Här är det naturligtvis jätteviktigt att Sverige utifrån vårt
              perspektiv, våra erfarenheter, föder in det i den dialog som vi
              för med UNHCR. Det handlar inte alls om att överpröva UNHCR:s
              bedömningar, men det är också så att UNHCR inte heller ska överpröva
              de bedömningar som vi gör. Här måste det finnas en ständig dialog
              med UNHCR, som vi har på väldigt många olika områden. Vi har ständiga
              diskussioner när det gäller kvotuttagningar, hur vi ska se på
              människor som behöver skydd och så vidare. Det här är ett samspel
              mellan en internationell organisation och Sverige som land.
            </seg>
            <seg xml:id="i-bdf18b87b26e215d-0">
              När det gäller de exempel som Gustav Fridolin tar upp är det
              klart att de gör mig också bekymrad. Naturligtvis måste det göras
              väldigt noggranna bedömningar. Som sagt: De som behöver skydd
              ska få skydd. De som bedöms inte vara i behov av skydd ska också
              få stöd i att återvända. Här måste vi hitta ett samarbete med
              både UNHCR och Unmik.
            </seg>
          </u>
          <note xml:id="i-10a4741b053009ea-18">
            Överläggningen var härmed avslutad.
          </note>
          <note xml:id="i-7421fab283b942e9-0">
            24 § Svar på interpellation 2004/05:671 om utjämning för LSS-verksamheten
          </note>
          <note type="speaker" xml:id="i-5b699f7513505464-0">
            Anf. 160 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-865035701db8a037-57">
            <seg xml:id="i-318e5453b63bf979-0">
              Fru talman! Annika Qarlsson har frågat mig vilka åtgärder jag
              avser att vidta för att motverka de orimliga konsekvenser som
              beslutet att inte uppdatera basåret för de index som finns i utjämningssystemet
              för LSS kan få.
            </seg>
            <seg xml:id="i-2603fd6bf3f41bea-0">
              Jag håller med om att LSS är en bra reform som inneburit ökad
              livskvalitet och större möjligheter att leva ett självständigt
              liv för många funktionshindrade. Kostnaderna för verksamheten
              enligt LSS har ända sedan reformen genomfördes ökat. De senaste
              fem åren har statens kostnader årligen ökat med över 15 % och
              kommunernas kostnader med ca 10 % per år. Min önskan är därför
              att vi kunde ägna mer tid åt att analysera vad detta beror på
              och mindre tid åt att träta om fördelningen av kostnader mellan
              olika nivåer inom den offentliga sektorn.
            </seg>
            <seg xml:id="i-f580d7600cb588a0-0">
              Ett kännetecken för verksamheten är att antalet personer med
              insatser enligt LSS varierar kraftigt mellan olika kommuner, även
              om hänsyn tas till kommunstorlek. Det medför stora kostnadsskillnader
              mellan olika kommuner. Därför infördes från och med 2004 ett utjämningssystem
              för LSS-kostnader som baseras på antalet verkställda beslut om
              insatser, på redovisade personalkostnader med mera och på andelen
              personer som är berättigade till insatser, alltså personkrets
              13 enligt lagen, i varje kommun.
            </seg>
            <seg xml:id="i-bff0ba5fcaebefdd-0">
              Personalkostnadsindexet har stor betydelse i utjämningen eftersom
              kostnadsskillnaderna mellan enskilda individer som har samma insats
              är mycket stora. Eftersom detta index beräknas utifrån varje enskild
              kommuns redovisade personalkostnader i egen LSS-verksamhet och
              uppskattade personalkostnader i köpt verksamhet och således direkt
              påverkas av hur kommunen redovisar sina kostnader så talar det
              mot en årlig uppdatering av indexen.
            </seg>
            <seg xml:id="i-a5b96edcb03cbb88-0">
              Låsta index visade sig dock ge ganska stora svängningar för en
              del kommuner i utjämningen mellan 2004 och 2005, vilket Annika
              Qarlsson tar upp i sin interpellation. Regeringen gav därför Statistiska
              centralbyrån i december 2004 i uppdrag att föreslå metoder för
              att dämpa svängningarna i utjämningssystemet. Uppdraget redovisades
              till regeringen i slutet av april i år och bereds nu i Regeringskansliet.
              SCB har analyserat förändringar mellan åren och föreslår flera
              alternativa lösningar för hur och hur ofta personalkostnads- och
              koncentrationsindex bör uppdateras samtidigt som möjligheterna
              för kommunerna att påverka utfallet delvis begränsas. Vi håller
              nu på att analysera de olika alternativ som SCB tagit fram. Jag
              är övertygad om att vi för nästa års utjämning kommer att hitta
              en lösning som flertalet tycker är bra.
            </seg>
          </u>
          <note type="speaker" xml:id="i-9409b612cc68bbae-0">
            Anf. 161 ANNIKA QARLSSON (c):
          </note>
          <u who="annika_qarlsson_6d41d7" xml:id="i-bf1feca2c86a83f6-0">
            <seg xml:id="i-29aa5a5a4e111032-0">
              Fru talman! Tack så mycket för svaret. Jag ska lite kort kommentera
              de olika bitarna i det. Jag vill bara börja med att fundera på
              vem det är som på ett eller annat sätt försöker kommentera mitt
              ordval genom att sätta ordet orimliga inom citationstecken, men
              det är ju en bagatell i frågan.
            </seg>
            <seg xml:id="i-28b3d75613318439-0">
              I första stycket tar statsrådet upp att vi inte ska träta om
              fördelningen av kostnader mellan olika nivåer utan i stället koncentrera
              oss på varför det ökar. Det är klart att det är en betydligt intressantare
              fråga. Men om vi pratar med dem som har budgetansvar ute i kommunerna
              ser de det som en akut fråga som måste ses över och åtgärdas.
              På sikt hoppas jag att det ska komma ett långsiktigt resultat
              som gör att det blir en tydligare fördelning så att de som har
              ansvaret för kostnader är de som beslutar om själva rättigheten.
              Det man kan se som en anledning till varför kostnaderna ökar på
              det här viset är att tills nu och fortfarande är det väldigt många
              anhöriga som går in och tar ett stort ansvar. Det är fler och
              fler som nu inte fullt ut litar på att anhöriga ska sköta den
              här verksamheten. Det är de signaler som jag får hemifrån mig,
              att det är den största anledningen. I bedömningen är man snarare
              lite hårdare och tuffare. Det är snarare så att de som tidigare
              har haft rättigheter inte har fått del av verksamheten.
            </seg>
            <seg xml:id="i-ada590ed21930983-0">
              Statsrådet kommenterar också att det varierar kraftigt mellan
              olika kommuner. Det jag har tagit med i min interpellation och
              ytterligare vill trycka på är att det också varierar kraftigt
              mellan åren. Det är därför som indexet får så stor betydelse.
            </seg>
            <seg xml:id="i-cecc0e171406419f-0">
              Jag hoppas att statsrådet kan tillrättalägga en bit i nästa del.
              Där går han in och talar om att man inte riktigt kan lita på kommunerna
              och att de kommer att försöka fuska sig till ersättningar och
              bidrag. Det tycker jag är att skriva dem på näsan någonting som
              de inte har gjort sig förtjänta av.
            </seg>
            <seg xml:id="i-3ba743666510ec07-0">
              Angående den sista delen skulle jag bara vilja säga att det är
              fantastiskt bra att regeringen har tagit till sig att man ser
              ute i kommunerna att det är ett bekymmer. Det är här som kärnan
              i interpellationen ligger. Jag är väldigt glad att man har tagit
              till sig det och gett Statistiska centralbyrån i uppdrag att titta
              på de här bitarna. Det hade varit ännu mer spännande om det redan
              i svaret hade funnits redovisat lite grann kring vad det är för
              förslag som SCB har så att jag här i dag hade kunnat få chansen
              att debattera dem mer i detalj tillsammans med statsrådet. Men
              jag hoppas att i svaret få veta lite mer ingående kring vad det
              är för förslag som SCB visar på som skulle kunna kompensera och
              se till att det inte slår så hårt mellan de olika kommunerna.
            </seg>
          </u>
          <note type="speaker" xml:id="i-9722490b3ce7ec4f-0">
            Anf. 162 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-865035701db8a037-58">
            <seg xml:id="i-1da0c35ce80341e0-0">
              Fru talman! Jag ska börja där Annika Qarlsson slutar. Sedan jag
              blev statsråd i november i fjol har frågan om LSS varit uppe väldigt
              mycket på olika sätt. Jag har bland annat haft ett otal interpellationer
              här i kammaren om det. Frågan väcks ganska mycket när jag är ute
              i landet och besöker olika kommuner. Jag säger som jag gör i svaret
              att vi ska diskutera sakfrågan. Annika Qarlsson kanske inte har
              tillhört dem, men bland annat Sveriges kommuner och landsting
              har ofta framfört att man tycker att staten ska ta kostnadsansvaret.
              Då är man liksom av med bekymret. Möjligtvis kanske man är det
              på kommunnivå kortsiktigt men även det skulle i och för sig drabba
              kommuner på sikt, eftersom om det skulle bli en stor kostnad den
              också naturligtvis skulle drabba möjligheten att ge statsbidrag
              på annat sätt. Det är ju så det fungerar. Det finns bara de pengar
              som finns, och de måste fördelas.
            </seg>
            <seg xml:id="i-1a1104ef3300efbe-0">
              Jag har startat en diskussion just med Kommunförbundet det är
              enklare att säga det, då vet alla vad man menar. Vi försöker att
              sätta oss ned och titta hur vi kan förbättra systemet så att det
              blir bättre kommuner emellan men också hur man kan dämpa kostnadsutvecklingen
              som har varit väldigt stark. När reformen infördes en gång var
              bedömningen att den skulle kosta drygt 3 miljarder. Vi är i dag
              en bit över 20 miljarder. Annika Qarlssons bedömning av hur det
              ser ut har jag inte så mycket att invända emot. Kommunerna säger
              också att man har domar som går i en riktning som gör att mycket
              är att verkställa. Det egna utrymmet att göra bedömningar är starkt
              begränsat. Det är möjligt att man skulle behöva titta på det,
              naturligtvis utan att intentionerna i själva lagen försvinner.
              Man ska ha klart för sig att det är en väldigt bra lagstiftning
              som ger ett helt annat liv till många människor i dag än vad de
              hade tidigare och framför allt en avlastning av anhöriga som tidigare
              har varit väldigt hårt indragna i en process där de har hjälpt
              nära anhörig dygnet runt, kanske året runt också. Det här är en
              lättnad på många sätt. Det blir väl oftast en bättre kvalitet
              på sikt också.
            </seg>
            <seg xml:id="i-115fe09de87cf3c0-0">
              Det problem som vi har sett är det indexbasår som fastställs.
              Hela införseln av utjämningssystemet berodde på att det såg så
              olika ut i kommunerna. Historien är att många hade fler som hade
              behov av tradition att landstingen oftast hade den vården. Det
              var det som låg i botten. Man måste ha något slags rättvis utjämning
              så att det inte drabbar kommunen med de invånare som är där just
              nu därför att det finns en historia varför många som har behov
              av vården bor i kommunen nu. Det gör att det behövdes ett utjämningssystem.
            </seg>
            <seg xml:id="i-82fe4913f89cb8d1-0">
              Man kan diskutera om man medvetet fuskar. Kommunerna säger att
              det beror på hur man bokför de här kostnaderna, var man lägger
              in dem på för konton, om man lägger dem under social- och omsorgslagen
              6 § eller någon annanstans. Det har en väldig betydelse för vilket
              utfall du har. Om man har ett utjämningssystem ska man inte beroende
              på hur man bokför eller hanterar det kunna påverka utfallet och
              på så sätt rucka på själva systemet. Parametrarna i ett utjämningssystem
              ska vara så neutrala att den som berörs av systemet inte kan påverka
              det själv. Vilka ord man än använder finns det med indexåret möjlighet
              att påverka utfallet. Vi har fall nere i södra Sverige där det
              till och med finns polisanmälan. Man tror att man medvetet har
              gått in och ändrat i systemet. Det är naturligtvis inte bra, men
              vi får väl se vad man säger när man är färdig.
            </seg>
          </u>
          <note type="speaker" xml:id="i-245b4857fae314c2-0">
            Anf. 163 ANNIKA QARLSSON (c):
          </note>
          <u who="annika_qarlsson_6d41d7" xml:id="i-bf1feca2c86a83f6-1">
            <seg xml:id="i-70affae91238d21f-0">
              Fru talman! Vi kom inte in på vad det är för förslag som Statistiska
              centralbyrån har lagt fram. Jag kanske får höra det i nästa inlägg,
              förhoppningsvis, eller också kommer det de sista två minuterna.
            </seg>
            <seg xml:id="i-0841890cb65a4d6f-0">
              När det gäller var det ekonomiska ansvaret ska ligga för vi i
              Centerpartiet diskussionen att vi tycker att det är de som beslutar
              om rättigheter eller olika åtgärder som också ska ansvara för
              finansieringen. Där har vi lite olika uppfattningar, men det är
              ju inget som vi kommer att lösa i den här interpellationsdebatten.
            </seg>
            <seg xml:id="i-132f1e2f638121bb-0">
              Men när vi ser att den nya reformen, när vi har sjösatt den,
              blir så mycket större och så mycket mer omfattande än vad man
              trodde när man en gång beslutade om den skulle det av en annan
              orsak än den som Centerpartiet förespråkar finnas anledning att
              åtminstone för en övergångsperiod se till att den finns i statlig
              regi. Och det är för att stabilisera det hela, för att få klara
              riktlinjer och veta vad det är som gäller, också se vilka kostnader
              det handlar om. I dag innebär det att vi sätter små kommuner speciellt
              på pottkanten. Det här har jag debatterat med dig tidigare.
            </seg>
            <seg xml:id="i-690eec16f413cf58-0">
              För en kommun av Melleruds storlek handlar det om plus 20 miljoner
              eller minus lika mycket. Det handlar om 1:50 i kommunalskatt som
              det kan skilja på beroende på vilket basår som regeringen beslutar
              om. Så det är stora konsekvenser, speciellt för de små kommunerna.
              Det är därför som jag återigen har lyft upp frågan om basåret.
            </seg>
            <seg xml:id="i-6134274d30059adb-0">
              Statsrådet tar upp att det ska vara en rättvis utjämning. Jag
              kan inte förstå på vilket sätt ett ändrat basår skulle motverka
              en rättvis utjämning. Det som gör skillnaden för till exempel
              Melleruds kommun, Lilla Edets kommun eller någon annan kommun
              som är starkt berörd av det här beslutet handlar inte om vilken
              verksamhet man har. Det handlar enbart om matematik när det gäller
              hur många miljoner man får i stöd till de olika kommunerna. Det
              måste ju finnas en poäng i att ha basåret så nära verksamheten
              som möjligt för att det inte ska slå så hårt som det jag beskrivit.
            </seg>
            <seg xml:id="i-1bf8c017d3caed0a-0">
              Det man hade som en förutsättning när man gick in i det här och
              sjösatte systemet var att det var en stabil verksamhet och att
              det inte rörde sig så mycket, men det har ju förändrats. Man kan
              se väldigt tydligt ute i kommunerna att det är stora fluktuationer
              mellan år när det gäller hur många man har boende i verksamheten,
              hur stort hjälpbehov de har och hur stora rättigheter de har.
            </seg>
            <seg xml:id="i-ed70212faba6dedd-0">
              Jag kan känna att om det nu finns de som fuskar finns det väl
              andra system så att vi kan komma till rätta med det. Att dra alla
              över en kam och göra alla skyldiga blir lite olyckligt. Det är
              fel ingång i arbetet.
            </seg>
            <seg xml:id="i-c236215c347dc8fc-0">
              Kommunerna i Sverige har ett stort ansvar, och de tar ett stort
              ansvar i de här frågorna. Flera kommuner hemma är otroligt duktiga
              på den här verksamheten. De har bra verksamhet. De har kvalificerad
              verksamhet med bra personal. Problemet är att deras mått och steg
              motarbetas när de inte får ekonomiska resurser att följa med i
              detta.
            </seg>
            <seg xml:id="i-2a3f9f8e49302214-0">
              Jag tycker att det är positivt att statsrådet kom fram till att
              man har gett Statistiska centralbyrån i uppdrag att komma med
              olika förslag som skulle kunna vara alternativ till att förändra
              basåret.
            </seg>
            <seg xml:id="i-56853e7417015bb0-0">
              Jag hoppas att fokus i nästa replik blir på vad det är för förslag
              man har tagit fram som skulle kunna kompensera basåret.
            </seg>
          </u>
          <note type="speaker" xml:id="i-0e2d6ac2b0931323-0">
            Anf. 164 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-865035701db8a037-59">
            <seg xml:id="i-475a83d912039290-0">
              Fru talman! Som jag sade i mitt förra inlägg var tanken bakom
              basåret, när det inleddes, densamma som med det stora skatteutjämningssystemet
              när det gäller fördelning mellan kommuner i landet, det vill säga
              statsbidragssystemet. Där har ju principen varit att de kriterier
              som ingår inte är påverkningsbara av den enskilda kommunen, eller
              kommuner över huvud taget. Det handlar om sådana kriterier som
              man inte kan hävda kan påverkas. De avspeglar fakta och hur det
              ser ut i kommunerna.
            </seg>
            <seg xml:id="i-d93340a4047004a1-0">
              Grundtanken var att man skulle finna detta även när det gällde
              LSS. Man gjorde inte det på samma sätt eftersom kostnaden kan
              bokföras på olika sätt. Det ligger i gränslandet mellan olika
              lagstiftningar. Tittar man på enskilda kommuner kan man se att
              man har hanterat sin bokföring på väldigt olika sätt när det gäller
              var man har fört kostnaderna. Det är naturligtvis inte tillfredsställande.
            </seg>
            <seg xml:id="i-e5731f7ba4513f72-0">
              Man behöver inte använda ord som fusk. Det handlar om att man
              har ett system som inte är optimalt när det gäller att redovisa
              kostnader där de hör hemma. På så sätt får man inte något rättvist
              system. Därför valde man ett år. Man visste inte i förväg hur
              det skulle hanteras utifrån vad det var. Därför sade man att basåret
              skulle vara fast.
            </seg>
            <seg xml:id="i-569b5a3c77a8b012-0">
              Det fanns väl också en tanke om att skillnaderna inte skulle
              vara så stora mellan åren. Jag är den förste att erkänna och jag
              har noterat under tiden att det är väldiga skillnader mellan åren.
              Det är ett av grundproblemen.
            </seg>
            <seg xml:id="i-8e54228200be3b73-0">
              I en liten kommun kanske en vårdtagare flyttar eller på annat
              sätt inte längre finns med. Det påverkar kostnaderna väldigt mycket.
              Om någon flyttar in eller om någon drabbas av en svår olycka kan
              det bli en väldig kostnadsbelastning på en liten kommun, om man
              behöver dygnetrunthjälp, vilket tyvärr kan bli fallet om man råkar
              ut för en svår olycka.
            </seg>
            <seg xml:id="i-2ed754d1cfeb2926-0">
              Därför är det väldigt viktigt att vi har en annan grund. Jag
              kan inte gå in på detaljer när det gäller SCB. Det handlar om
              att vi söker en punkt i ett basår som bättre väger upp de skillnader
              som är mellan varje år så att man för gällande år har en utjämning
              som bättre avspeglar den situation som råder just då i kommunen,
              och inte något som ligger ett antal år tillbaka.
            </seg>
            <seg xml:id="i-765a19b2561018e5-0">
              Däri ligger nyckeln. Det är inte krångligare än så när det gäller
              hur man kan hantera basåret. Det gäller också det jag sade inledningsvis
              om hur det kan påverkas och hur man kan använda det så att man
              har kostnaden närmare varje år så att man får ett rättvisare utfall
              för de förändringar som sker i kommunen.
            </seg>
            <seg xml:id="i-18b4c683681ded4e-0">
              Jag tror att Annika Qarlsson och jag är överens om att det är
              just det man söker.
            </seg>
            <seg xml:id="i-604c7260693241b0-0">
              Tanken bakom reformen var att man skulle kunna göra de här avvägningarna
              och göra de rätta insatserna. Kommunerna var den bästa basen att
              hantera det. Kommunerna är närmast de människor som behöver vården
              och insatserna och kan därför göra de bästa bedömningarna.
            </seg>
            <seg xml:id="i-97e1b1020d77a951-0">
              Jag tror fortfarande att staten skulle vara en sämre nivå att
              hantera det här på än vad kommunerna är. Jag tror att det blir
              bra när vi hittar en utjämning och en nyckel så att vi kan väga
              upp kostnaderna. Då får vi ett system.
            </seg>
            <seg xml:id="i-08232ba033094e63-0">
              Det är inte så enkelt som att staten bara skulle kunna gå in
              och betala och att man har systemet som det är. Då har vi ett
              helt nytt system som man måste hantera med andra beslutsgångar,
              och andra måste göra bedömningarna. Då kommer vi längre från den
              enskilda människan. Jag tror att vi då får ett mycket sämre system.
            </seg>
            <seg xml:id="i-516747715c6e3a4e-0">
              Vi ska vara rädda om det vi har, men vi ska se till att vi får
              en bättre och rättvisare grund så att man väger in de faktiska
              kostnaderna för det enskilda året.
            </seg>
          </u>
          <note type="speaker" xml:id="i-2774b56f37c1c3dc-0">
            Anf. 165 ANNIKA QARLSSON (c):
          </note>
          <u who="annika_qarlsson_6d41d7" xml:id="i-bf1feca2c86a83f6-2">
            <seg xml:id="i-a967fd80ff9e4801-0">
              Fru talman! Jag tycker att jag får ett positivt besked. Precis
              som jag sade i mina första kommentarer kring svaret känns det
              som om statsrådet verkligen har tagit till sig de problem som
              man ser i kommunerna. Vare sig det är en stor eller liten kommun
              spelar det stor roll.
            </seg>
            <seg xml:id="i-74b6eb4d105b6d34-0">
              Jag hänger inte upp mig på att det måste vara just basåret. Det
              viktigaste är ju att det blir ett bra system som är hållbart och
              blir rättvist och på ett bra sätt speglar den verksamhet som finns
              i kommunerna. Det som har varit den största orättvisan med ett
              tidigt satt basår är att det inte har avspeglat den verksamhet
              man har haft.
            </seg>
            <seg xml:id="i-6c9bc2b6da526119-0">
              Nyansera basårets konsekvenser så att de bättre avspeglar verksamheten,
              är ungefär sammanfattningen. Jag tar med mig det hem till mina
              kommunalråd och partikamrater. Jag tror att de, liksom jag, kommer
              att följa detta med spänning.
            </seg>
            <seg xml:id="i-7f9bf0e03d8432ef-0">
              Jag hoppas att det redan i höst finns ett bra beslut som gör
              att man i kommunerna vet vad man har att hantera inför nästa år,
              eftersom det har så stora konsekvenser för varje enskild kommuns
              budget i de här delarna.
            </seg>
          </u>
          <note type="speaker" xml:id="i-5f8e7a23079a3f72-0">
            Anf. 166 Statsrådet SVEN-ERIK ÖSTERBERG (s):
          </note>
          <u who="unknown" xml:id="i-865035701db8a037-60">
            <seg xml:id="i-d673eb3a93278482-0">
              Fru talman! Det finns inte minsta anledning för mig att förhala
              det här. Jag tror att Annika Qarlsson och jag är lika angelägna
              om att vi får ett system som bättre väger upp de faktiska förhållandena
              ute i kommunerna.
            </seg>
            <seg xml:id="i-877574067532cdb4-0">
              Jag har träffat många i den här frågan, och jag har haft uppvaktningar.
              Mellan enskilda år kan en del få oförskämt för mycket pengar.
              De brukar inte klaga. Så fungerar ju systemet. Men det är faktiskt
              någon som har hört av sig i det fallet också och sagt: Det här
              är inte rätt.
            </seg>
            <seg xml:id="i-40408f71bbc9d277-0">
              Man har då tittat på utjämningssystemen inom länen i stället
              för att väga de yttre. Det är synd att man måste gå den vägen.
              Därför har vi tagit frågan på allra största allvar. Vi ska se
              till att vi får ett system som är bättre. Det jobbar vi för.
            </seg>
          </u>
          <note xml:id="i-10a4741b053009ea-19">
            Överläggningen var härmed avslutad.
          </note>
          <note xml:id="i-232a7a56d6c6bfd2-0">
            25 § Svar på interpellation 2004/05:628 om kamp mot totalitära
            tendenser
          </note>
          <note type="speaker" xml:id="i-b9d78093db15ede3-0">
            Anf. 167 Statsrådet JENS ORBACK (s):
          </note>
          <u who="unknown" xml:id="i-865035701db8a037-61">
            <seg xml:id="i-11174b6cc4c8699d-0">
              Fru talman! Ana Maria Narti har frågat mig dels om jag avser
              att etablera ett kontinuerligt samarbete med aktiva grupper engagerade
              i kampen mot antisemitism i vårt samhälle framför allt då när
              det gäller den kamp som måste föras för att rädda barn och ungdomar
              från den mörka totalitära förförelsen dels om jag avser att agera
              för att organisationer i en större omfattning än tidigare ska
              få praktiska förutsättningar för att gå vidare i denna kamp.
            </seg>
            <seg xml:id="i-c345238ccd29622b-0">
              Jag vill inledningsvis betona att en av regeringens allra viktigaste
              uppgifter är att motverka och förebygga den intolerans som antisemitism
              är ett uttryck för. Ingen människa får utsättas för hat, förakt
              eller hot bara för att han eller hon tillhör en viss etnisk eller
              religiös grupp. Oavsett vilken grupp som står i fokus för rasismen
              och främlingsfientligheten handlar det om allvarliga kränkningar
              som står i konflikt med principen om alla människors lika värde,
              det vill säga grundbulten i arbetet för de mänskliga rättigheterna.
            </seg>
            <seg xml:id="i-893009c11f45f149-0">
              Arbetet för att motverka och förebygga rasism, främlingsfientlighet
              och diskriminering sker, och måste ske, genom en rad olika insatser
              på skilda nivåer inom olika delar av samhället. I detta arbete
              är frivilligorganisationers insatser av en stor betydelse. Staten
              lämnar därför ekonomiskt stöd till sådana verksamheter, till exempel
              lokala antidiskrimineringsbyråer och Centrum mot rasism.
            </seg>
            <seg xml:id="i-35183bd5cde7796b-0">
              Mycket av det generella arbetet mot rasism, främlingsfientlighet
              och diskriminering är också tillämpligt på företeelser som antisemitism.
              En viktig grund för detta arbete är en effektiv lagstiftning.
              Kampen mot brott med rasistiska och främlingsfientliga motiv är
              sedan flera år ett högt prioriterat område inom rättsväsendet.
              Det arbete som utförs av Ombudsmannen mot etnisk diskriminering
              och Integrationsverket utgör också viktiga inslag i arbetet att
              förebygga och motverka antisemitism.
            </seg>
            <seg xml:id="i-4b6076770bdbf0af-0">
              För att förhindra att intolerans får fäste hos yngre människor
              har skolan en mycket viktig roll genom sitt arbete med grundläggande
              värderingar och attitydfrågor. Detta ansvar betonas också starkt
              i skolans kursplaner. Genom Skolverkets tillsyns- och utvärderingsarbete
              sker även en kontinuerlig kritisk granskning av hur skolorna arbetar
              med värdegrundsfrågor och elevers attityder. Utgångspunkten är
              en värdegrund som vilar på grundläggande demokratiska värderingar
              och de mänskliga rättigheterna. Jag vill också i detta sammanhang
              hänvisa till den lagrådsremiss om förbud mot diskriminering och
              annan kränkande behandling av barn och elever i skolan med mera
              som regeringen beslutat om. Avsikten är att lagen ska träda i
              kraft i början av 2006.
            </seg>
            <seg xml:id="i-f42d01eb43b89a64-0">
              Inom Forum för levande historia bedrivs ett aktivt arbete för
              att sprida kunskap om Förintelsen och andra allvarliga brott mot
              mänskligheten. Nu genomförs även en vetenskaplig djupstudie om
              antisemitism för att få en klarare bild av orsakerna.
            </seg>
            <seg xml:id="i-abbd9f658f20976f-0">
              Det fortsatta arbetet måste alltså bygga på de erfarenheter och
              upplevelser som bara sådana människor kan ha som själva utsatts
              för intolerans. Det är min bestämda uppfattning att det bara är
              utifrån deras berättelser som vi alla i samhället kan förstå allvaret
              i den smärta och skada som antisemitism, rasism och främlingsfientlighet
              kan förorsaka.
            </seg>
            <seg xml:id="i-e07d78dc4ed92b22-0">
              Dialogen med grupper som judar och muslimer är därför ett väsentligt
              inslag i det fortsatta arbetet. Inom ramen för regeringens råd
              för kontakt med trossamfunden sker diskussioner kontinuerligt
              om frågor av övergripande gemensamt intresse för både staten och
              trossamfunden. Den judiska minoriteten, som är en erkänd nationell
              minoritet, har dessutom regelbundna samrådsmöten med företrädare
              för regeringen inom ramen för minoritetspolitiken. Min ambition
              är att utvidga och utveckla dialogen med grupper som riskerar
              att utsättas för rasism, främlingsfientlighet och intolerans.
            </seg>
            <seg xml:id="i-2c63d448703d018d-0">
              Mot bakgrund av det arbete som jag beskrivit finns det således
              goda förutsättningar för det långsiktiga och brett upplagda arbete
              som är en förutsättning för framgång i kampen mot den intolerans
              som antisemitismen är ett exempel på.
            </seg>
          </u>
          <note type="speaker" xml:id="i-78f65ba1faa29342-0">
            Anf. 168 ANA MARIA NARTI (fp):
          </note>
          <u who="ana_maria_narti_aaeac7" xml:id="i-2974b3ecf1535139-0">
            <seg xml:id="i-571cdf23e72dc26f-0">
              Fru talman! Tack, integrationsministern! Jag ska inte förneka
              att det finns väldigt mycket god vilja i Sverige. Den har dock
              funnits här under alla mina 35 svenska år, vilket inte har förhindrat
              att en del av våra svårigheter i det blandade samhället har vuxit
              i stället för att minska.
            </seg>
            <seg xml:id="i-083c200db1adbcf1-0">
              Det finns alltid en fara i den svenska socialdemokratiska politiken,
              nämligen att man tror för mycket på orden och låter sig gå vidare
              enligt gamla rutiner uppifrån och ned. Man skapar lite fler myndigheter,
              och så tror man att man har löst problemen.
            </seg>
            <seg xml:id="i-a408c07d4dee1d02-0">
              Vi vet att faran med totalitära tendenser som kommer nedifrån,
              från olika grupper som lever på botten av samhället, växer i hela
              västvärlden. Det gäller den sorts antisemitism som predikas i
              vissa muslimska kretsar. Jag citerade i interpellationen Fadela
              Amar. Jag skulle lika gärna ha kunnat citera Nalin Pekgul. Dessa
              två kvinnor, som bägge är muslimer och lever i den här miljön
              där väldigt många muslimer i västvärlden lever i dag, berättar
              absolut likartade historier om hur småpojkar, åtta eller tio år
              gamla, redan springer omkring och sprider hatiska slagord mot
              judarna.
            </seg>
            <seg xml:id="i-b54bbb758461a289-0">
              Det här är en otrolig fara. Och då tror jag faktiskt inte att
              en myndighet hit eller dit gör någonting. Den enda aktiva metoden
              för att bekämpa dessa tendenser som kommer nedifrån är att verkligen
              skapa spelrum för de demokratiskt sinnade grupperna i just den
              befolkning som vissa grupper försöker göra till spjutspets i hatets
              propaganda. Där tror jag att vi fortfarande har väldigt mycket
              att göra.
            </seg>
            <seg xml:id="i-3cee1c1bd66b4284-0">
              Sveriges integrationspolitik och Sveriges antirasistiska politik
              har alltid gått uppifrån och ned. Jag tar bara ett exempel bland
              de metoder som integrationsministern talar om: Forum för levande
              historia. Jag hörde till dem som predikade om behovet av historiekunskaper
              på den tiden när vissa pedagoger sade att vi inte behövde historia.
              Det var nämligen en borgerlig kulturell företeelse i vissa, mycket
              röda hjärnor. Denna tid har dock äntligen försvunnit. Men vi behövde
              inte en myndighet; vi behövde en mötesplats. Vi behövde en punkt
              där väldigt många olika grupper skulle komma nedifrån och träffas,
              tala med varandra och framför allt hämta kraft för att i sin närmiljö
              bekämpa de totalitära tendenserna. Det har vi inte fått.
            </seg>
          </u>
          <note type="speaker" xml:id="i-6a638277a43f3970-0">
            Anf. 169 Statsrådet JENS ORBACK (s):
          </note>
          <u who="unknown" xml:id="i-865035701db8a037-62">
            <seg xml:id="i-d9db7864cd2235a1-0">
              Fru talman! Ana Maria Narti rör vid många frågor samtidigt, men
              jag ska försöka ta dem del för del.
            </seg>
            <seg xml:id="i-5ee2455faaacc8e1-0">
              Hon började med att tala om att det är en socialdemokratisk politik
              att inte förändra och att skapa nya myndigheter. Vi är ett land
              som har förändrats enormt mycket under hundra år. Under en stor
              del av den tiden har Socialdemokraterna haft förmånen att sitta
              i regeringsställning.
            </seg>
            <seg xml:id="i-c68a99abbcd11e13-0">
              På en punkt ska jag ge Ana Maria Narti rätt: Målen har inte förändrats.
              Alla människors lika rättigheter, skyldigheter och möjligheter
              ligger fast. När det gäller metoderna är vi dock alltid öppna
              och har ändrat dem under hela denna långa och i många fall framgångsrika
              resa.
            </seg>
            <seg xml:id="i-ac02c251d7a294d3-0">
              Jag skulle också vilja invända mot en underton i Ana Maria Nartis
              interpellation och också i hennes kommentarer här. Det gäller
              den muslimska gruppen. Muslimska företrädare säger själva att
              de har en mycket viktig uppgift när det gäller att ta det egna
              ansvaret för antisemitism. Forum för levande historia har gjort
              en större kvantitativ undersökning för att bland annat titta på
              antisemitism och islamofobi i våra skolor. Där uttryckte 6 % intolerans
              mot judar, så kallad antisemitism, och 8 % uttryckte islamofobi.
              Vad som också var intressant i den studien var att man inte kunde
              se att antisemitismen var mer utbredd bland de unga muslimska
              skolbarnen. Vi får alltså vara försiktiga, tycker jag, när vi
              riskerar att stigmatisera vissa gruppers åsikter.
            </seg>
            <seg xml:id="i-e7fe937a19f7e13f-0">
              I arbetet mot rasism, antisemitism och främlingsfientlighet är
              det viktigt att studera främlingsfientlighetens, rasismens och
              antisemitismens omfattning och utbredning. Det pågår också flera
              studier som har till syfte att göra sådana kartläggningar, bland
              annat den jag refererade till. Vi måste hela tiden skaffa oss
              kunskaper. Vi måste hela tiden berätta om denna historia Ana Maria
              Narti är ett bra exempel på en person som också gör det.
            </seg>
            <seg xml:id="i-82366919a89e9b78-0">
              Vi måste också gå vidare i detta. Just nu arbetar Integrationsverket
              med att fördela bidrag till bland annat insatser som förebygger
              och motverkar främlingsfientlighet, rasism och etnisk diskriminering.
              Just nu arbetar Forum för levande historia med ett brett upplagt
              lärarprogram som riktar sig till lärare på olika stadier där inte
              minst Förintelsen och andra folkmord uppmärksammas.
            </seg>
            <seg xml:id="i-34eb26ca650ecb3a-0">
              Det är klart att vi alltid är öppna för att hitta nya metoder.
              Metoderna är många, och vill Ana Maria Narti komma med ytterligare
              exempel på hur vi ska arbeta mot främlingsfientlighet, antisemitism,
              islamofobi och homofobi välkomnar jag detta.
            </seg>
            <seg xml:id="i-f64545e181f7ff21-0">
              Men jag tycker inte att det ska föraktas och kallas myndighetsutövning
              bara för att vi vill fokusera på att historieinlärning sker på
              bred front och att en kartläggning görs av den intolerans som
              finns i vårt samhälle i dag.
            </seg>
          </u>
          <note type="speaker" xml:id="i-871bcd3d7dc5dda0-0">
            Anf. 170 ANA MARIA NARTI (fp):
          </note>
          <u who="ana_maria_narti_aaeac7" xml:id="i-2974b3ecf1535139-1">
            <seg xml:id="i-354dacce709c143a-0">
              Fru talman! Först och främst: Vad för underton? Det låter oerhört
              konstigt för mina öron att i utkanten av det man påpekar slingra
              in en misstanke om att jag skulle vara smittad av islamofobi.
              Snälla ministern! Jag har väckt motion efter motion och jag har
              skrivit många artiklar och rapporter om en total kamp mot all
              politik som bygger på hat och våld. Där står det klart och tydligt
              sagt att man ska bekämpa religiös fanatism, ateistisk intolerans,
              klasskamp i den våldsamma varianten och självklart rasism och
              diskriminering. Islamofobi är en farlig form av politik som bygger
              på hat och våld.
            </seg>
            <seg xml:id="i-b101e1cd543937c2-0">
              Om jag ska framhålla något efter mina år i riksdagen som det
              mest utmärkande för vad jag har velat göra, är det just mobilisering
              mot all skepnad av politik som bygger på hat och våld. Försök
              inte misstänkliggöra mig för att vara islamofob.
            </seg>
            <seg xml:id="i-79477d5b40a995f4-0">
              Jag har tagit upp exempel på två muslimska kvinnor från två olika
              västerländska länder som dragit i larmsignalen och sagt att det
              i namn av den religion de tror på sprids hat och våld bland barn
              och ungdomar. Låt oss göra något mot det.
            </seg>
            <seg xml:id="i-32fe698ff77d25ba-0">
              Skillnaden mellan de två kvinnorna, en i Frankrike och en i Sverige,
              är att Fadela Amar har bildat en helt ny folkrörelse som heter
              Varken hora eller kuvad. Nalin gör mycket, men det är svårt att
              sätta i gång nya organisationer i Sverige. Det beror på att strukturen
              bygger på att pengarna går till de redan etablerade. Redan i integrationsförvaltningarnas
              regler står det att man ska titta på hur många människor som ingår
              i organisationerna. Det är masstänkande och kvantitetstänkande,
              men det är lite tänkande som rör kvaliteten i de idéer och initiativ
              som kommer nedifrån.
            </seg>
            <seg xml:id="i-e86f9c6bebc0b907-0">
              Ett mycket bra exempel på det är var pengarna från EU:s sociala
              fonder har hamnat. Från början gick de till olika projekt som
              kunde vara startade nedifrån och upp av vilken grupp som helst.
              Nu är de flesta projekten bundna till kommuner, arbetsförmedlingar
              och väletablerade svenska organisationer. Våra små invandrargrupper
              har marginaliserats. Vi räknas inte. Man svarar inte ens på våra
              brev. Man tror inte alls på att vi kan göra något.
            </seg>
            <seg xml:id="i-a34b15e400f2574b-0">
              Jag har varit med i den här verksamheten i elva år, och jag har
              sett hur vi systematiskt har knuffats undan. Därför tror jag inte
              på den politik som förs i dag i Sverige.
            </seg>
          </u>
          <note type="speaker" xml:id="i-f4ce96bd1475d26d-0">
            Anf. 171 Statsrådet JENS ORBACK (s):
          </note>
          <u who="unknown" xml:id="i-865035701db8a037-63">
            <seg xml:id="i-6ed58d6b70292a5d-0">
              Fru talman! Jag tror inte ett ögonblick att Ana Maria Narti är
              islamofob. Jag kanske ska vara övertydlig på den punkten.
            </seg>
            <seg xml:id="i-2c80398e4e50cfa1-0">
              Jag är dock ibland orolig när grupper beskrivs med kollektiva
              egenskaper. Vi har sett alldeles för mycket av det under vår 1900-talshistoria.
              Därför reagerar jag alltid när man talar om kollektiva grupper.
              Vi vet att Ana Maria Narti är duktig på dessa frågor. Men det
              är kanske då passande att säga i vissa delar när man målar med
              den breda penseln så att det man säger inte kan missförstås på
              något sätt och användas på det sätt Ana Maria Narti själv talar
              om, nämligen förförelse.
            </seg>
            <seg xml:id="i-7c872e7840516ee8-0">
              Jag tror att den viktigaste delen när det gäller att gå emot
              krafterna handlar om att bygga bort utanförskap och okunskap.
              Jag tror på en integrationspolitik som arbetar oss från ett utanförskap,
              inte minst i en del av våra bostadsområden. Det är en långsiktig
              och svår kamp, men det är där kampen ligger.
            </seg>
            <seg xml:id="i-245de1bec026709d-0">
              Jag hade möjlighet att i min förra profession som journalist
              leda ett tv-program om just islam. Jag intervjuade där Jan Hjärpe.
              Han sade: Jens, du kan vara lugn. Inom tre generationer kommer
              alla att vara integrerade.
            </seg>
            <seg xml:id="i-72170d85fa9f5e61-0">
              Jag tyckte att tre generationer var alldeles för lång tid. Då
              sade han att det går ännu fortare om vi klarar av integrationen.
              Där det inte går är till exempel i förorterna utanför Paris där
              människor lever i utanförskap och där den radikala fanatismen
              får en grogrund.
            </seg>
            <seg xml:id="i-cdefa473d3d3d52e-0">
              Jag hoppas att jag kan samarbeta med Ana Maria Narti kring ett
              väl avvägt välfärdssystem där vi fördelar resurser till dem med
              de största behoven. Det tror jag är motvärnet mot den rasism,
              islamofobi och antisemitism som vi här talar om.
            </seg>
            <seg xml:id="i-cee3f2c8fd3b2cca-0">
              De undersökningar som har gjorts av Forum för levande historia
              visar att hög utbildning och bra skolresultat leder till minskad
              intolerans. Här hoppas jag att vi jobbar tillsammans i framtiden.
            </seg>
          </u>
          <note type="speaker" xml:id="i-a5a96d2fae9d74b9-0">
            Anf. 172 ANA MARIA NARTI (fp):
          </note>
          <u who="ana_maria_narti_aaeac7" xml:id="i-2974b3ecf1535139-2">
            <seg xml:id="i-5ea3f731777c1fc8-0">
              Fru talman! Vi är helt överens om att utanförskap skapar grogrund
              för hat. Missnöje kan lätt manipuleras i hat och kanaliseras så
              att det blir våld. Vi måste jobba på bred front för att stoppa
              utanförskapet.
            </seg>
            <seg xml:id="i-31a8a8461b3bf600-0">
              Det finns förslag i Sverige i dag på mycket radikala förändringar.
              Jag känner till professor Åke Sandgren från Göteborg som länge
              har jobbat med studier om muslimsk vardag i västvärlden. Han har
              ett mycket intressant förslag, nämligen att imamer får utbildas
              på teologiinstitutioner på svenska universitet. Detta skulle vara
              en viktig lösning på en svår fråga. Då skulle vi vara säkra på
              att de imamerna har vuxit in i sitt yrke samtidigt som de har
              utvecklat den demokratiska attityd vi hoppas att alla ska ha i
              det här samhället.
            </seg>
            <seg xml:id="i-2cc37a8e77e1df56-0">
              Integrationsministern var så snäll och ville beskriva mig som
              någon som kan berätta. Ja, jag kan berätta mycket. Jag var barn
              när Rumänien var fascistiskt. Jag har tydliga minnen från den
              tiden. Jag levde också under den röda förintelsen. Jag har bett
              och bönfallit alla ansvariga ministrar om en annan bok och en
              annan kampanj, om detta må ni berätta , angående kommunismens
              brott mot livet och mänskligheten.
            </seg>
          </u>
          <note type="speaker" xml:id="i-9e488b3fefe4811e-0">
            Anf. 173 Statsrådet JENS ORBACK (s):
          </note>
          <u who="unknown" xml:id="i-865035701db8a037-64">
            <seg xml:id="i-cf1645f167a3c7b8-0">
              Fru talman! Det finns många oskrivna böcker, och jag är inte
              på något sätt motståndare till en sådan bok. Men jag kan inte
              här utge ett löfte om att den ska komma inom en viss tid.
            </seg>
            <seg xml:id="i-92073a14f5bc4c56-0">
              Det är intressant att diskutera frågorna med Ana Maria Narti.
              Jag ska inte göra en generalisering, men det finns något i den
              socialdemokratiska politiken som stör Ana Maria Narti. Nu har
              inte Ana Maria Narti möjlighet att svara på min fråga, men vi
              kanske kan ta upp den i något annat sammanhang.
            </seg>
            <seg xml:id="i-6e5ba788e0e6d655-0">
              De studier som görs när det gäller intolerans i Sverige jämfört
              med andra länder i Europa visar att Sverige har en högre tolerans.
              Vi har till exempel varit positiva i förhållningssättet till invandring.
            </seg>
            <seg xml:id="i-62ec8f1d943803f0-0">
              Jag tycker att det skulle vara intressant att diskutera vad det
              är i det svenska samhället som håller uppe den toleransen, som
              gör att vi inte får missnöjespartier som är ute och simmar i grumligt
              vatten. Jag hoppas att jag i samarbete med Ana Maria Narti i fortsättningen
              i kammaren också kan hålla ett avstånd till dessa krafter som
              i våra grannländer simmar ut i dessa vatten. Det skulle jag vilja
              avsluta mitt debattinlägg med.
            </seg>
          </u>
          <note xml:id="i-10a4741b053009ea-20">
            Överläggningen var härmed avslutad.
          </note>
          <note xml:id="i-90bd94c3772e5c42-0">
            26 § Svar på interpellation 2004/05:661 om värnandet av den svenska
            tryck- och yttrandefriheten
          </note>
          <note type="speaker" xml:id="i-99ac8209b494d4f0-0">
            Anf. 174 Statsrådet JENS ORBACK (s):
          </note>
          <u who="unknown" xml:id="i-865035701db8a037-65">
            <seg xml:id="i-173a33428f02761f-0">
              Fru talman! Tobias Krantz har frågat statsministern vad han avser
              att vidta för åtgärder i syfte att värna den svenska yttrande-
              och tryckfriheten. Det har fallit på min lott att besvara interpellationen.
            </seg>
            <seg xml:id="i-74f3fe3918222f65-0">
              Det starka värnet för yttrande- och tryckfriheten i Sverige beskrivs
              korrekt i Tobias Krantz interpellation. Däremot har regeringen
              inga avsikter att vidta en långtgående reglering av innehållet
              i tryckta skrifter, som Krantz påstår.
            </seg>
            <seg xml:id="i-7df2fed2ebe99408-0">
              Sexualiseringen av det offentliga rummet är ett av fem fokusområden
              inom jämställdhetspolitiken under denna mandatperiod. Området
              berör många frågor, däribland frågan om reklamens uttrycksformer.
              Arbetet på området kan ske på många olika sätt och nivåer: Det
              handlar om kunskapsspridande och attitydförändrande arbete, det
              handlar om att se över etiska riktlinjer för medieproducenter
              och reklammakare och det handlar om att se på lagstiftningsinstrumentet.
              Sexualiseringen av det offentliga rummet är en fråga som berör
              såväl medie- som konsumentpolitik.
            </seg>
            <seg xml:id="i-b8f19113da7a23a1-0">
              Den fråga som är viktig att se över är möjligheten att lagstifta
              mot könsdiskriminerande reklam. Frågan om könsdiskriminerande
              reklam har funnits på dagordningen sedan 1970-talet, både hos
              myndigheter och i riksdagen. Bland andra har Konsumentverket,
              Civildepartementet och riksdagen tidigare behandlat frågan vid
              olika tillfällen. Inget konkret förslag i en större utredning
              har dock tidigare lagts fram. Sedan frågan började debatteras
              har den tekniska utvecklingen ändrat villkoren radikalt, för både
              reklam och medier, särskilt de senaste tio åren. Missnöjet och
              medvetenheten gällande könsdiskriminerande reklam och sexualiseringen
              i allmänhet har också ökat över tid. Anmälningarna till Näringslivets
              Etiska Råd mot Könsdiskriminerande reklam har ökat i omfattning
              och föräldrainitiativ, och andra sammanslutningar har bildats.
              Samtidigt har möjligheten att komma till rätta med den könsdiskriminerande
              reklamen inte förändrats. I de övriga nordiska länderna finns
              lagstiftning som är tillämplig på könsdiskriminerande reklam.
            </seg>
            <seg xml:id="i-d52c6d034763ad1d-0">
              I Sverige kan ingripanden, med stöd av marknadsföringslagen,
              ske mot reklam i tryckt skrift, utan hinder från tryckfrihetsförordningen,
              om man begränsar sig till sådana framställningar som har rent
              kommersiella förhållanden till föremål. Ingripanden mot könsdiskriminerande
              reklam är dock inte möjliga inom ramen för marknadsföringslagen.
              För detta krävs att marknadsföringen på någon annan grund är otillbörlig
              mot konsumenter eller näringsidkare.
            </seg>
            <seg xml:id="i-23524283d738659e-0">
              Regeringen överväger därför, inom samma ram, att utreda förutsättningarna
              för en lag som förbjuder könsdiskriminerande reklam.
            </seg>
          </u>
          <note type="speaker" xml:id="i-c07d57ce977b41e7-0">
            Anf. 175 TOBIAS KRANTZ (fp):
          </note>
          <u who="tobias_krantz_56c063" xml:id="i-2be09f9c88cc00da-0">
            <seg xml:id="i-41e2b8960ac646e5-0">
              Fru talman! Först skulle jag vilja be att få tacka statsrådet
              för svaret på min interpellation.
            </seg>
            <seg xml:id="i-9927f2e8b3bb8f23-0">
              Sverige har en lång tradition av starkt värn för yttrande- och
              tryckfrihet. Vi fick vår första tryckfrihetsförordning redan 1766.
              Syftet med den tryckfrihetsförordningen är förstås att slå vakt
              om det fria ordet i tryckt form.
            </seg>
            <seg xml:id="i-f5fe21e54c4d9d53-0">
              Politiskt har det under lång tid rått en stor enighet om en vidsträckt
              tryckfrihet. Därför var statsministerns utspel på det socialdemokratiska
              kvinnoförbundets kongress i mitten av maj så anmärkningsvärt.
              Där talar statsministern i svepande ordalag om lagstiftning mot
              ökad sexualisering i medierna och det offentliga rummet. Statsministern
              nämnde uttryckligen bland annat utvecklingen i kvällspressen som
              oroväckande och avskräckande.
            </seg>
            <seg xml:id="i-7da729f6ce254bae-0">
              Hotet om censur och ingrepp i tryckfriheten var tydligt i utspelet.
              Det är också anmärkningsvärt, därför att det här utspelet skedde
              samma vecka som ett helt enigt konstitutionsutskott riktade kritik
              mot vissa delar av Socialdepartementets så kallade Flickakampanj
              utifrån just tryckfrihetsrättsliga och yttrandefrihetsrättsliga
              aspekter.
            </seg>
            <seg xml:id="i-6edf390ed7c46536-0">
              Reaktionerna på statsministerns utspel har också blivit väldigt
              starka.
            </seg>
            <seg xml:id="i-4244ba82fd500643-0">
              Det här blir en form av censur. Det tycker jag är väldigt tokigt.
              Det säger journalistprofessor Stig Hadenius.
            </seg>
            <seg xml:id="i-80c137a486543e05-0">
              Om man vill påverka folkopinionen i en viss fråga tror jag att
              det är en felaktig väg att gå. Meningsyttringar och åsikter som
              man ogillar ska man bemöta hellre än förbjuda. Det säger Olle
              Stenholm, pressombudsman.
            </seg>
            <seg xml:id="i-7a0f404c85047594-0">
              Persson borde ägna sig åt politik så ägnar vi ansvariga utgivare
              oss åt journalistik, säger Aftonbladets chefredaktör Anders Gerdin.
            </seg>
            <seg xml:id="i-91cdf2a24c0f3166-0">
              Planerna på att inskränka tryckfriheten finns det naturligtvis
              en hel del praktiska invändningar mot. Hur ska en ny lagstiftning
              se ut? Ska det vara en viss längd på kvinnors kjolar som är tillåtna
              i tv-rutan, eller ska det vara en annan längd som tillåts? Hur
              djupt får dekolletaget vara i kvällstidningarnas annonser eller
              i de artiklar som kvällstidningarna publicerar?
            </seg>
            <seg xml:id="i-38118cc3ce872d3e-0">
              Hur ska allt det här övervakas? Kanske det ska tillsättas en
              ny myndighet? Vi vet alla att den socialdemokratiska regeringen
              är väldigt pigg på att inrätta nya myndigheter, och nog finns
              det någon gammal partivän som behöver ett nytt chefsjobb.
            </seg>
            <seg xml:id="i-0dc027e1370cf506-0">
              Ja, det är lätt att raljera över det utspel som statsministern
              har gjort och de planer som finns. Det är också ovanligt ogenomtänkta
              planer för att komma från en socialdemokratisk regering.
            </seg>
            <seg xml:id="i-f7ada07a7de9fe29-0">
              Ändå är de principiella invändningarna viktigare. Tanken med
              yttrande- och tryckfrihet är att åsikter och värderingar som vi
              själva djupt kan ogilla ändå ska få framföras och få spridas.
              Det finns en hel del i tidningar och tidskrifter som jag själv
              djupt ogillar. Könsstereotyper och nedvärderande åsikter och värderingar
              mot kvinnor hör verkligen dit. Men demokratins förbud är inte
              ett förbud. Demokratins förbud är kritik och debatt.
            </seg>
            <seg xml:id="i-67d98cb3de639e33-0">
              Möjligen pressad av den här mycket kritiska opinionen säger nu
              statsrådet i svaret på min interpellation att det ytterst handlar
              om reklam, att förbudet mot könsdiskriminerande reklam ska utvidgas.
            </seg>
            <seg xml:id="i-8bb5068ad7a82df0-0">
              Den nuvarande lagstiftningen, marknadsföringslagen, skyddar konsumenter
              och näringsidkare just i deras egenskap av konsumenter och näringsidkare.
              Det är innebörden av marknadsföringslagen. Däremot innebär det
              inte ett förbud mot reklam som framför åsikter och värderingar
              som är ägnade att påverka den allmänna opinionen i en viss riktning.
              Det är en princip som vi har velat slå vakt om, därför att detta
              har vi sett som en central del i yttrande- och tryckfriheten.
              I denna del är reklam också en del av just yttrande- och tryckfrihet.
            </seg>
            <seg xml:id="i-996226535460c4af-0">
              Nu ska statsrådet tillsätta en utredning. Min fråga är: Är syftet
              med den utredningen att rucka på denna princip? Vad är det konkret
              som ska förbjudas i det nya förslag som kommer att läggas? Vad
              är syftet med den utredning som nu ska tillsättas?
            </seg>
          </u>
          <note type="speaker" xml:id="i-8ede7f64995878b1-0">
            Anf. 176 Statsrådet JENS ORBACK (s):
          </note>
          <u who="unknown" xml:id="i-865035701db8a037-66">
            <seg xml:id="i-677623643a1bbd6d-0">
              Fru talman! Jag var i Norge för en dryg vecka sedan, och där
              har man en lagstiftning mot könsdiskriminerande reklam. Man har
              också en väldigt bred politisk enighet bakom den lagstiftningen.
              Man anser i Norge att det inte står i strid med tryckfrihetslagen.
            </seg>
            <seg xml:id="i-b6e2470880d0f990-0">
              Därför tycker jag att det är intressant att också i Sverige titta
              om vi skulle kunna ha en sådan här lag. Det tycker också lagutskottet
              och konstitutionsutskottet. Eller får jag formulera mig mer precist:
              De här frågorna har varit uppe till diskussion tidigare, bland
              annat i en borgerlig regering i början av 90-talet. Det längsta
              man kom i den här frågan var just under en borgerlig regering,
              där även Moderaterna var med. Det ledde dock inte till någon lagstiftning.
            </seg>
            <seg xml:id="i-2497d0475f15e95e-0">
              Då sade konstitutionsutskottet att det här kan vara i strid med
              tryckfrihetsförordningen. Det enda som kan göra att en utredning
              är välkommen är att vi kan visa att det har blivit värre och att
              vi också visar att vi har vidtagit åtgärder som inte har hjälpt.
              Om man kunde visa det ställde sig också lagutskottet och konstitutionsutskottet
              positiva till en utredning.
            </seg>
            <seg xml:id="i-30265dc4f88c7654-0">
              Det har blivit värre. Bara under åren 20032005 fördubblades antalet
              anmälningar till ERK, Etiska Rådet mot Könsdiskriminerande reklam.
              Det är bra att det finns, men i praktiken har det inte speciellt
              mycket av sanktionsåtgärder.
            </seg>
            <seg xml:id="i-11856421714c6cdb-0">
              Vi har också vidtagit en hel del åtgärder. Så sent som för något
              halvår sedan delade vi ut mer pengar till olika projekt när det
              gäller att komma till rätta med sexualiseringen av det offentliga
              rummet. Därmed tycker jag att vi har uppfyllt det som riksdagen
              sade att vi skulle uppfylla för att en utredning skulle komma
              till stånd.
            </seg>
            <seg xml:id="i-b518dea3179997ee-0">
              Jag skulle också vilja fråga Tobias Krantz vad han tycker är
              stötande. Vad tycker Tobias Krantz är sexualiseringen och objektifieringen
              av det offentliga rummet? Det skulle vara intressant att få några
              exempel på det. Det skulle också vara intressant att höra vad
              Tobias Krantz tycker att vi ska göra åt problemet.
            </seg>
          </u>
          <note type="speaker" xml:id="i-9ce0fb980b377f96-0">
            Anf. 177 TOBIAS KRANTZ (fp):
          </note>
          <u who="tobias_krantz_56c063" xml:id="i-2be09f9c88cc00da-1">
            <seg xml:id="i-42f2dd676df8a646-0">
              Fru talman! Jens Orback började med att relatera utvecklingen
              på det här området. Frågan har naturligtvis varit uppe till diskussion
              och debatt under rätt många år. Det är samtidigt så att vi kan
              konstatera att ett långtgående förslag som har lagts fram inte
              har realiserats just därför att det har funnits ett väldigt tydligt
              hot mot grundläggande och centrala tryckfrihets- och yttrandefrihetsrättsliga
              principer. Det finns ett skäl till att det är så. Både borgerliga
              och socialdemokratiska regeringar har hittills lyckats stå pall
              mot denna typ av förbudsivrande och censurivrande som har funnits
              i den allmänna debatten. Det är otroligt viktigt att vi står pall
              mot den typen av tendenser som förekommer i debatten.
            </seg>
            <seg xml:id="i-5a681948ec6883ff-0">
              Det är klart att varje enskilt ingrepp i yttrande- och tryckfriheten
              kan synas vällovligt. Vi kan tycka att det är obehagligt med människor
              som framför åsikter som vi kan uppfatta som rasistiska. Vi kan
              tycka att det är obehagligt att det framförs åsikter som förnedrar
              kvinnor. Varje sådant syfte kan synas vällovligt och varje sådan
              inskränkning kan synas vällovlig och acceptabel. Men den sammantagna
              bilden blir ju att om vi accepterade varje sådan inskränkning
              skulle det så småningom inte bli så mycket yttrande- och tryckfrihet
              kvar. Det är det som är den intressanta frågan. Det är den frågan
              vi måste ställa oss. Är detta försvarligt?
            </seg>
            <seg xml:id="i-31c8e944a73d172c-0">
              Då återvänder Jens Orback till frågan hur jag ser på sexualiseringen
              av det offentliga rummet. Jag är naturligtvis stark motståndare
              till att man framställer kvinnor på ett könsstereotypt sätt och
              att kvinnor framställs diskriminerande och i förnedrande ordalag
              och bilder. Jag tror inte någon är motståndare till att ta en
              kritisk debatt om det. Frågan är vad vi ska vidta för åtgärder.
            </seg>
            <seg xml:id="i-8db5fc76b25c1537-0">
              Här menar jag att det är farliga tassemarker som både statsministern
              och Jens Orback nu är ute i när det handlar om att införa förbud
              och regleringar som faktiskt inskränker yttrande- och tryckfriheten.
              Det är den här frågan som är central. Motståndet mot sexualisering
              och de avarter som det för med sig är vi överens om. Frågan är
              vad vi ska vidta för åtgärder.
            </seg>
            <seg xml:id="i-1e15e97380e60c9a-0">
              Jag har inte riktigt fått svar från Jens Orback på frågan vad
              det är konkret som ska förbjudas. Om statsrådet är inne på att
              det ska göras en utredning därför att det nu ska ske en utvidgning
              av den förbudslagstiftning som finns som handlar om könsdiskriminerande
              reklam måste ändå statsrådet ha någon konkret idé om vad det är
              som ska förbjudas i den nya tänkta lagstiftningen som inte redan
              i dag är förbjudet. Några idéer måste statsrådet ha här.
            </seg>
            <seg xml:id="i-096364939f0e00d1-0">
              Det är rätt många som följer den här debatten och är intresserade
              av att se vart utvecklingen är på väg. Då kan inte statsrådet
              bara säga att frågan ska utredas. Självklart måste utredaren ha
              ett uppdrag. Utredaren måste ha ett syfte med sitt uppdrag. Vad
              är det konkret som ska utredas? Man ska inte bara allmänt titta
              över lagstiftningen. Nu har både statsministern och statsrådet
              sagt att sexualiseringen av det offentliga rummet och i medierna
              ska motverkas genom en ny lagstiftning. Då måste statsrådet kunna
              peka på vad det är konkret som ska förbjudas som inte redan i
              dag är förbjudet.
            </seg>
            <seg xml:id="i-5d5f198c18d0599c-0">
              I dag är könsdiskriminerande reklam förbjuden enligt marknadsföringslagen.
              Det som hittills inte har varit förbjudet är reklam som är ägnad
              att påverka den allmänna opinionen och som jag därför menar kan
              ses som en del i yttrande- och tryckfriheten.
            </seg>
            <seg xml:id="i-463517592f870fca-0">
              Då är frågan: Tänker Jens Orback rucka på den principen? Det
              är en intressant fråga. Då skulle jag vilja säga att vi är inne
              på ett trendbrott i svensk tryckfrihetsdebatt. Då har vi passerat
              en gräns som vi tidigare inte har passerat. Där har det varit
              mycket stor enighet om att detta ska vi inte rucka på därför att
              också reklam är en del av tryck- och yttrandefriheten. Oavsett
              hur mycket vi kan ogilla viss reklam i samhället, precis som vi
              också ogillar vissa åsikter, är det centralt att dessa åsikter
              och värderingar ändå får framföras i den offentliga debatten,
              exempelvis i kvällstidningar, i annonser eller i andra medier.
            </seg>
          </u>
          <note type="speaker" xml:id="i-ec4731b95995da87-0">
            Anf. 178 Statsrådet JENS ORBACK (s):
          </note>
          <u who="unknown" xml:id="i-865035701db8a037-67">
            <seg xml:id="i-7c10310e570e4a20-0">
              Fru talman! Politik är att vilja förändra. Politik är också att
              sätta gränser. Det är inte lätt, men det är en av politikens uppgifter.
            </seg>
            <seg xml:id="i-8cdb8775169a1d1d-0">
              Tobias Krantz bedyrar att han inte tycker om sexualiseringen,
              objektifieringen och stereotypiseringen och frågar sig själv vad
              han vill göra åt det. Men tyvärr svarar han inte på den frågan.
            </seg>
            <seg xml:id="i-a5d52e2effb3c8e5-0">
              Jag skulle ändå vilja fråga Tobias Krantz, som här drar en lans
              för den yttrandefrihet som jag också är en stark anhängare av:
              Tycker Tobias Krantz inte att vi ska ha inskränkningar i tryckfriheten
              när det gäller hets mot folkgrupp? Det handlar också om att sätta
              gränser. Där är det en domstol som ska bedöma om det handlar om
              hets mot folkgrupp. Tycker Tobias Krantz inte att vi ska ha ett
              förbud mot att göra reklam för alkohol och tobak i våra dagstidningar
              och på tv? Är han lika principfast på den punkten?
            </seg>
            <seg xml:id="i-b318be0b4d320726-0">
              Jag ska inte gå in på hur en sådan här eventuell lagstiftning
              skulle kunna se ut. Men man behöver inte åka längre än till ett
              av våra grannländer, till exempel Norge, för att se hur man löser
              problemet där. Man har en nämnd som fattar ett beslut. Så svårt
              ska det inte vara.
            </seg>
            <seg xml:id="i-91cd2480102d7488-0">
              Men jag vill ändå komma tillbaka till att säga att vi är på ett
              preliminärt stadium. Vi har för avsikt att tillsätta en utredning,
              och utredningen gör vi just för att vi ska titta närmare på möjligheterna
              att kunna ha en sådan här lagstiftning som tittar på diskriminering
              när det gäller marknadsföring och som också ska kunna verka utan
              några större inskränkningar när det gäller vår yttrandefrihet.
              Det är våra avsikter i dagsläget.
            </seg>
            <seg xml:id="i-8f2b269c276aafe1-0">
              Men det vore också intressant att höra om Tobias Krantz är lika
              principfast när det gäller de andra inskränkningarna i yttrandefriheten.
            </seg>
          </u>
          <note type="speaker" xml:id="i-b5f62bd5d81077fb-0">
            Anf. 179 TOBIAS KRANTZ (fp):
          </note>
          <u who="tobias_krantz_56c063" xml:id="i-2be09f9c88cc00da-2">
            <seg xml:id="i-063af16f62968f89-0">
              Fru talman! Det är ändå så att interpellationsinstitutet är tänkt
              för att ledamöter ska ställa statsråd och regering till svars,
              inte så att statsråd kommer hit till riksdagen och ställer ledamöter
              till svars. Jag tycker att jag har rätt att få svar på den konkreta
              fråga som jag ställde. Statsministern och statsrådet har aviserat
              en utredning om att det ska ske lagförändringar som innebär att,
              som jag tolkar statsrådet, förbudet mot könsdiskriminerande reklam
              ska utvidgas. Då måste statsrådet ändå kunna säga någonting om
              vad det innebär i praktiken. Vilken typ av företeelse, vilken
              typ av fenomen ska förbjudas som i dag inte är förbjuden?
            </seg>
            <seg xml:id="i-d72f55fa4430cd28-0">
              Statsrådet talar om att en nämnd ska tillsättas för att fälla
              den här typen av avgöranden. Men utifrån vilka kriterier ska den
              här nämnden fälla reklam, åsikter eller värderingar som framförs
              exempelvis i kvällstidningar? Några kriterier måste den nämnden
              ha att gå efter. Det kan inte vara helt godtyckligt. Då måste
              också statsrådet och regeringen som tänker genomdriva den här
              lagstiftningen ha en politisk viljeinriktning och tydligt klargöra
              vad som gäller. Annars hamnar vi i ett helt rättslöst samhälle.
              Det tror jag inte att statsrådet vill ha.
            </seg>
            <seg xml:id="i-729c8b8b01593749-0">
              Sedan frågade statsrådet om min syn på andra delar av svensk
              tryckfrihets- och yttrandefrihetslagstiftning. Jag tycker att
              den tryckfrihetslagstiftning vi har i dag är utmärkt med alla
              de regler som finns och även med de undantag som finns. Det finns
              några stycken undantag när det gäller tryckfrihetslagstiftningen.
              Hets mot folkgrupp är ett sådant exempel. Men den intressanta
              frågan nu är inte de undantagen. Det intressanta är det regeringen
              planerar. Det är det som borde stå i centrum för diskussionen.
              Ska vi urholka tryck- och yttrandefrihetslagstiftningen på ett
              sådant sätt som regeringen nu förespråkar?
            </seg>
            <seg xml:id="i-c31b6f0cdb913ba9-0">
              Får jag bara säga, slutligen, att varje sådan här inskränkning
              som kan ske ofta är vällovlig. Vi ogillar kvinnodiskriminering.
              Vi ogillar rasism. Vi ogillar en massa saker. Men om vi varje
              gång vi ser något obehagligt förbjuder det blir det inte så mycket
              kvar av yttrande- och tryckfriheten i slutändan. I ett sådant
              samhälle tror jag inte vi vill hamna. Det är också en av de yttersta
              grundstenarna i den demokrati som vi alla tror starkt på.
            </seg>
          </u>
          <note type="speaker" xml:id="i-b74903d1f769298f-0">
            Anf. 180 Statsrådet JENS ORBACK (s):
          </note>
          <u who="unknown" next="cont" xml:id="i-7471bf1f9a38e9ee-6">
            <seg xml:id="i-4297dc0834d88f78-0">
              Fru talman! Jag vet inte om det bara är jag som tycker att vi
              har stor yttrandefrihet i Sverige i dag. Inte heller vet jag om
              det är så att Tobias Krantz får gå och bita sig i tungan om dagarna
              för att han skulle vilja säga saker som han inte får säga. Jag
              tycker att det är lite av ett hån mot den yttrandefrihet och den
              öppenhet som vi faktiskt har i det här landet.
            </seg>
            <seg xml:id="i-f90a0f54d5a25894-0">
              Tobias Krantz nämner hets mot folkgrupp, och det kanske är fel
              av mig att ställa frågor när jag själv ska svara, men det är alltid
              intressant att veta vad motparten tycker. Jag tycker nog att en
              utredning ska svara på dessa frågor, och det är väl rätt uppenbart
              att vi säger att den då också ska titta på till exempel Norge.
              Kanske finns det en möjlighet att kunna gå den vägen.
            </seg>
            <seg xml:id="i-7dfa5f3e5b5b2365-0">
              På ett sätt, utan att göra liknelsen för stor, handlar det i
              vissa fall också om hets mot kvinnor. Jag har själv tre döttrar
              och skulle vilja ta upp ett exempel. Det fanns en tid då man var
              tvungen att söka sig fram till de objektifierande bilderna ifall
              man hade behov av dem. Man kunde kanske leta sig fram på Internet
              även om den ju inte är särskilt gammal och man fick alltså anstränga
              sig. Nu får vi i stället anstränga oss för att värja oss.
            </seg>
            <seg xml:id="i-c1fba1e05c5e8486-0">
              Det är ovärdigt en huvudstad att ha bilar som åker omkring med
              bilder av nakna kvinnor på taket. Jag kan inte röra mig i det
              offentliga rummet tillsammans med mina barn utan att de tvingas
              se detta. Det tycker jag är otillständigt. Därför är det inte
              mer än rätt att vi tittar på möjligheten att tillsätta en utredning,
              för att se om vi kan komma bort från den sexualisering som det
              nu inte går att värja sig mot.
            </seg>
          </u>
          <note xml:id="i-10a4741b053009ea-21">
            Överläggningen var härmed avslutad.
          </note>
          <note xml:id="i-840057c2b81dd9e1-0">
            27 § Hänvisning av ärenden till utskott
          </note>
          <note xml:id="i-b0afc4298860aa5b-0">
            Föredrogs och hänvisades
          </note>
          <note xml:id="i-c07a4672e472b00b-0">
            28 § Bordläggning
          </note>
          <note xml:id="i-2c432180b2ade57d-0">
            Anmäldes och bordlades
          </note>
          <note xml:id="i-45a87128a47c3f1d-0">
            29 § Anmälan om frågor för skriftliga svar
          </note>
          <note xml:id="i-ac0d3ea43506f2a2-0">
            Anmäldes att följande frågor för skriftliga svar framställts
          </note>
          <note xml:id="i-2b4566448c569b80-0">
            den 7 juni
          </note>
          <note xml:id="i-bd4afaeb8346c8d9-0">
            Joe Frans
          </note>
          <note xml:id="i-08e325da8590bca7-0">
            Staffan Danielsson
          </note>
          <note xml:id="i-843cda4199c3124a-0">
            Rigmor Stenmark
          </note>
          <note xml:id="i-89b6930ee96b5545-0">
            Cecilia Wikström
          </note>
          <note xml:id="i-740ea44ec8d16124-0">
            Erling Bager
          </note>
          <note xml:id="i-4249a00872ab01f8-0">
            Jörgen Johansson
          </note>
          <note xml:id="i-82fbb9bbda372418-0">
            Karin Granbom
          </note>
          <note xml:id="i-4111aa976731e93d-0">
            Anne-Marie Ekström
          </note>
          <note xml:id="i-7ae8d99140111e74-0">
            trafficking
          </note>
          <note xml:id="i-6fb8b9fe12fb2b75-0">
            Yilmaz Kerimo
          </note>
          <note xml:id="i-cfeb530036119cb3-0">
            Ewa Björling
          </note>
          <note xml:id="i-b0621fbd6c55794d-0">
            Frågorna redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note xml:id="i-bde5d3105cc9df3c-0">
            30 § Anmälan om skriftliga svar på frågor
          </note>
          <note xml:id="i-368ce0b903caa83c-0">
            Anmäldes att skriftliga svar på följande frågor inkommit
          </note>
          <note xml:id="i-8958e1f12012f21f-0">
            den 3 juni
          </note>
          <note xml:id="i-89b6930ee96b5545-1">
            Cecilia Wikström
          </note>
          <note xml:id="i-531b94bdcd0ccb7d-0">
            Birgitta Ohlsson
          </note>
          <note xml:id="i-9e40e558d3f45238-0">
            Sten Tolgfors
          </note>
          <note xml:id="i-531b94bdcd0ccb7d-1">
            Birgitta Ohlsson
          </note>
          <note xml:id="i-531b94bdcd0ccb7d-2">
            Birgitta Ohlsson
          </note>
          <note xml:id="i-942cf613128239df-0">
            Rosita Runegrund
          </note>
          <u who="unknown" prev="cont" xml:id="i-99a304340357051b-6">
            <seg xml:id="i-61ca07f8497f41cd-0">
              Torsten Lindström
            </seg>
          </u>
          <note xml:id="i-89b6930ee96b5545-2">
            Cecilia Wikström
          </note>
          <note xml:id="i-9a186477920c78fa-0">
            Harald Nordlund
          </note>
          <note xml:id="i-a6f3dd1edc2ad56f-0">
            Sermin Özürküt
          </note>
          <note xml:id="i-cfeb530036119cb3-1">
            Ewa Björling
          </note>
          <note xml:id="i-2b4566448c569b80-1">
            den 7 juni
          </note>
          <note xml:id="i-f831c98c2439aeba-0">
            Mia Franzén
          </note>
          <note xml:id="i-1ae9bef9364ba8b8-0">
            Svaren redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note xml:id="i-17b7ea5347c6cf96-0">
            31 § Kammaren åtskildes kl. 18.11.
          </note>
          <note xml:id="i-bd2952c6d6d37e62-0">
            Förhandlingarna leddes
          </note>
          <note xml:id="i-3b92b5f8d93aacf7-0">
            /Monica Gustafson
          </note>
        </div>
      </body>
    </text>
  </TEI>
</teiCorpus>
