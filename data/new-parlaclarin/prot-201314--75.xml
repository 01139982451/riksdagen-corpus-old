<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2013</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2013</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201314--75</head>
          <docDate when="2013-02-27">2013-02-27</docDate>
        </div>
      </front>
      <body>
        <div>
          <note xml:id="i-88384f3516e27965-0">
            ﻿
          </note>
          <note xml:id="i-c23584f688996ab9-0">
            Riksdagens protokoll
          </note>
          <note xml:id="i-28dd6e4f4611e8d6-0">
            2013/14:75
          </note>
          <note xml:id="i-7ab393e54a81ec2c-0" type="date">
            Torsdagen den 27 februari
          </note>
          <note xml:id="i-dc71981fd9ee3059-0">
            Kl. 12:00 - 21:14
          </note>
          <note xml:id="i-2eddd675f009adef-0">
            1 § Justering av protokoll
          </note>
          <note xml:id="i-00f7d975f149c7f0-0">
            Protokollet för den 21 februari justerades.
          </note>
          <note xml:id="i-7193a23b1561fc02-0">
            2 § Anmälan om kompletteringsval
          </note>
          <note xml:id="i-84dbecad3c960fc9-0">
            Andre vice talmannen meddelade att Moderata samlingspartiets
            riksdagsgrupp på grund av uppkommen vakans anmält Montaser Eneim
            som suppleant i konstitutionsutskottet under Kajsa Lunderquists
            ledighet.
          </note>
          <note xml:id="i-4f480fe85a2fc559-0">
            Andre vice talmannen förklarade vald under tiden den 27 februari–29
            september till
          </note>
          <note xml:id="i-2afdaaaaa36ca68a-0">
            suppleant i konstitutionsutskottet
          </note>
          <note xml:id="i-1f4cd5322de7d443-0">
            3 § Anmälan om subsidiaritetsprövning
          </note>
          <note xml:id="i-abb20371cd422d06-0">
            Andre vice talmannen anmälde att utdrag ur prot. 2013/14:22 för
            tisdagen den 25 februari i ärende om subsidiaritetsprövning av
            EU-förslag hade kommit in från miljö- och jordbruksutskottet.
          </note>
          <note xml:id="i-67e87d015070f8ab-0">
            4 § Anmälan om fördröjda svar på interpellationer
          </note>
          <note xml:id="i-033fc192bfbb9429-0">
            Följande skrivelser hade kommit in:
          </note>
          <note xml:id="i-87d3a622513f6e12-0">
            Interpellation 2013/14:303
          </note>
          <note xml:id="i-cde5eff5c8ac8686-0">
            Interpellation 2013/14:303 Arbetsmiljön på landets arbetsförmedlingar
          </note>
          <note xml:id="i-f33c332fbbeba994-0">
            Interpellationen kommer att besvaras den 18 mars.
          </note>
          <note xml:id="i-c3db93e9065fdc44-0">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note xml:id="i-29b7530c9853f0bc-0">
            Monica Rodrigo
          </note>
          <note xml:id="i-afac4a35d01a5b21-0">
            Interpellation 2013/14:305
          </note>
          <note xml:id="i-e24da5e351060576-0">
            Interpellation 2013/14:305 Arbetslösheten
          </note>
          <note xml:id="i-f33c332fbbeba994-1">
            Interpellationen kommer att besvaras den 18 mars.
          </note>
          <note xml:id="i-c3db93e9065fdc44-1">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note xml:id="i-29b7530c9853f0bc-1">
            Monica Rodrigo
          </note>
          <note xml:id="i-643ef059ddf07fa8-0">
            Interpellation 2013/14:309
          </note>
          <note xml:id="i-69ee958859f9ea41-0">
            Interpellation 2013/14:309 Regeringens ambitioner för de långtidsarbetslösa
            i sysselsättningsfasen
          </note>
          <note xml:id="i-f33c332fbbeba994-2">
            Interpellationen kommer att besvaras den 18 mars.
          </note>
          <note xml:id="i-c3db93e9065fdc44-2">
            Skälet till dröjsmålet är sedan tidigare inbokade engagemang
            och resor som inte kan ändras.
          </note>
          <note xml:id="i-29b7530c9853f0bc-2">
            Monica Rodrigo
          </note>
          <note xml:id="i-68240de3f8185ced-0">
            5 § Anmälan om faktapromemoria
          </note>
          <note xml:id="i-f297c76854f323a7-0">
            Andre vice talmannen anmälde att följande faktapromemoria om
            förslag från Europeiska kommissionen hade kommit in och överlämnats
            till utskott:
          </note>
          <note xml:id="i-01644ea1088530ab-0">
            KOM(2014) 15, KOM(2014) 20
          </note>
          <note xml:id="i-0d50f12bddb52000-0">
            6 § Ärenden för hänvisning till utskott
          </note>
          <note xml:id="i-11fe9234843b6101-0">
            Följande dokument hänvisades till utskott:
          </note>
          <note xml:id="i-adf314368c57f4a5-0">
            7 § Ungdomars väg till arbete
          </note>
          <note type="speaker" xml:id="i-8103834112104e4d-0">
            Anf. 1 KERSTIN NILSSON (S):
          </note>
          <u who="kerstin_nilsson_b0911d" xml:id="i-fe2f9445c21853d3-0">
            <seg xml:id="i-392b4cf49571505b-0">
              Herr talman! Vi ska i dag diskutera betänkandet Ungdomars väg
              till arbete , som grundar sig på Riksrevisionens rapport. Jag
              vill börja med att yrka bifall till reservation 1.
            </seg>
            <seg xml:id="i-de9bf1a17b30c61b-0">
              Jag vill också passa på att välkomna Arbetsförmedlingens nye
              generaldirektör Mikael Sjöberg. Han kommer att få ett spännande
              jobb, och han kommer att få väldigt många utmaningar. Lycka till,
              vi håller tummarna!
            </seg>
            <seg xml:id="i-5880e84622822db6-0">
              I sin rapport riktar Riksrevisionen bland annat kritik mot regeringen
              när det gäller Arbetsförmedlingens arbete för att nå unga, tidpunkten
              för insatser, det stöd som Arbetsförmedlingen ger och en otydlig
              arbetsfördelning mellan kommuner och lokala arbetsförmedlingar.
              Riksrevisionen anser att statens stöd för ungdomars etablering
              på arbetsmarknaden kan förbättras och att Arbetsförmedlingens
              arbete med ungdomar kan bli effektivare.
            </seg>
            <seg xml:id="i-9e3c02c7991b48d9-0">
              Vi socialdemokrater välkomnar Riksrevisionens rapport som till
              stora delar tar upp kritik som vi både delar och har politiska
              lösningar på. Från socialdemokratiskt håll har vi alltsedan regeringen
              tillträdde varnat för att den förda arbetsmarknadspolitiken inte
              kommer att leda till önskat resultat. Med facit i hand kan vi
              konstatera att de farhågor och varningar som vi hade var befogade.
            </seg>
            <seg xml:id="i-bca0dbea8d35a7a0-0">
              Extra allvarligt är det med den höga ungdomsarbetslösheten. Vi
              vet, och många experter säger detsamma, att det sätter spår långt
              senare i livet att vara långtidsarbetslös när man är ung och ska
              in på arbetsmarknaden. Studier visar att ungdomar som blir arbetslösa
              direkt efter gymnasiet löper en stor risk att vara arbetslösa
              under de följande tio åren. Det är inte ovanligt att arbetssökande,
              speciellt långtidsarbetslösa, får en allt sämre hälsa och sämre
              självförtroende. Det gör ju inte situationen bättre, tvärtom.
              Detta är allvarligt. Är det något som de unga behöver är det jobb
              och framtidstro. De behöver jobb som ger en inkomst när de träder
              in i vuxenvärlden, kanske tar körkort, flyttar från föräldrahemmet
              och skaffar eget boende med allt vad det innebär. Ja, det är mycket
              som står på önskelistan. Det handlar om att förverkliga drömmar.
            </seg>
            <seg xml:id="i-e73aadf3e94fcaad-0">
              Med jobb kommer också känslan av att man betyder något, gör nytta
              och får känna stolthet och tillfredställelse över utfört arbete.
              Det handlar om självförtroende. Och tänk, den där första riktiga
              semesterledigheten! Det handlar om framtidstro.
            </seg>
            <seg xml:id="i-6fc4494d912c2641-0">
              Herr talman! Vi konstaterar att regeringens politik mot arbetslöshet
              inte har fungerat. Breda skattesänkningar har inte gett fler nyanställningar.
              Sänkningen av arbetsgivaravgifter för unga har dömts ut av flera
              experter och, hör och häpna, även av regeringens egna. Åtgärden
              har varit ineffektiv, för den har riktats mot de ungdomar som
              redan har jobb och inte mot dem som saknar det, alltså de som
              behöver det mest.
            </seg>
            <seg xml:id="i-071246e43f75f9a5-0">
              Att Arbetsförmedlingen också har ålagts ett stramt och osmidigt
              regelverk utan utrymme för flexibilitet, ett regelverk som motverkar
              individuellt bemötande och professionella bedömningar, är förödande
              för unga arbetslösa. Ingenting tyder på att ungdomsarbetslösheten,
              med nuvarande politik, inom en överskådlig framtid kommer att
              sjunka till de nivåer som rådde när regeringen tillträdde för
              snart åtta år sedan.
            </seg>
            <seg xml:id="i-094648d02344e42c-0">
              Vi socialdemokrater anser att ungdomsarbetslösheten ska bekämpas
              genom att ungdomars kompetens ökar och att steget mellan utbildning
              och arbete minskar. Det behövs en aktiv näringspolitik som stimulerar
              framväxten av nya jobb. Vår utgångspunkt är att människor ska
              jobba eller studera och inte vara långtidsarbetslösa. Ingen ung
              ska vara arbetslös. Om de behöver stöd redan från första dagen
              ska de få det. Med bättre studievägledning, en förstärkt och förbättrad
              arbetsförmedling, utbyggd gymnasial och eftergymnasial utbildning,
              stöd till anställningar genom yrkesintroduktionsavtal och ett
              brett engagemang från alla offentliga arbetsgivare är det möjligt
              att sätta stopp för ungdomsarbetslösheten.
            </seg>
            <seg xml:id="i-4ae6b87c01142ee4-0">
              Vi socialdemokrater har föreslagit en ungdomsgaranti. Den som
              är ung och utan arbete ska senast efter 90 dagar erbjudas ett
              riktigt jobb, en utbildning som leder till jobb eller en kombination
              av utbildning och praktik. Men vi utfärdar inga kravlösa garantier.
              Den som är arbetslös ska delta i den utbildning, den praktik eller
              det arbete som anvisas. Den som inte tar erbjudandet har inte
              heller rätt till ersättning.
            </seg>
            <seg xml:id="i-298198693243ad4f-0">
              Vi socialdemokrater vill utveckla och göra om Arbetsförmedlingen
              till en matchningsspecialist som samverkar med andra aktörer.
              Arbetsmarknadspolitiken och Arbetsförmedlingens arbete måste förändras
              så att fokus blir på jobb. De arbetssökande ska kunna förvänta
              sig professionellt stöd och engagemang som ska syfta till egen
              försörjning genom arbete. Kartläggning, praktikplats, validering,
              utbildning och coachning ska leda till jobb. De ska inte vara
              sätt att hålla den som är arbetslös sysselsatt.
            </seg>
            <seg xml:id="i-0c089de5144bb383-0">
              En del arbetssökande står nära arbetsmarknaden och behöver begränsat
              eller inget stöd från Arbetsförmedlingen. Men tyvärr står allt
              fler arbetslösa långt från arbetsmarknaden och kan behöva en kedja
              av olika insatser.
            </seg>
            <seg xml:id="i-fdb480f9ab5cd6c9-0">
              Liksom Riksrevisionen tror vi att bedömningsstödet kan utvecklas,
              men vi vill framför allt lyfta fram att Arbetsförmedlingens över
              1 200 medarbetare måste ha möjlighet att utöva sin profession
              på ett annat sätt än i dag. De måste tillsammans med de arbetssökande
              planera och verkställa åtgärder, åtgärder som de facto ger jobb.
              Det ska inte vara åtgärder för åtgärdernas skull eller för att
              uppfylla vissa kvoter.
            </seg>
            <seg xml:id="i-d342a47eef02bf9c-0">
              De sökande måste också få vara delaktiga under resans gång. Varje
              människa är unik, och varje situation är unik. Det är bättre för
              varje individ att kunna skräddarsy olika åtgärder som leder till
              kompetens som ger jobb. Det måste också vara bättre med några
              bra, långa möten som ger resultat än flera korta möten bara för
              att fylla på en pinnstatistik. Pinnstatistikmötena är slöseri
              med resurser, från alla parters sida.
            </seg>
            <seg xml:id="i-0289e8bda6399e26-0">
              Vi måste tro på handläggarnas kompetens och vilja att på bästa
              sätt hjälpa en arbetslös på vägen till arbete. Regeringens detaljstyrning,
              som faktiskt snarare är ett hinder, gör att det finns mindre utrymme
              för att göra professionella bedömningar, att verkligen stötta
              den sökande och verkställa de åtgärder som behövs. Dessutom är
              förmedlarnas dialog och nära kontakt med arbetsgivare ett mycket
              viktigt inslag. Det har minskat när det borde ha ökat.
            </seg>
            <seg xml:id="i-f9a95d3a96cac2ac-0">
              Arbetsgivarna bör kunna förvänta sig att Arbetsförmedlingen har
              både tid och resurser att hjälpa till att hitta personal med rätt
              kompetens. Här finns det stora brister. Det har medverkat till
              en situation där arbetslösheten är enormt hög samtidigt som företag
              har svårt att hitta personal med rätt kompetens. Det verkar snurrigt.
            </seg>
            <seg xml:id="i-419c925b3188c84c-0">
              Arbetsförmedlingen är en central aktör på svensk arbetsmarknad.
              Då är det allvarligt att Arbetsförmedlingen har så lågt förtroende
              hos såväl arbetsgivare som arbetslösa ungdomar men även hos sina
              egna anställda. Regeringen, som med sin politik har gjort Arbetsförmedlingen
              till en kontrollmyndighet snarare än jobbförmedlare, har en stor
              del i detta.
            </seg>
            <seg xml:id="i-0f744ba902de0ceb-0">
              Förtroendetappet kan vara ett skäl till att unga avstår från
              att anmäla sig hos Arbetsförmedlingen. Därför håller vi med Riksrevisionen
              när de rekommenderar att Arbetsförmedlingen utvecklar sitt arbete
              på lokal nivå för att nå ungdomar som är i behov av myndighetens
              stöd men som inte är inskrivna på Arbetsförmedlingen.
            </seg>
            <seg xml:id="i-7ec6a1601d9248b2-0">
              Vi socialdemokrater har föreslagit att Arbetsförmedlingen och
              kommunerna tecknar strategiska samverkansavtal för ungdomsanställningar
              och praktikplatser. Några kommuner arbetar redan på det sättet
              och då oftast gentemot unga som har det särskilt svårt. Detta
              arbetssätt måste utvärderas så att vi lär oss av de goda exemplen.
            </seg>
            <seg xml:id="i-70a8174d91d187d6-0">
              Arbetsförmedlingen ska åläggas att träffa avtal med alla kommuner,
              enskilt eller i samverkan, för att säkerställa fler praktikplatser
              till unga långtidsarbetslösa eller ungdomar som i dag har försörjningsstöd.
            </seg>
            <seg xml:id="i-3575ec04287a5143-0">
              Vi socialdemokrater vill också arbeta för att sociala krav införs
              i offentliga upphandlingar. Det skulle ge Arbetsförmedlingen möjlighet
              att erbjuda ungdomar praktikplatser eller ungdomsanställningar
              i verksamheter som utförs i eller är finansierade av kommuner,
              landsting och statliga myndigheter.
            </seg>
            <seg xml:id="i-e181847cc29211c1-0">
              Vi tycker också att det bör tas initiativ till att förmå statliga
              bolag att teckna avtal med Arbetsförmedlingen för att erbjuda
              praktikplatser eller anställningar för unga.
            </seg>
            <seg xml:id="i-4e181dbed8a4733c-0">
              Avslutningsvis, när det gäller att få unga i arbete kan vi inte,
              som nuvarande regering, slå oss till ro och säga att det görs
              tillräckligt. Ungdomsarbetslösheten är inte ett tillfälligt problem
              nu i dag. Det är en stor utmaning även inför morgondagen. Det
              handlar inte bara om ungdomarnas framtid. Det handlar faktiskt
              om hela Sveriges framtid.
            </seg>
          </u>
          <note type="speaker" xml:id="i-f8ae3a99aba2cdf5-0">
            Anf. 2 ESABELLE DINGIZIAN (MP):
          </note>
          <u who="esabelle_dingizian_4eab61" xml:id="i-2d4ee14da8121248-0">
            <seg xml:id="i-70078d48552b4e44-0">
              Herr talman! Det finns mycket att säga om Riksrevisionens granskning
              och den kritik som Arbetsförmedlingen har fått, men jag tänker
              bara fokusera på några punkter i dag.
            </seg>
            <seg xml:id="i-1e1eb347ee7567e5-0">
              Inledningsvis vill jag vända mig till våra åhörare på läktarna,
              hemma framför tv:n och på webben, speciellt till våra ungdomar.
              Jag vill säga att problemet med Arbetsförmedlingen är att regeringen
              inte ger dem de förutsättningar som behövs för att kunna ge ett
              bra och individanpassat stöd.
            </seg>
            <seg xml:id="i-77a5de2cf269bdcf-0">
              Regeringen säger att Arbetsförmedlingen ska ge ett individanpassat
              stöd, men det regelverk som finns och den budget de har fått går
              inte ihop. Jag vill illustrera detta med att någon säger till
              er att ni ska hålla en fest för 50 personer. Ni får 2 000 kronor
              för det. Ni måste också förhålla er till vissa regler som vi tycker
              ska gälla. Dessutom måste ni övervaka era gäster. Det säger sig
              självt att det inte riktigt går ihop.
            </seg>
            <seg xml:id="i-6238543ca7d93ee8-0">
              Jag har under de tre senaste åren som ungdomspolitisk talesperson
              för Miljöpartiet och mamma till fyra ungdomar träffat flera hundra
              ungdomar. Jag har också varit i kontakt med och träffat väldigt
              många eldsjälar som jobbar med eller för ungdomar. De har verkat
              som livs levande revisorer för mig. Deras berättelser har fått
              mig att förstå hur verkligheten ser ut.
            </seg>
            <seg xml:id="i-b77d9a6383b5a0e0-0">
              Det går bra för de allra flesta ungdomar. De som har utbildning
              och bra kontaktnät behöver inte ens besöka Arbetsförmedlingen.
              De som har gymnasieutbildning men kanske inte kontaktnät behöver
              oftast bara en puff, och sedan åker de ut och in på olika arbeten.
              Och till sist fungerar det. Men de ungdomar som inte har komplett
              gymnasieutbildning, som har något funktionshinder eller som är
              nya i Sverige får inte den hjälp de behöver på Arbetsförmedlingen.
            </seg>
            <seg xml:id="i-b34789c14335d9a9-0">
              När Riksrevisionen kom med sin kritik var det alltså ingen överraskning
              för mig. Det var precis den bilden jag hade av situationen.
            </seg>
            <seg xml:id="i-a6ec5efedc1ac220-0">
              Herr talman! Granskningen visar att Arbetsförmedlingens insatser
              är mer inriktade på stora volymer av arbetssökande ungdomar och
              mindre på individuellt anpassade. Den visar också att regelverket
              är hindrande.
            </seg>
            <seg xml:id="i-85a23da3ac99392f-0">
              Så ser verkligheten ut. De jobbar utifrån de förutsättningar
              de får.
            </seg>
            <seg xml:id="i-a3fa9eb20524220d-0">
              Jag har träffat många arbetsförmedlare som jobbar med ungdomar.
              De är förfärade över situationen.
            </seg>
            <seg xml:id="i-10c3f977f8e130ff-0">
              Jag tänkte att jag skulle gå och sätta mig på Arbetsförmedlingen
              ännu en gång och gjorde det förra veckan, någonstans här i Storstockholm.
              De hade öppet hus i två timmar, och jag satt där med handläggaren
              när ungdomarna kom in. Det var inte en trevlig upplevelse. Mellan
              10 och 15 minuter fick varje ungdom, och det skulle gå ganska
              snabbt. Det var det sättet som handläggaren kunde fördela sin
              tid på. Det blir inte lätt att prioritera när man på sin lista
              har 150 unga att hålla reda på varav 40 är i behov av flera instanser.
            </seg>
            <seg xml:id="i-ad8ce2eaa35e9776-0">
              Då blir det ganska lustigt när regeringen ändock skriver att
              insatserna ska anpassas efter individens behov. Det går inte att
              trolla! Finns det inte handläggare som kan träffa ungdomarna finns
              det inte. Att stå här i dag och förmodligen få höra att stödet
              ska vara individanpassat kommer inte att hjälpa sanningen. Jag
              är rätt övertygad om att Alliansens företrädare har varit på många
              arbetsförmedlingar, men jag undrar var det är ni går och sätter
              er och vem det är ni talar med.
            </seg>
            <seg xml:id="i-a48f80e67f4d8de9-0">
              Herr talman! I granskningen framgår också att samverkan mellan
              Arbetsförmedlingen och kommunerna behöver utvecklas. Kommunerna
              gör ganska mycket insatser, men Arbetsförmedlingens intresse av
              att jobba med kommunerna är bristfälligt. Det är inte så konstigt
              att Riksrevisionen lyfter fram 50 000 unga som varken jobbar eller
              studerar; det är ungdomar som oftast inte går till Arbetsförmedlingen
              och som bollas mellan olika instanser. Som jag till exempel fick
              veta är väldigt många unga i behov av psykiatrin.
            </seg>
            <seg xml:id="i-b941794dbf1249cb-0">
              Det är klart; vad ska en arbetsförmedlare göra när den känner
              att ungdomen den talar med kanske inte ens har uppfattat det den
              säger? Hade de haft en bättre samverkan och hade man vetat hur
              det ska fungera, genom att kunna skicka ungdomarna till olika
              instanser, hade det nog gått mycket bättre. Det finns siffror
              som visar att 77 000 unga mellan 16 och 29 varken har jobbat eller
              studerat på tre år – 77 000 unga!
            </seg>
            <seg xml:id="i-afadfb9ad64e897f-0">
              Herr talman! Regeringen säger att man har vidtagit omfattande
              åtgärder för att öka sysselsättningen bland unga. Ja, det har
              man. Jag har bett riksdagens utredningstjänst att plocka fram
              alla åtgärder som görs – och effekterna av åtgärderna. Det är
              klart att alliansregeringen har en massa åtgärder, men vad är
              effekterna? Jag har pm:et här, och jag kan skicka det till er
              om ni vill. Det är bara att skicka ett mejl till mig så får ni
              se hur effekterna är. De är nämligen väldigt begränsade. De kommer
              inte de ungdomar som verkligen behöver dem till del.
            </seg>
            <seg xml:id="i-873b6f45f937bb23-0">
              Vad vill då Miljöpartiet, herr talman? Vi vill öka kommunernas
              ansvar för unga mellan 16 och 25. Vi vill också att informationsansvaret
              ska övergå och bli ett aktivitetsansvar. Det gäller alltså ungdomar
              som inte har en komplett gymnasieutbildning och som varken jobbar
              eller studerar. Vi vill också ge kommunerna de ekonomiska förutsättningarna
              för att klara av det här.
            </seg>
            <seg xml:id="i-da3dd01ebb639ec7-0">
              Miljöpartiet vill naturligtvis att stödet ska utgå från individens
              behov. För att det ska fungera måste samverkan finnas mellan kommunerna,
              Arbetsförmedlingen, psykiatrin och Försäkringskassan. Vi vill
              därför ge Arbetsförmedlingen uppdraget att ta kommunernas utsträckta
              hand och skriva lokala samverkansavtal. Jag var i Norrköping för
              två veckor sedan, där man har börjat skriva ett lokalt samverkansavtal
              mellan Arbetsförmedlingen och kommunen. Det verkar som att man
              börjar nysta upp det här och få någon ordning på det. Jag har
              också fått veta att man i Södertälje har startat Ung i Tälje,
              och det är precis det Miljöpartiet vill. Vi kallar det startcentraler,
              och vi vill att det ska finnas en sådan i varje kommun.
            </seg>
            <seg xml:id="i-075287b936149c02-0">
              Avslutningsvis, herr talman, räcker inte det här. Vi har i våra
              motioner också skrivit att utbildningsmöjligheterna måste utökas.
              De ungdomar som inte har en avslutad gymnasieutbildning eller
              behöver komplettera måste få de förutsättningarna. Det är inte
              så i dag. Det är väldigt många som vittnar om att de inte får
              gå någon utbildning. Vi vill utöka komvuxplatserna och yrkesvuxplatserna
              samt skapa nya folkhögskoleplatser. Vi behöver också nya folkhögskolor,
              bland annat i förortens miljonprogramområden. Vi behöver utöka
              yrkeshögskolan och mycket mer när det gäller utbildning via Arbetsförmedlingen.
            </seg>
          </u>
          <note xml:id="i-d1441bd458feccb0-0">
            Med det yrkar jag bifall till vår reservation, reservation nr
            2.
          </note>
          <note type="speaker" xml:id="i-36bd0cc4238ac9a8-0">
            Anf. 3 MATTIAS KARLSSON (SD):
          </note>
          <u who="mattias_karlsson_d9c916" next="cont" xml:id="i-ac08c5797759c7ea-0"/>
          <note xml:id="i-ea58bf57ec9c7889-0">
            Herr talman! Jag vill börja med att yrka bifall till Sverigedemokraternas
            reservation, reservation nr 3.
          </note>
          <u who="mattias_karlsson_d9c916" prev="cont" xml:id="i-d1b7531010fe1e0a-0">
            <seg xml:id="i-45aabd88e02afa3f-0">
              Vi diskuterar i dag arbetsmarknadsutskottets betänkande 3. Det
              är baserat på Riksrevisionens rapport om ungdomars väg till arbete,
              och regeringens svar på denna. Riksrevisionen har granskat om
              statens insatser genom Arbetsförmedlingen för att stödja ungdomars
              etablering på arbetsmarknaden är effektiva.
            </seg>
            <seg xml:id="i-858bdd525f797b96-0">
              Resultatet tyder på betydande brister vad gäller stöd till ungdomars
              arbetsmarknadsetablering. Det visar bland annat på att Arbetsförmedlingen
              behöver arbeta mer metodiskt för att nå arbetslösa ungdomar som
              inte är inskrivna och att otillräcklig tid till arbetsgivarkontakter,
              till exempel genom stöd från Arbetsförmedlingen, ger bristande
              förutsättningar för matchning mellan praktik och arbete. Regeringens
              styrning har även inriktats på jobbgarantin för ungdomar och lämnat
              andra insatser därhän, med mera.
            </seg>
            <seg xml:id="i-470d44e877e7c13e-0">
              Att få en klar bild av ungdomsarbetslöshetens omfattning är inte
              alldeles enkelt. Det finns många sätt att räkna, och en uppsjö
              olika siffror florerar i debatten. Enligt Riksrevisionen uppgår
              ungdomsarbetslösheten till 24 procent eller 152 000 individer.
              År 2008 var samma siffra 128 000. Den höga siffran brukar bortförklaras
              med att en stor andel av de ungdomar som räknas in är studerande
              som bara söker extraknäck och sommarjobb. Värt att veta i sammanhanget
              är dock att ca 20 procent av de arbetslösa ungdomarna uppger att
              de har påbörjat eller förlängt studier på grund av att de inte
              har kunnat finna något arbete. Sammanhangen och förklaringarna
              är alltså inte fullt så enkla som de först kan verka.
            </seg>
            <seg xml:id="i-54b6ae21a477abf1-0">
              En annan indikator av intresse är storleken på den grupp unga
              som varken arbetar, studerar eller söker jobb. Enligt Riksrevisionen
              uppgår denna grupp till 53 000 personer. Ytterligare en intressant
              siffra i sammanhanget är andelen unga som är beroende av ekonomiskt
              bistånd – enligt en rapport från Ungdomsstyrelsen förra året uppgick
              denna grupp till ca 8 procent i åldrarna 19–25, och bland utlandsfödda
              var bidragsberoendet hela tre gånger större än bland inrikesfödda.
              Utrikesfödda ungdomar tillsammans med ungdomar i glesbygd tycks
              också vara de grupper där problemen med ungdomsarbetslöshet är
              som störst.
            </seg>
            <seg xml:id="i-ba57757a4a75909f-0">
              Oavsett hur man räknar och oavsett vilka siffror man väljer att
              beakta finns det ett par saker man ganska säkert konstatera: Arbetslösheten
              bland unga är betydligt högre än bland andra grupper, och regeringen
              har trots tidigare löften om motsatsen inte lyckats bryta den
              långsiktigt negativa trenden beträffande ungdomsarbetslösheten
              och utanförskapet bland unga.
            </seg>
            <seg xml:id="i-52cb500f1a427564-0">
              Herr talman! Ungdomsarbetslösheten beror inte – om någon nu trodde
              det – på att unga inte behövs eller inte duger till. Den beror
              i stället på systemfel som byggts upp under lång tid. Och systemfel
              går att rätta till. – – – Men det kommer att krävas politiskt
              mod för att göra det. – – – Vägra vänja dig vid hög ungdomsarbetslöshet!
              Låt oss skapa en mer hållbar arbetsmarknad! – – – För varje dag
              som går utan kraftfulla åtgärder växer de långsiktiga konsekvenserna
              av ungdomsarbetslösheten.
            </seg>
            <seg xml:id="i-beb2256dc2049e56-0">
              De här träffande och välformulerade orden är inte mina. Det jag
              läste upp var ett citat från en några år gammal centerpartistisk
              rapport om ungdomsarbetslöshet, undertecknad av näringsminister
              Annie Lööf. Det är vackra och allvarsamma ord, men med tanke på
              att väldigt lite har hänt sedan dess och att väldigt lite ser
              ut att hända framöver kan jag inte låta bli att fråga mig själv
              – och framför allt fråga regeringen: Vad hände med kampen mot
              systemfelen? Vad hände med det politiska modet?
            </seg>
            <seg xml:id="i-5ca85760ebb78467-0">
              Att arbetsmarknadsministern planerar att lägga fram noll propositioner
              under ett valår säger ganska mycket. Den sista meningen i Annie
              Lööfs brandtal tål att upprepas: För varje dag som går utan kraftfulla
              åtgärder växer de långsiktiga konsekvenserna av ungdomsarbetslösheten.
            </seg>
            <seg xml:id="i-cfac47131381d808-0">
              Riksrevisionens synpunkter på hur Arbetsförmedlingens arbete
              ska kunna förbättras är välkomna. Jag hoppas att regeringen tar
              till sig av kritiken, även om tonen i regeringens skrivelse ger
              upphov till en viss oro i det här avseendet. Att både Riksrevisionen
              och betänkandet lyfter fram de kommunala arbetsmarknadsinsatserna
              och behovet av samordning är välkommet. Från Sverigedemokraternas
              sida har vi tidigare pekat på problemet med bristande dokumentation
              inom de kommunala arbetsmarknadsprojekten och den effektivitetsförlust
              som detta riskerar att medföra. Vi har även föreslagit lösningar
              på detta.
            </seg>
            <seg xml:id="i-a6a3297c084a3864-0">
              Vår bedömning är dock att varken Arbetsförmedlingen eller de
              kommunala arbetsmarknadsprojekten har kapacitet att på ett djupgående
              plan komma till rätta med ungdomsarbetslösheten. Det finns inga
              enkla lösningar i den här komplexa frågan. Men från Sverigedemokraternas
              sida har vi identifierat fem områden där vi vill se satsningar
              och förbättringar som enligt vår bedömning skulle kunna ge en
              substantiell och positiv inverkan på sysselsättningen bland unga.
            </seg>
            <seg xml:id="i-0c3dd3f2ee434b42-0">
              Först och främst vill vi öka mängden riktiga jobb, förbättra
              företagsklimatet och öka företagens anställningsbenägenhet. Det
              vill vi göra genom att bland annat sänka lönekostnaderna, i synnerhet
              för små och medelstora företag, slopa småföretagens sjuklöneansvar
              och sänka åldersgränsen och förlänga stödperioden inom starta-eget-bidraget.
              Vi vill också göra marknadsanpassade infrastruktursatsningar,
              ge betydande stimulanser till besöksnäringen och de gröna näringarna
              för att skapa jobb på landsbygden och i glesbygden, där problemen
              med ungdomsarbetslösheten är som störst, samt göra det mer lönsamt
              för landsbygdens befolkning att ta jobb på annan ort genom att
              sänka kostnaderna för arbetspendling.
            </seg>
            <seg xml:id="i-0a01652a10c12825-0">
              För det andra vill vi sänka trösklarna in på arbetsmarknaden
              för landets ungdomar genom att bland annat införa lärlingsjobb
              som en särskild anställningsform, där företagen helt slipper arbetsgivaravgiften.
              Vi vill också utöka antalet undantag i turordningsreglerna i lagen
              om anställningsskydd.
            </seg>
            <seg xml:id="i-197d3a4b31a58e72-0">
              För det tredje vill vi bryta med regeringens extrema utbudspolitik,
              som i hög grad bidrar till att tränga undan unga på arbetsmarknaden.
              Villkoren i a-kassan måste förbättras, asyl- och anhöriginvandringen
              måste minskas till våra grannländers nivåer och arbetskraftsinvandringen
              måste återigen bli behovsprövad. Att ha en i det närmaste fri
              arbetskraftsinvandring från hela världen och att fortsätta att
              ta in tiotusentals nya arbetslösa varje år i ett läge där man
              står helt utan trovärdiga lösningar på hur man ska komma till
              rätta med den massarbetslöshet som redan råder i landet är enligt
              vår mening en djupt oansvarig politik.
            </seg>
            <seg xml:id="i-4beca01e635cdd32-0">
              För det fjärde vill vi försöka råda bot på matchningsproblematiken,
              bland annat genom betydande resursförstärkningar inom gymnasieskolan,
              komvux, högskolan och yrkeshögskolan. Hur regeringens aviserade
              sänkning av studiebidraget ska kunna bidra till en förbättrad
              matchning och öka anställbarheten för landets unga har jag i sammanhanget
              svårt att förstå.
            </seg>
            <seg xml:id="i-85567fb86d2d341f-0">
              För det femte vill vi vid sidan av en återinförd värnplikt, som
              skulle sysselsätta många ungdomar och återge oss en del av vår
              förlorade försvarsförmåga, se satsningar på nyanställningar inom
              den offentliga sektorn, i synnerhet inom vården och äldreomsorgen,
              där underbemanningen på många platser är ohållbar och leder till
              försämrad vårdkvalitet, stress, uppsägningar och sjukskrivningar.
            </seg>
            <seg xml:id="i-8e7e6af8e798b9fd-0">
              Som sagt: Låt oss skapa en mer hållbar arbetsmarknad! För varje
              dag som går utan kraftfulla åtgärder växer de långsiktiga konsekvenserna
              av ungdomsarbetslösheten.
            </seg>
          </u>
          <note type="speaker" xml:id="i-841c8707df2591d5-0">
            Anf. 4 JENNY PETERSSON (M):
          </note>
          <u who="jenny_petersson_235eb5" xml:id="i-28464698016fc7a1-0">
            <seg xml:id="i-51dba36cd96a85a9-0">
              Herr talman! Det märks att valåret är i gång. Det är ett högt
              tonläge från oppositionspartierna, åtminstone nu när vi har haft
              tre av fyra uppe i debatten. Det målas upp en bild av Sverige
              och Arbetsförmedlingen i nattsvarta nyanser. Det är en verklighetsbeskrivning
              som jag inte håller med om. Över 200 000 fler har ett jobb att
              gå till i dag jämfört med 2006, och det är inget som kommer av
              sig självt. Det är ingen tillfällighet, så att säga.
            </seg>
            <seg xml:id="i-7b7ee560d447a58f-0">
              Vår gemensamma välfärd byggs inte av politisk retorik och tomma
              ord, utan av företagsamma människor och arbetade timmar. För mig
              som moderat kommer jobben att vara en av de viktigaste frågorna
              i valet. Det kommer att vara huvudfrågan, tror jag. En stark ekonomi
              i Sverige, även i kommuner och landsting runt om i landet, tillsammans
              med entreprenörer och företagare är det som har gett jobb. En
              stark och växande ekonomi betyder mer resurser till vår gemensamma
              välfärd. Allt hänger samman.
            </seg>
            <seg xml:id="i-ab029560fded687c-0">
              I det här betänkandet behandlar arbetsmarknadsutskottet regeringens
              skrivelse Riksrevisionens rapport om ungdomars väg till arbete
              . Det har väckts tre följdmotioner. Jag vill börja med att yrka
              avslag på motionerna och bifall till förslaget i betänkandet,
              innebärande att skrivelsen läggs till handlingarna.
            </seg>
            <seg xml:id="i-5dce1f166a2b5fc9-0">
              Det är rapporten Ungdomars väg till arbete som lägger grunden
              för denna debatt. Riksrevisionen har mycket riktigt granskat om
              regeringens insatser genom Arbetsförmedlingen för att stödja ungdomars
              etablering på arbetsmarknaden är effektiva.
            </seg>
            <seg xml:id="i-51c874fe9da760bc-0">
              Herr talman! Sverige har tagit sig igenom en finanskris – något
              som saknades i tidigare talares anföranden – med en alliansregering
              som sett till att det varit ordning och reda i de offentliga finanserna
              och som dessutom betalat av på statsskulden. Den politiken måste
              fortsätta. Vi kan se att det ljusnar. Utvecklingen är försiktigt
              positiv på arbetsmarknaden.
            </seg>
            <seg xml:id="i-00481d21055b4e57-0">
              Det finns stora utmaningar på arbetsmarknaden, inte minst bland
              unga. Arbetslösheten bland unga är ingen ny företeelse. Det finns
              dock en stor skillnad. År 2006 hade vi högkonjunktur. Nu har vi
              en lågkonjunktur som jag hoppas att vi snart passerar. Oavsett
              konjunkturläge ska jag säga att unga har fått betala ett högt
              pris genom att stå utanför.
            </seg>
            <seg xml:id="i-b3190c91b830bb97-0">
              Herr talman! Att få bukt med arbetslösheten och ungdomsarbetslösheten
              är en prioriterad fråga för Alliansen. Orsakerna till arbetslöshet
              bland unga är många. Det finns inte en lösning på denna utmaning.
            </seg>
            <seg xml:id="i-3e7384584dce9c7d-0">
              Gemensamt för dem som har svårast att få arbete är en svag utbildningsbakgrund.
              Det gäller till exempel ungdomar som saknar fullständiga gymnasiebetyg
              eller betyg från grundskolan. Skolan är helt avgörande för ungas
              start på livet och möjlighet att få ett jobb. Sedan 2006 har Alliansen
              reformerat den svenska skolan från grunden genom alltifrån skärpta
              kunskapskrav till åtgärder för att höja lärarnas kompetens och
              status. Samtidigt måste vi rusta inför nya utmaningar på detta
              område.
            </seg>
            <seg xml:id="i-0a4f43178e6ea029-0">
              Herr talman! Tidigare talare har talat om effekterna av att det
              saknas insatser. Men för den som inte har fullständiga gymnasiebetyg
              finns det till exempel en studiemotiverande folkhögskolekurs.
              Den studiemotiverande folkhögskolekursen är en arbetsmarknadspolitisk
              insats som genomförs av folkhögskolorna i nära samverkan med Arbetsförmedlingen.
              Det är tre månader långa kurser som ska motivera unga att fortsätta
              med studier. Målgruppen är arbetssökande som saknar slutbetyg
              från grundskolan eller gymnasieskolan. I år finns det 8 000 platser
              på kurser på 121 platser runt om i vårt land.
            </seg>
            <seg xml:id="i-30618476f80c5cfe-0">
              I mitten av februari kom det en rapport som finns på Arbetsförmedlingens
              hemsida. Rapporten visar att hälften av deltagarna antingen studerar
              eller arbetar ett år efter avslutad kurs. Nio av tio som har gått
              en studiemotiverande kurs vid en folkhögskola skulle kunna rekommendera
              den till andra.
            </seg>
            <seg xml:id="i-ccf47a30f3234d37-0">
              Det nämndes att det är många unga som står utanför. Det är en
              oro som jag delar. Arbetsförmedlingen arbetar till exempel med
              projektet Unga in på olika platser runt om i landet. Unga in är
              ett projekt som vänder sig till unga mellan 16 och 24 år som står
              utanför våra trygghetssystem. Det är ungdomar som varken går i
              skolan, jobbar, är inskrivna på Arbetsförmedlingen eller får försörjningsstöd
              från kommunen. Målet är att nå dessa ungdomar och få deras närvaro
              att öka på samhällets olika arenor, så att de kan känna sig inkluderade.
            </seg>
            <seg xml:id="i-864237c6dd7ef790-0">
              Herr talman! Riksrevisionen bedömer att statens stöd för ungdomars
              etablering på arbetsmarknaden kan förbättras och att Arbetsförmedlingens
              arbete med ungdomar kan bli effektivare. Det håller alliansföreträdarna
              i utskottet med om. Det är en ständig process; det går aldrig
              att luta sig tillbaka och vara nöjd.
            </seg>
            <seg xml:id="i-b3480ae948e8bc88-0">
              Regeringen har gett Arbetsförmedlingen i uppdrag att förnya sitt
              arbetssätt, och de förändringar som infördes 2012 innebär bland
              annat att ungdomar kan få individanpassat stöd tidigt i arbetslösheten.
              Regeringen har även gett Arbetsförmedlingen i uppdrag att följa
              upp det nya arbetssättet och se till att det följs.
            </seg>
            <seg xml:id="i-bc5cc36e7912fc32-0">
              Centralt i arbetssättet är som sagt att Arbetsförmedlingen identifierar
              och ger en ökad grad av stöd till den grupp ungdomar som riskerar
              att hamna i långtidsarbetslöshet eller inte ta sig in på arbetsmarknaden.
            </seg>
            <seg xml:id="i-aac53c5a434c4a26-0">
              Alliansen förstärkte Arbetsförmedlingens resurser med 46 miljoner
              kronor för 2013–2015 med inriktning på just ungdomar för att möjliggöra
              mer vägledning och matchningsinsatser tidigt i arbetslösheten.
              För 2014 har regeringen tillfört ytterligare 50 miljoner kronor
              för att Arbetsförmedlingen ska kunna anvisa förmedlare att jobba
              särskilt med ungdomar.
            </seg>
            <seg xml:id="i-dcb589404af44307-0">
              Regeringen kommer under 2014 också att presentera en ungdomspolitisk
              proposition. I propositionsarbetet bereds för närvarande förslag
              som syftar till att förbättra register, statistik och uppföljning
              av det kommunala informationsansvaret för ungdomar som inte fyllt
              20 år och som inte har genomfört eller fullföljt en gymnasieutbildning.
            </seg>
            <seg xml:id="i-e62b698d681672fd-0">
              Dessutom finns i budgetpropositionen för 2014 ett gemensamt uppdrag
              till Socialstyrelsen och Arbetsförmedlingen om hur samverkan mellan
              socialtjänsten och Arbetsförmedlingen kan utformas bättre.
            </seg>
            <seg xml:id="i-3d16f211a1613c64-0">
              Ungdomsarbetslösheten är oroande. Jag vill dock lyfta fram i
              denna debatt att de allra flesta ungdomar är i arbetslöshet relativt
              korta perioder och att det är en övergående del av etableringsprocessen
              på arbetsmarknaden. Därför är det så viktigt att nå de ungdomar
              som riskerar att hamna i ett långvarigt utanförskap.
            </seg>
            <seg xml:id="i-cad58d5f5bae6cd4-0">
              Utöver Arbetsförmedlingens arbete och förmedlingsstöd vill jag
              belysa de reformer som regeringen har genomfört och som har påverkat
              ungas etablering på arbetsmarknaden. Sänkta kostnader för att
              anställa unga, till exempel den lägre arbetsgivaravgiften, har
              varit av stor betydelse. Den lägre momsen för restaurang- och
              cateringtjänster har också påverkat. Många unga får sitt första
              jobb i denna bransch och får in en fot på arbetsmarknaden. Det
              är en bransch som sysselsätter många ungdomar.
            </seg>
            <seg xml:id="i-a9d7d8b8613b193a-0">
              Yrkesintroduktionsanställningar, så kallade YA-jobb, är ytterligare
              en väg in för unga i arbete.
            </seg>
            <seg xml:id="i-bdfe049e1cf86352-0">
              Herr talman! Tonläget från oppositionen är högt. Det är kanske
              inte fel på ambitionsnivån, men politiken matchar inte retoriken.
              Det vittnar skiljelinjerna i svensk politik om. I Sveriges riksdag
              finns det de som accepterar ett samhälle där många människor står
              utanför, antingen för att de inte vill att vissa människor ska
              vara här i Sverige eller för att de företräder en politik där
              stora grupper hamnar utanför arbetslivet utan hjälp tillbaka –
              en politik som vi har prövat.
            </seg>
            <seg xml:id="i-e6161158c7da624d-0">
              Låt mig påminna om att Moderaterna och Alliansen för en ansvarsfull
              politik för Sverige. Vi vill fortsätta att skapa bättre förutsättningar
              och fler vägar till arbete för dagens unga. Vi har inte råd att
              låta någon som kan och vill arbeta stå utanför arbetsmarknaden.
              Alla behövs.
            </seg>
          </u>
          <note type="speaker" xml:id="i-7b108dbd675d27b3-0">
            Anf. 5 KERSTIN NILSSON (S) replik:
          </note>
          <u who="kerstin_nilsson_b0911d" xml:id="i-fe2f9445c21853d3-1">
            <seg xml:id="i-b5d851ae08441cde-0">
              Herr talman! Vi är helt överens om att ungdomsarbetslösheten
              och arbetslösheten är allvarlig, Jenny. Det har säkert gjorts
              en hel del, men har det gjorts rätt?
            </seg>
            <seg xml:id="i-90287678d053113d-0">
              Sverige är ett bra land, men något håller på att gå snett. Arbetslösheten
              och främst ungdomsarbetslösheten är en katastrof. Du säger att
              jobben är ett prioriterat område, Jenny, men varför har ni då
              en politik som inte fungerar? Varför gömmer du dig bakom sådant
              som att breda skattesänkningar har gett fler nyanställningar och
              att sänkningen av arbetsgivaravgifter för unga fungerar? Det har
              ju dömts ut av flera experter. Lyssnar ni inte på experterna,
              eller har ni en egen agenda som är sann?
            </seg>
            <seg xml:id="i-c61a85ff455a44b4-0">
              Under era år vid makten har Arbetsförmedlingen fått allt sämre
              rykte. Ni har inte utvecklat Arbetsförmedlingen och inte haft
              tilltro till Arbetsförmedlingen. Ni har bara lagt nya kontrolluppgifter
              och pinnstatistik på dem så att de dignar under arbetsbördan.
              De har ett stramt regelverk och ett kontrollarbete. Det sjunkande
              förtroendet för Arbetsförmedlingen måste skyllas på er politik.
              Varför ser ni inte resultatet av de åtgärder ni har vidtagit på
              Arbetsförmedlingen och tillskjuter mer resurser? Tydligen har
              ju de resurser ni gett inte gett något bra resultat.
            </seg>
          </u>
          <note type="speaker" xml:id="i-bac65e85eb15d771-0">
            Anf. 6 JENNY PETERSSON (M) replik:
          </note>
          <u who="jenny_petersson_235eb5" xml:id="i-28464698016fc7a1-1">
            <seg xml:id="i-53ecec6678390a9b-0">
              Herr talman! Det enda jag och Kerstin Nilsson delar är oron för
              arbetslös ungdom.
            </seg>
            <seg xml:id="i-7ad037e754e7c1b7-0">
              Kerstin Nilsson nämnde jobbskatteavdraget i sitt anförande. Det
              har gett effekt för individen som har fått mer pengar i plånboken.
              För många människor i vårt land har det betytt en extra månadslön.
              De har egna pengar och kan klara sig själva.
            </seg>
            <seg xml:id="i-2e2a94ed19688474-0">
              Det finns olika uppfattningar om jobbskatteavdraget. Bland annat
              Konjunkturinstitutet och IFAU säger att jobbskatteavdraget har
              sysselsättningseffekt. Jobbskatteavdrag finns dessutom i flera
              länder i vår omgivning.
            </seg>
            <seg xml:id="i-c33e8e4e346fb7aa-0">
              Det blir nästan lite paradoxalt när Kerstin Nilsson säger att
              jobbskatteavdraget inte har gett effekt. Jag hävdar att det har
              det; jag står bakom det. Samtidigt har ni accepterat samtliga
              fem jobbskatteavdrag. Det blir alltså lite humor i Sveriges riksdags
              kammare.
            </seg>
            <seg xml:id="i-64b0d3bb82699862-0">
              Jag har förtroende för Arbetsförmedlingen. Antalet företagskontakter
              ökar, och jag litar på att Arbetsförmedlingen utför sitt uppdrag.
              Kerstin Nilsson nämnde att vi har tillfört resurser till Arbetsförmedlingen
              för att man ska kunna anvisa förmedlare att jobba med just ungdomar,
              och för 2014 tillförs ytterligare 50 miljoner kronor.
            </seg>
          </u>
          <note type="speaker" xml:id="i-d3c5fb6c1f68d002-0">
            Anf. 7 KERSTIN NILSSON (S) replik:
          </note>
          <u who="kerstin_nilsson_b0911d" xml:id="i-fe2f9445c21853d3-2">
            <seg xml:id="i-6e0f429f63b0ef44-0">
              Herr talman! Skattesänkningarna har gett mer pengar i plånboken.
              Men har de gett fler jobb? De pengar man har fått hade behövts
              till annat under de här åren – saker som har blivit sämre.
            </seg>
            <seg xml:id="i-b3ebf292ea0d20e7-0">
              Vi har accepterat jobbskatteavdraget här i riksdagen. Det betyder
              inte att vi gillar det. Men vi kom till denna slutsats: Om man
              redan har försatt människor i en situation där de har en viss
              inkomst och har inrättat sitt liv och boende efter den kan vi
              inte dra undan mattan under fötterna på dem nu.
            </seg>
            <seg xml:id="i-c550d845fc858832-0">
              Slutligen, Jenny: Ja, det är högt i tak. Det är valår. Men jag
              tycker att vi har haft högt i tak hela tiden. Vi har drivit på
              i samma fråga hela tiden. Jag står inte här i dag och hittar på
              något nytt. Vi är fortfarande ense om att det inte har vidtagits
              tillräckliga åtgärder för att lösa arbetslösheten och för att
              skapa fler jobb.
            </seg>
          </u>
          <note type="speaker" xml:id="i-f25dbb7972fb3118-0">
            Anf. 8 JENNY PETERSSON (M) replik:
          </note>
          <u who="jenny_petersson_235eb5" xml:id="i-28464698016fc7a1-2">
            <seg xml:id="i-e6587f3dc6b4707a-0">
              Herr talman! Det stämmer att det har varit högt i tak, men det
              märks ändå att valåret är i gång. Det är positivt, för det visar
              ytterligare på skiljelinjen mellan de politiska alternativen.
              Så ska det också vara.
            </seg>
            <seg xml:id="i-53ba0c5fcffe449b-0">
              Jag nämnde i mitt anförande att välfärden inte byggs på politisk
              retorik och tomma ord, utan den byggs på en stark ekonomi. Den
              byggs på företagsamma människor. Den byggs på att vi har företag
              som vill jobba och etablera sig i Sverige. Detta gör att man får
              en starkare ekonomi, vilket i sin tur lägger grunden till vår
              gemensamma välfärd. Allt detta hänger samman.
            </seg>
            <seg xml:id="i-1da57ba6085660c1-0">
              Det är inte bara jag som granskar, utan också Dagens Industri
              har skrivit om detta. Om man tror på att allt hänger samman och
              att det är företagen som skapar jobb är näringspolitiken viktig
              på detta område. Jag läser i den tidning jag visar här att er
              politik drabbar företagen runt om i Sverige hårt.
            </seg>
            <seg xml:id="i-311ecd7bdcd70d64-0">
              Jag är överens med Kerstin Nilsson om att arbetslösheten bland
              unga kan få långsiktigt negativa effekter för den enskilde individen
              och samhällsekonomin. Det är just därför vi inte kan luta oss
              tillbaka i Alliansen och säga att vi är färdiga med det arbete
              som Arbetsförmedlingen har. Vi måste hela tiden hitta nya vägar.
              Arbetsmarknaden är i ständig utveckling, och nya utmaningar kommer
              hela tiden upp. Det går inte att luta sig tillbaka.
            </seg>
          </u>
          <note type="speaker" xml:id="i-bab9076e6bf7b904-0">
            Anf. 9 ESABELLE DINGIZIAN (MP) replik:
          </note>
          <u who="esabelle_dingizian_4eab61" xml:id="i-2d4ee14da8121248-1">
            <seg xml:id="i-ab528ca17c39cf80-0">
              Herr talman! Jenny Petersson säger att vi beskriver nattsvarta
              nyanser. Det är ganska svart för ungdomar som inte får hjälp.
            </seg>
            <seg xml:id="i-9653d66bb626ad7b-0">
              Jenny Petersson talar om de insatser som regeringen gör. Jag
              låter åhörarna här få tänka och bestämma om det är ansvarsfullt
              att lägga ned 1–1,6 miljoner per jobb vad gäller halveringen av
              arbetsgivaravgiften. IFAU skriver att det handlar om 6 000–10
              000 nya arbetstillfällen. Varje arbetstillfälle har kostat mellan
              1 och 1,6 miljoner kronor. Jag låter åhörarna få tänka efter:
              Tycker ni att det är en ansvarsfull politik? Insatsen kostar flera
              miljarder kronor.
            </seg>
            <seg xml:id="i-0a0fa33580775d04-0">
              Jenny Petersson tar upp folkhögskolornas motivationskurser. Vi
              tycker att det är jättebra. Det är bara det att enligt riksdagens
              utredningstjänst var det bara 4 252 unga som fick ta del av kurserna.
              Tycker Jenny Petersson att det är en ansvarsfull politik att lägga
              miljarder på sänkningarna av ungdomarnas arbetsgivaravgift och
              låta endast 4 252 unga ta del av motivationskurser på folkhögskolorna?
            </seg>
          </u>
          <note type="speaker" xml:id="i-bc79c7accc7da61b-0">
            Anf. 10 JENNY PETERSSON (M) replik:
          </note>
          <u who="jenny_petersson_235eb5" xml:id="i-28464698016fc7a1-3">
            <seg xml:id="i-2673df3614cbdf99-0">
              Herr talman! Jag tycker att det är ansvarsfullt att hitta fler
              vägar för unga till arbete. Här har vi många olika områden att
              jobba med. Det handlar dels om skolan och att rusta rätt från
              början, dels om en näringspolitik som sänker trösklar för företagare
              att blomstra i Sverige.
            </seg>
            <seg xml:id="i-cf3124856d7011eb-0">
              Vi talar om effekterna. Jag tycker att folkhögskolesatsningen,
              som jag inte lyfte upp, är ansvarsfull. Den förberedande eller
              studiemotiverande folkhögskolekursen är en väg för några ungdomar
              att komma tillbaka till studier, få fullständiga betyg och sedan
              gå vidare till arbete eller fortsatta studier. I år finns det
              8 000 platser på kurserna på 121 stycken folkhögskolor runt om
              i landet.
            </seg>
            <seg xml:id="i-1922e68b784d0c59-0">
              Här finns en utmaning. Precis som Esabelle har jag träffat arbetsförmedlare
              och fått höra att det är svårt att få ungdomar som inte är studiemotiverade
              att bli studiemotiverade. Men denna åtgärd ska givetvis finnas,
              och det är glädjande att Esabelle delar uppfattningen att det
              här är en viktig satsning.
            </seg>
            <seg xml:id="i-2d10d6e791c59b66-0">
              Jag nämnde även Unga in i mitt anförande, vilket också Esabelle
              gjorde. Det är jätteviktigt att hitta de ungdomar som inte finns
              i några av våra system och få dem in på samhällets olika arenor.
            </seg>
            <seg xml:id="i-363afa2cb8427c53-0">
              Jag är alltså inte nöjd. Men det görs olika insatser dels via
              Arbetsförmedlingen när det gäller att vara en länk för ungdomarna
              till arbete, dels via näringspolitiken, skolan, skattepolitiken,
              jobbskatteavdraget och så vidare. Det har effekter. Helheten är
              viktig, och allting hänger samman, som jag nämnde i mitt anförande.
            </seg>
          </u>
          <note type="speaker" xml:id="i-18513a8e84048133-0">
            Anf. 11 ESABELLE DINGIZIAN (MP) replik:
          </note>
          <u who="esabelle_dingizian_4eab61" xml:id="i-2d4ee14da8121248-2">
            <seg xml:id="i-de507a26334d5dc6-0">
              Herr talman! Om det nu är så jättebra med Unga in, Jenny Petersson,
              vilket jag har stått här i talarstolen och sagt i två år till
              ministrarna – hur kommer det sig då att ni inte permanentar det?
              Hur kommer det sig att ni drar tillbaka Unga in och att det bara
              får vara kvar under detta år – valåret? Hur kommer det sig att
              ni har stoppat Garageprojektet i Tensta?
            </seg>
            <seg xml:id="i-0f34d7bb44983cd5-0">
              Det räcker inte att bara stå här och säga: Vi vill det och det.
              Gå ned och titta hur verkligheten ser ut! Det blir inte som ni
              säger, för ni ger inte tillräckligt med resurser till saker och
              ting. Ni ger inte de rätta instruktionerna. Ni vägrar att säga
              till Arbetsförmedlingen att den ska ta den utsträckta handen från
              kommunerna. Se till att göra de projekt som finns runt om i landet
              permanenta! Det är det man gör i Norrköping, och det är det man
              gör i Södertälje. De gör det inte för att ni säger det, tyvärr,
              utan därför att de själva anser att det är den enda lösningen
              när det gäller att komma till rätta med dessa ungdomar, som det
              är så svårt att få tag på.
            </seg>
          </u>
          <note type="speaker" xml:id="i-7d1c737185d7febd-0">
            Anf. 12 JENNY PETERSSON (M) replik:
          </note>
          <u who="jenny_petersson_235eb5" xml:id="i-28464698016fc7a1-4">
            <seg xml:id="i-c638010b09cda777-0">
              Herr talman! Projekt är just projekt till och med det datum då
              de avslutas. Då utvärderas de, och sedan blir de permanenta om
              effekterna har blivit dem man önskade. Både jag och Esabelle vet
              att så är fallet. Unga in är som sagt ett projekt som inte är
              slutfört i dagsläget.
            </seg>
            <seg xml:id="i-289a5d08d994dfff-0">
              Det förekommer samarbete med kommuner runt om i landet, och det
              är någonting som vi tycker är fantastiskt bra. Esabelle efterfrågar
              politik på detta område. Som jag nämnde i anförandet kommer det
              en ungdomspolitisk proposition under detta år. Där kommer förslag
              som syftar just till att förbättra register och statistik och
              uppföljning av det kommunala informationsansvaret för ungdomar
              som inte har fyllt 20 år och ungdomar som inte har genomfört en
              gymnasieutbildning. Det är jätteviktigt, och det är just därför
              vi går fram med de olika åtgärderna.
            </seg>
            <seg xml:id="i-ffbca7de400dcceb-0">
              Om jag går tillbaka till frågan om Arbetsförmedlingen delar jag
              Esabelles syn att arbetsförmedlare gör sitt bästa för att få in
              ungdomar på arbetsmarknaden. Därför är det nya arbetssättet så
              centralt, där Arbetsförmedlingen tidigt identifierar de människor
              som har stor risk att hamna i utanförskap eller långtidsarbetslöshet.
            </seg>
            <seg xml:id="i-cd9336b771200168-0">
              I Riksrevisionens rapport står det att om man sätter in för tidiga
              insatser kan det ha motsatt effekt, så att ungdomar hålls borta
              från arbetsmarknaden. Jag litar fullständigt på deras kompetens.
            </seg>
          </u>
          <note type="speaker" xml:id="i-f327d70e09c79226-0">
            Anf. 13 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-b29505764efbba8f-0">
            <seg xml:id="i-20e6db9623ea6dbc-0">
              Herr talman! Alliansregeringen sysslar inte med tom retorik,
              säger Jenny Petersson, direkt efter att hon har upprepat propagandafrasen
              om att 200 000 fler människor har ett jobb att gå till nu jämfört
              med 2006. Den siffran kan förvisso ha visst intresse. Men hur
              har befolkningsutvecklingen sett ut under samma period? Det är
              också intressant att sätta in i sammanhanget.
            </seg>
            <seg xml:id="i-522b313ed3319a57-0">
              Vi vet att alliansregeringen under samma period till exempel
              har beviljat hundratusentals nya permanenta uppehållstillstånd.
              Sysselsättningsgraden är det som är det mest centrala i sammanhanget,
              och där har det i princip inte hänt någonting. Ni har misslyckats
              med jobben – det finns inget sätt att komma runt det.
            </seg>
            <seg xml:id="i-6e74ff8e2a934192-0">
              Jenny Petersson säger också att hon vill få bukt med arbetslösheten,
              att det är en prioriterad fråga och att det inte går att luta
              sig tillbaka och vara nöjd. Men utifrån vad jag kan se är det
              precis det regeringen gör.
            </seg>
            <seg xml:id="i-141a7908c0f743b7-0">
              Eller vad är era nya, genomgripande åtgärder för att komma till
              rätta med massarbetslösheten, inte minst bland ungdomar? Var är
              kampen mot systemfelen, och var är det politiska mod som Annie
              Lööf pratade om för några år sedan?
            </seg>
            <seg xml:id="i-c9eda3d6f6d9e75e-0">
              Handlar det om den kommande ungdomspropositionen, där ni vill
              förbättra register och statistik? Är det det som ska lösa ungdomsarbetslösheten?
              Eller är det att sänka studiebidragen? Hur ska det bidra till
              ökad matchning och minskad ungdomsarbetslöshet?
            </seg>
          </u>
          <note type="speaker" xml:id="i-40b8588a9ae1260b-0">
            Anf. 14 JENNY PETERSSON (M) replik:
          </note>
          <u who="jenny_petersson_235eb5" xml:id="i-28464698016fc7a1-5">
            <seg xml:id="i-0f87116bc92e8c6b-0">
              Herr talman! Jag tänkte börja med detta att 200 000 fler har
              ett jobb att gå till i dag jämfört med 2006 och att det inte är
              en tillfällighet.
            </seg>
            <seg xml:id="i-288acb08e9be4acc-0">
              Jämför vi med till exempel 90-talskrisen ser vi att det då försvann
              arbeten från Sverige. Samtidigt ökade den svenska befolkningen
              i antal. Kollar vi på den finanskris som har varit nu har befolkningen
              ökat under den tiden, men det har inte försvunnit några jobb,
              som under 90-talskrisen. Det är två olika kriser, och man kan
              jämföra hur utvecklingen har sett ut.
            </seg>
            <seg xml:id="i-8e91b11555117c01-0">
              Jag har ett pm för det också från riksdagens utredningstjänst,
              som har använts i debatten. Jag kan skicka över det till Mattias,
              så får han se att jobben inte växer till per automatik med ökad
              befolkning.
            </seg>
            <seg xml:id="i-a56a75960104bb62-0">
              Det handlar om, som jag var inne på, att vi har jobbat med flera
              olika politikområden. Det kommer vi att fortsätta med. Dels handlar
              det om, som jag sade tidigare, att rusta nyanlända ungdomar i
              den svenska skolan för att ge dem samma möjligheter att utvecklas
              och sedan gå vidare till arbete. Dels handlar det om en näringspolitik,
              som jag inte hörde Mattias nämna i sitt anförande, även om han
              nämnde LAS och så vidare. Det handlar om att sänka skatter, införa
              RUT och ROT och sänka restaurangmomsen.
            </seg>
            <seg xml:id="i-dd71f4b9999fa9f3-0">
              När det gäller Arbetsförmedlingen handlar det om att ge resurser.
            </seg>
          </u>
          <note type="speaker" xml:id="i-aedbf55e2b5a240b-0">
            Anf. 15 MATTIAS KARLSSON (SD) replik:
          </note>
          <u who="mattias_karlsson_d9c916" xml:id="i-b29505764efbba8f-1">
            <seg xml:id="i-4fc4af76ea7835f8-0">
              Herr talman! Oavsett hur många pm du har, Jenny, går det inte
              att komma runt det faktum att ni har misslyckats med jobben. Sysselsättningsgraden
              har inte ökat. Om ni ska tala om hur många fler som har ett jobb
              måste ni också tala om antalet människor som är arbetslösa. När
              det gäller massarbetslösheten har ni inte på något substantiellt
              sätt lyckats åtgärda den.
            </seg>
            <seg xml:id="i-912849db82bbe880-0">
              Jag hörde ingenting från dig nu heller om vad ni ska göra framöver.
              Ni har gjort saker, men effektivitetsgraden av det har varit väldigt
              låg. Om det stämmer, som du säger, att ni inte är nöjda och inte
              lutar er tillbaka måste ni ha nya förslag för att komma till rätta
              med den problematik som vi ser nu. Men jag ser inga sådana förslag
              över huvud taget.
            </seg>
            <seg xml:id="i-69905e18df4f5af6-0">
              Skattesänkning och näringspolitik pratar du om, men ni vill ju
              inte sänka skatterna utan höja skatterna nu. Det är det nya budet.
              Ni vill dessutom göra det dyrare att studera. På vilket sätt kommer
              det att hjälpa matchningsproblematiken och åtgärda ungdomsarbetslösheten
              om det blir dyrare att studera?
            </seg>
            <seg xml:id="i-3fcecf7320d4d07b-0">
              Det jag ser framför mig är en trött och idélös regering som borde
              abdikera eller presentera nya, konkreta förslag.
            </seg>
          </u>
          <note type="speaker" xml:id="i-d6190e53709b5daf-0">
            Anf. 16 JENNY PETERSSON (M) replik:
          </note>
          <u who="jenny_petersson_235eb5" xml:id="i-28464698016fc7a1-6">
            <seg xml:id="i-54a5cb664ffe5804-0">
              Herr talman! Jag vill börja med att säga att höjda skatter på
              jobb och för företagare inte är något förslag som alliansregeringen
              driver. Vi är fortfarande för jobbskatteavdrag. Vi är fortfarande
              för den sänkta restaurangmomsen. Vi är fortfarande för RUT och
              ROT. Det är totalt fel tolkning av Mattias Karlsson att vi skulle
              vara för höjda skatter på jobb och företagande.
            </seg>
            <seg xml:id="i-542c4f3b4f7994c6-0">
              Tittar vi på statistiken ser vi att arbetslösheten är hög. Vi
              har varit inne i en lågkonjunktur. År 2006 var det en högkonjunktur.
              Jag hörde inte Mattias ens nämna det vare sig i sitt anförande
              eller i replikerna.
            </seg>
            <seg xml:id="i-108fa2f9acf94dda-0">
              Tittar vi på siffrorna kan vi se att sysselsättningen ökar. Vi
              kan se att fler har ett arbete att gå till. Det ljusnar på arbetsmarknaden.
              Men jag är inte nöjd, absolut inte. Statistiken är från SCB, AKU,
              som kommer med jämna mellanrum.
            </seg>
            <seg xml:id="i-0c79386f30c01b4a-0">
              Mattias frågar om vi fortfarande står fast vid vår politik. Ja,
              vi prioriterar jobben och företagandet i stället för att bygga
              ut transfereringssystemen och bidragssystemen. Vi vill inte finansiera
              det med höjda skatter på jobben eller företagandet. Det ger inte
              fler jobb. Det var dåligt då, och det är dåligt nu.
            </seg>
            <seg xml:id="i-de4a53277aafe564-0">
              När det gäller nya saker kommer de hela tiden. Det är inte så
              att jag har fått ett kort från regeringen som jag ska dra upp
              och tala om vad som kommer. YA-jobben är ett exempel på en sak
              som nyligen infördes. Det kommer förslag hela tiden – tro mig,
              Mattias Karlsson!
            </seg>
          </u>
          <note type="speaker" xml:id="i-1055613dbaa797e0-0">
            Anf. 17 CHRISTER NYLANDER (FP):
          </note>
          <u who="christer_nylander_d54edd" xml:id="i-9302fa50b2f4c89b-0">
            <seg xml:id="i-653f384ead6a6bbc-0">
              Herr talman! Det tar fem, sex och ibland sju år för en nyanställd
              att fullt ut klara av att hantera alla maskinerna här. Ett par
              av dem kanske man kan lära sig i skolan, men de allra flesta finns
              bara just här, eller i alla fall på väldigt få ställen i Sverige.
            </seg>
            <seg xml:id="i-ebc77a24844b71b8-0">
              Så sade ägaren till en mekanisk verkstad jag besökte i Gävle
              i går.
            </seg>
            <seg xml:id="i-dbe7e4d08e1131a6-0">
              Det tar fem till sju år innan man blir fullt produktiv på arbetsplatsen.
              Man måste först lära sig en mängd olika maskiner innan man kan
              bidra fullt ut till arbetet och arbeta ensam där.
            </seg>
            <seg xml:id="i-52a4c230285824e7-0">
              Det ger lite perspektiv på detta med att etablera sig på arbetsplatserna
              när en ägare sedan många år tillbaka berättar hur han rekryterar
              människor till sitt företag. För honom var det ganska naturligt
              att ta in lärlingar. Han menade att det var ett bra sätt både
              för honom och för de nya att lära sig ett nytt jobb. De hade grundkunskaperna
              med sig från gymnasiet, men detta att lära sig alla dessa maskiner
              som krävdes på arbetsplatsen var någonting de måste lära sig där.
            </seg>
            <seg xml:id="i-141b777495af3798-0">
              Man får lite lägre lön i början när man fortfarande lär sig.
              Man får successivt mer lön ju mer man kan och ju mer man bidrar
              till produktionen. När man sedan väl har fått erfarenheten har
              man bra lön, i relation till många andra.
            </seg>
            <seg xml:id="i-d4f0e508a411b30d-0">
              Jag tror att det är viktigt att komma ihåg att etableringen på
              arbetsmarknaden ser väldigt olika ut. Bilden från Gävle är en.
              Det finns några människor som kommer till arbetsmarknaden från
              universitetsstudier, det finns några andra som kommer från andra
              länder och det finns några tredje som knappt kommer in på arbetsmarknaden
              alls.
            </seg>
            <seg xml:id="i-4265666395fef91a-0">
              Det är viktigt att komma ihåg detta, för det finns inte en enda
              lösning för hur man ska underlätta människors etablering och nyetablering
              på arbetsmarknaden. Människor är olika; det är individer vi ser
              på arbetsmarknaden, och det är olika företag och olika arbetsplatser
              som ska ta emot dem. Då krävs det också ganska många olika vägar
              in på arbetsmarknaden. Det viktigaste är att det skapas nya jobb
              och att vi har ett dynamiskt näringsliv i Sverige som gör att
              företag växer och nyanställer.
            </seg>
            <seg xml:id="i-a58ffdc13553a371-0">
              Herr talman! Vi har under väldigt många år haft bekymmer i Sverige
              med ungdomsarbetslöshet. Grundproblemet ligger väl någonstans
              i att många har lämnat gymnasiet utan fullständiga betyg. Vi har
              en arbetsrätt som delvis stänger ute unga människor och nyanlända.
              Vi har relativt sett ganska höga ingångslöner. Allt detta gör
              det svårt att etablera sig för dem som inte redan har visat att
              de kan.
            </seg>
            <seg xml:id="i-5cbf136e479ea147-0">
              Det är dock viktigt att säga att statistiken kan användas på
              många olika sätt. Man kan hävda att det är runt 25 procent som
              är arbetslösa bland ungdomar, men man kan också säga att det är
              8 procent. Det beror lite grann på hur man räknar och vilken statistik
              man vill använda men också vilket man tror är det viktigaste problemet.
            </seg>
            <seg xml:id="i-006f587ed302a867-0">
              Den lägre siffran är det stora sociala problemet, nämligen de
              ungdomar som inte kommer in alls, de som har svårt att etablera
              sig, de som inte klarade gymnasiet, de som inte kan försörja sig,
              de som kanske sitter fast i beroende av socialbidrag och som därför
              har väldigt svårt att försörja sig själva och få ett första jobb.
            </seg>
            <seg xml:id="i-79399b093f817f43-0">
              Den högre siffran handlar också om de ungdomar som pluggar men
              samtidigt vill ha ett arbete för att dryga ut sin försörjning.
              Det är viktigt att försöka se till att även de kan få ett jobb,
              för den anknytning som därmed sker till arbetsmarknaden är ganska
              viktig. De får de första nätverken och erfarenheten, och de får
              visa att de faktiskt kan göra någonting på arbetsmarknaden.
            </seg>
            <seg xml:id="i-93e3866667adfe24-0">
              Siffrorna visar olika saker. Det finns anledning att vara ganska
              ödmjuk när man studerar dem och även att se att de visar olika
              problem. Det stora sociala problemet med ungdomsarbetslösheten
              är de människor som står långt utanför.
            </seg>
            <seg xml:id="i-27d83e60fb8fe54b-0">
              Den omläggning vi nu gör av gymnasieskolan, där fler får chans
              att lyckas, är kanske den allra viktigaste åtgärden på lång sikt
              för att få ned ungdomsarbetslösheten. Vi har haft den här problematiken
              under flera decennier. Genom att nu se till att fler lyckas i
              gymnasieskolan kan vi kanske komma åt den.
            </seg>
            <seg xml:id="i-844b1784ca29d0f5-0">
              Likadant är det med de satsningar vi gör på lärlingssystem och
              på att göra det mer naturligt i Sverige att vara lärling. Vi gör
              det till exempel genom gymnasielärlingar och genom lärlingssystem
              inom yrkesvux. Vi gör det genom YA-jobben, som också de är en
              sorts lärlingsanställningar, och vi gör det genom att ganska snart
              här i kammaren diskutera en ny anställningsform, nämligen lärlingsanställning.
            </seg>
            <seg xml:id="i-230fce057a41497a-0">
              Men återigen, det behövs säkert fler åtgärder för att underlätta
              etableringen eftersom den ser så olika ut. Det är olika människor
              som är på väg in på arbetsmarknaden, och det är olika arbetsplatser
              som ska ta emot dem. Här krävs det kreativitet men också ett dynamiskt
              näringsliv.
            </seg>
            <seg xml:id="i-6087622062b7e7ea-0">
              Herr talman! Det är bra att Riksrevisionen har gjort den här
              granskningen. Det är bra att man granskar de insatser regeringen
              gör för att fler unga ska få jobb.
            </seg>
            <seg xml:id="i-7e737d7de8c7dde5-0">
              Jag tycker också att det i rapporten som vi nu diskuterar finns
              flera viktiga synpunkter och aspekter på hur man kan göra förbättringar.
              Man pekar på en del problem, inte minst när det gäller Arbetsförmedlingens
              kontakter med andra parter och sätt att arbeta.
            </seg>
            <seg xml:id="i-b9576490a667a8e0-0">
              Många av de problem som lyfts fram – man ska komma ihåg att studien
              gjordes för ett tag sedan – har regeringen redan vidtagit åtgärder
              mot, och regeringen fortsätter att vidta åtgärder mot just de
              här punkterna. Men det är ändå bra att det lyfts fram i ljuset
              och att vi successivt lär oss hur vi kan bli ännu bättre på att
              underlätta för unga att få jobb.
            </seg>
            <seg xml:id="i-0b600f1e66bb65f2-0">
              Arbetsförmedlingen har fått inte bara en ny generaldirektör utan
              också nya möjligheter för att möta ungdomsarbetslösheten. Vi kommer
              att fortsätta fundera i den riktningen. Mer behöver nämligen göras.
            </seg>
            <seg xml:id="i-ad149491b6dce162-0">
              Det är dock svårt, herr talman, att se hur de åtgärder oppositionen
              lyfter fram i sina reservationer skulle kunna bidra till att underlätta
              för unga att få jobb.
            </seg>
            <seg xml:id="i-37b8ed852dd54ff8-0">
              Socialdemokraterna vill krångla till det för lärlingar.
            </seg>
            <seg xml:id="i-e940e105c8e5ca63-0">
              Sverigedemokraterna vill att färre ska söka jobb – de vill höja
              a-kassan för att minska arbetskraftsutbudet. Jag skulle gärna
              se att de förklarade hur de egentligen tänkte när de kom fram
              till det förslaget.
            </seg>
            <seg xml:id="i-2bf9c84772d55819-0">
              Miljöpartiet vill att kommunerna ska ta över ansvaret trots att
              det inte finns någon erfarenhet som tyder på att det skulle bli
              mycket bättre eller enklare för ungdomar. Det är nämligen väldigt
              varierande kvalitet på de insatser som görs i de olika kommunerna
              runt om i Sverige.
            </seg>
            <seg xml:id="i-67d6683be2f5df0c-0">
              Vänsterpartiet vill som vanligt expandera den offentliga sektorn
              och på så sätt lösa allting med pengar som inte finns.
            </seg>
            <seg xml:id="i-098222ff459097af-0">
              Herr talman! Det är nu nästan exakt tio år sedan jag för första
              gången hade en debatt om ungdomsarbetslösheten här i kammaren.
              Då hette arbetsmarknadsministern Hans Karlsson. Jag har blivit
              något äldre och kanske något klokare, men det som framför allt
              har hänt är att vi har fått en regering som faktiskt ändrar politiken,
              som underlättar för unga att klara gymnasiet, som sänker trösklarna
              till arbetsmarknaden.
            </seg>
            <seg xml:id="i-15402bcd1b0978e0-0">
              Jag tror att vi kommer att få se effekter av detta. Trots den
              tuffa arbetsmarknad vi har just nu kommer vi att få se hur de
              verktyg som nu finns på arbetsmarknaden underlättar för unga att
              få jobb.
            </seg>
          </u>
          <note xml:id="i-4bef09adb8d6af90-0">
            Jag yrkar bifall till utskottets förslag.
          </note>
          <note type="speaker" xml:id="i-ad417d373dc9e655-0">
            Anf. 18 ESABELLE DINGIZIAN (MP) replik:
          </note>
          <u who="esabelle_dingizian_4eab61" xml:id="i-2d4ee14da8121248-3">
            <seg xml:id="i-e8ac9a18eea0790d-0">
              Herr talman! Jag har två frågor till dig, Christer Nylander.
            </seg>
            <seg xml:id="i-bf9a07fb782f53a2-0">
              Jag tycker att det är väldigt bra att du tar upp att vi lägger
              fram förslag om att kommunerna ska få större ansvar. Min fråga
              till dig är: Kommunicerar ni inte med regeringen? Det var inte
              många dagar sedan den folkpartistiska arbetsmarknadsministern
              gick ut och sade att regeringen tar initiativ för ett tydligt
              kommunalt aktivitetsansvar för unga som inte arbetar eller studerar.
            </seg>
            <seg xml:id="i-76096c0151f8c665-0">
              Kommunens skyldighet att erbjuda lämpligt och individuellt riktat
              stöd – det är ju det vi föreslår. Och så står du här och säger
              någonting helt annat. Kommunicerar ni inte med varandra?
            </seg>
          </u>
          <note type="speaker" xml:id="i-c29520ca67b0b276-0">
            Anf. 19 CHRISTER NYLANDER (FP) replik:
          </note>
          <u who="christer_nylander_d54edd" xml:id="i-9302fa50b2f4c89b-1">
            <seg xml:id="i-6ee1847b9d2e8961-0">
              Herr talman! Jo, vi kommunicerar med varandra. Därför finns det
              en hel del åtgärder för att underlätta för inte minst det som
              Esabelle tog upp tidigare: att Arbetsförmedlingen ska samarbeta
              mer med kommunerna.
            </seg>
            <seg xml:id="i-f60b8077e095cf3a-0">
              Det finns inget som helst hinder för att kommuner och arbetsförmedlingar
              runt om i landet inleder samarbeten som kan underlätta. Men det
              Miljöpartiet driver är att man ska föra över huvudansvaret för
              ungas etablering från Arbetsförmedlingen till kommunerna. Det
              finns trots allt ganska få saker som tyder på att det skulle bli
              bättre.
            </seg>
            <seg xml:id="i-50811953840357f9-0">
              Vi ser gärna ett tydligare aktivitetskrav på kommunerna och ett
              tydligare uppdrag för kommunerna att ha aktivitetsansvar. Men
              aktivitetsansvaret är inte samma sak som att föra över Arbetsförmedlingens
              hela ansvar för unga arbetslösa till kommunerna, vilket Miljöpartiet
              faktiskt driver.
            </seg>
            <seg xml:id="i-63616a6c352b4fc9-0">
              Det finns väldigt bra exempel på kommunala insatser för att minska
              ungdomsarbetslösheten. Inte minst här i Helsingfors tror jag att
              det fungerar ganska bra. Men det finns också ganska många dåliga
              exempel på hur det kan se ut, där insatserna framför allt handlar
              om att flytta unga människor från en kategori av bidrag till en
              annan i stället för att fundera på hur man får in dem på arbetsmarknaden.
            </seg>
            <seg xml:id="i-6f5c07e02b583cbb-0">
              Jag tror, precis som Långtidsutredningen visade för något år
              sedan, att det är viktigt att man kvalitetssäkrar detta och ser
              till att ungdomar flyttas från socialbidrag till Arbetsförmedlingens
              ansvarsområde.
            </seg>
          </u>
          <note type="speaker" xml:id="i-40d61bdb62699b9a-0">
            Anf. 20 ESABELLE DINGIZIAN (MP) replik:
          </note>
          <u who="esabelle_dingizian_4eab61" xml:id="i-2d4ee14da8121248-4">
            <seg xml:id="i-080baf792d06bdd6-0">
              Herr talman! Det blev nästan lustigt – Folkpartiet och Christer
              Nylander kan Miljöpartiets politik bättre än vi själva! Är det
              något annat du vet som vi inte vet om oss själva?
            </seg>
            <seg xml:id="i-88bb7f1a094d2917-0">
              Det är ju precis det här vi säger, men det är inte det ni kritiserar.
              Ni måste ju kritisera någonting, så det är det ni kritiserar i
              betänkandet.
            </seg>
            <seg xml:id="i-44cc8d2e12525aaa-0">
              Jag vill övergå till min andra fråga. Riksdagens utredningstjänst
              skriver om de tidiga insatserna som Arbetsförmedlingen gör. I
              oktober 2013 fick 69 procent av de arbetslösa som bedömdes ha
              behov av tidiga insatser någon insats inom tre månader. Det var
              alltså bara 69 procent. Först bedöms det att de behöver en tidig
              insats. Därefter är det bara 69 procent av dem som får insatsen
              inom tre månader. Är det ett tecken på bra kvalitet, Christer
              Nylander?
            </seg>
          </u>
          <note type="speaker" xml:id="i-bc14a0a19c6ff141-0">
            Anf. 21 CHRISTER NYLANDER (FP) replik:
          </note>
          <u who="christer_nylander_d54edd" xml:id="i-9302fa50b2f4c89b-2">
            <seg xml:id="i-f5f2ea691f424969-0">
              Herr talman! Som Esabelle Dingizian säger är det viktigt att
              framhålla att det som man under lång tid har sagt, att man inte
              får lov att ge tidiga insatser till ungdomar, inte stämmer. När
              man gör bedömningen att det finns risk för långtidsarbetslöshet
              har man alla möjligheter att snabbt införa verkningsfulla åtgärder
              för att få ned arbetslösheten och se till att man rustar unga
              människor.
            </seg>
            <seg xml:id="i-a1598afadeefb074-0">
              Nej, det är inte okej – om man gör bedömningen att de här människorna
              verkligen behöver mycket insatser från Arbetsförmedlingen så tidigt
              som möjligt är det inte okej att inte alla får det. Därför har
              regeringen under de senaste åren tillfört nya resurser till Arbetsförmedlingen
              just i detta syfte.
            </seg>
          </u>
          <note type="speaker" xml:id="i-fed4c3a7c91c5343-0">
            Anf. 22 ANNIKA QARLSSON (C):
          </note>
          <u who="annika_qarlsson_37c24d" xml:id="i-38d3601084154510-0">
            <seg xml:id="i-13185d976bd43d90-0">
              Herr talman! Jag ska börja med att yrka bifall till utskottets
              förslag och avslag på reservationerna.
            </seg>
            <seg xml:id="i-c6f6c93a222fcb22-0">
              Det vi diskuterar just nu är ett betänkande som bygger på regeringens
              skrivelse, som i sin tur bygger på Riksrevisionens rapport om
              ungdomars väg till arbete. Ibland är det viktigt att sätta in
              saker i deras sammanhang, för det är lätt att fara i väg och prata
              om väldigt mycket som är kopplat till rubriken på betänkandet,
              alltså Ungdomars väg till arbete .
            </seg>
            <seg xml:id="i-29505696deda11f4-0">
              För att sätta betänkandet i ett större sammanhang kan man säga
              att en viktig del i ungdomars väg till arbete är utbildningsdelen,
              som Christer var inne på. Vad har våra ungdomar med sig när de
              tar de första stapplande stegen ut på arbetsmarknaden? Men än
              viktigare är att belysa att man har ett eget ansvar. De ungdomar
              som kommer från gymnasieskolan eller kanske har slutat skolan
              tidigare har ett eget ansvar och ett eget driv i att ta sig in
              på arbetsmarknaden.
            </seg>
            <seg xml:id="i-72488f42a12ef23a-0">
              En annan del som är helt avgörande är att det finns någon som
              är beredd att anställa. Då är företagens villkor viktiga. Antingen
              man talar om små företag, stora företag eller om offentlig sektor
              är det svårt för ungdomar, oavsett driv, att ta sig in på arbetsmarknaden
              om det inte finns någon som efterfrågar ung arbetskraft och är
              beredd att satsa. Förutsättningar för fler jobb och sänkta trösklar
              är viktiga delar i detta.
            </seg>
            <seg xml:id="i-7e0b447d44c94f0b-0">
              Riksrevisionens rapport bygger på att man har studerat hur Arbetsförmedlingens
              arbete fungerar. Man har pekat på ett antal saker som man menar
              att Arbetsförmedlingen skulle kunna göra bättre. Regeringen har
              sagt att man håller med, och utskottet säger: Ja, det tycker vi
              också! Vi är överens om att det finns en förbättringspotential.
            </seg>
            <seg xml:id="i-595994667f91441e-0">
              De saker som man särskilt tydligt har pekat på från Riksrevisionens
              och regeringens sida är att den strategiska styrningen måste bli
              bättre, att man måste samordna arbetet mellan Arbetsförmedlingen
              och kommunen på ett bättre sätt och att matchningen måste fungera
              bättre.
            </seg>
            <seg xml:id="i-7a45f4239e53e0bf-0">
              I det svar som regeringen har kommit med när det gäller vad som
              har hänt det senaste året och vad de jobbar med nu kan man se
              att de jobbar med att vara tydligare med att individualisera för
              de ungdomar som kommer in på Arbetsförmedlingen och behöver stöd
              och hjälp. Av dem som har bedömts vara i behov av insatser är
              det ungefär sju av tio som har fått sådana, precis som Esabelle
              Dingizian nämnde. Där har man från Arbetsförmedlingen sagt att
              man har klarat av första steget, att identifiera dem, men man
              säger att man inte är i mål än och faktiskt kan erbjuda detta.
              Man har sagt att man måste bli ännu bättre. Precis som regeringen
              och utskottet säger ska alla ha rätt och möjlighet att få insatser
              om de har bedömts behöva dem.
            </seg>
            <seg xml:id="i-a9ada37c4786e68b-0">
              Nästa steg handlar om den ungdomspolitiska propositionen, som
              vi har fått veta är på ingång. I det arbetet, som bereds för närvarande,
              säger man att det ska finnas förslag som syftar till att förbättra
              register, statistik och uppföljning av det kommunala ansvaret
              för ungdomar som inte har fyllt 20 år. I dag har Arbetsförmedlingen
              ansvar för dem som räcker upp handen och kommer dit. Ungdomar
              upp till 20 år som inte har anmält sig där är kommunernas ansvar,
              och de är självklart även föräldrarnas ansvar. Där behöver vi
              bli bättre på att fånga upp varandras arbete.
            </seg>
            <seg xml:id="i-a88320060bb30f29-0">
              Det pågår också ett samarbete mellan Socialstyrelsen och Arbetsförmedlingen.
              Man ska få ett gemensamt uppdrag att ta fram förslag på modeller
              för hur en mer formaliserad och strukturerad samverkan mellan
              socialtjänsten och Arbetsförmedlingen kan utformas. Där är det,
              precis som många av mina kolleger redan har beskrivit, många kommuner
              som går före och har ett bra arbete på det här området, samtidigt
              som det på andra ställen haltar och inte fungerar fullt ut. Där
              finns en utvecklingspotential, och mycket är på gång.
            </seg>
            <seg xml:id="i-8026e5e1eaf10e1e-0">
              Jag var för inte så länge sedan på besök i Alingsås, min egen
              hemkommun, och fick höra om deras samarbete, som jag skulle vilja
              påstå är ett av de bättre. Man har gått igenom ungdomarna och
              kunnat se var på skalan de finns: Har de kanske inte ens tagit
              första steget och talat om att de står till arbetsmarknadens förfogande,
              eller har de tagit ett steg ut på arbetsmarknaden men behöver
              ytterligare kompetens för att vara redo? Eller är det kanske bara
              den första raden i ens cv som behövs för att ta fart på arbetsmarknaden?
              På ett och ett halvt år har man förflyttat oerhört många personer
              i steg i sidled men också ut på arbetsmarknaden. Det som är lite
              speciellt med deras arbete är att det är processinriktat, där
              man hela tiden förflyttar steg för steg. Man finns också med när
              det är dags att ta steget ut på arbetsmarknaden, och man finns
              med som stöd ända tills personen får rejält fäste där. Den arbetsmetoden
              tror jag kan vara en modell för hur man kan jobba runt om i landet.
            </seg>
            <seg xml:id="i-f40658c97cbfaa9d-0">
              Det är strukturella problem. Det är inget nytt fenomen, tyvärr.
              Det hade varit skönt om det var det, för då hade vi kunnat peka
              på någon lite enklare åtgärd, men det går inte när det är strukturella
              problem.
            </seg>
            <seg xml:id="i-1d6f260343737c3b-0">
              Vi har gått igenom detta när det gäller både utbildningar och
              att försöka minska diket mellan utbildningar och arbetslivet.
              Vi måste också se till att ungdomar när de väl kommer ut på arbetsmarknaden
              får konkurrera på lite bättre villkor än de gjort hittills. Då
              är kostnaden för att anställa en viktig del.
            </seg>
            <seg xml:id="i-7dedee47929f1237-0">
              Från regeringen och Alliansen föreslår vi många olika saker.
              Vi tittar både på lärlingsanställningar och på yrkesintroduktionsanställningar,
              som Centerpartiet har varit drivande för i snart ett decennium.
              Vi har sett svartmålande beskrivningar av det vi föreslår, men
              nu finns det faktiskt en enighet i kammaren om att ställa sig
              bakom det. Det handlar om en anställningsform, inte om anställningar
              i sig.
            </seg>
            <seg xml:id="i-d27692b88fe08dc3-0">
              Nu är uppdraget och utmaningen att se till att detta används,
              så att det blir många ungdomar som tack vare detta får jobb. Det
              är nästa steg i arbetet. Det pågår mycket informationsarbete nu,
              men det kommer att behövas ytterligare arbete för att det också
              ska bli verklighet.
            </seg>
          </u>
          <note type="speaker" xml:id="i-027d406537919bb7-0">
            Anf. 23 KERSTIN NILSSON (S) replik:
          </note>
          <u who="kerstin_nilsson_b0911d" xml:id="i-fe2f9445c21853d3-3">
            <seg xml:id="i-d1f16e6bba28ffac-0">
              Herr talman! Annika, jag har tittat på ditt partis hemsida. Där
              står bland annat att Arbetsförmedlingen inte klarar av sin viktigaste
              uppgift, nämligen att förmedla jobb. Centerpartiet vill införa
              en fri etableringsrätt för arbetsförmedlare, och det ska finnas
              fler förmedlare med olika kunskaper och branschinriktningar.
            </seg>
            <seg xml:id="i-bfbf2d73a0b998f3-0">
              Då undrar jag: Har ni inte varit med om att rasera den kunskap
              och branschinriktning som fanns på Arbetsförmedlingen och som
              var under uppbyggnad? När man träffar arbetsförmedlare säger de
              att branschkunskaperna har plattats ut och försvunnit. Kan det
              vara så att ni tycker att det är okej att då öppna för fler så
              kallade privata förmedlingar?
            </seg>
            <seg xml:id="i-11d6581523b04075-0">
              Jag läser också om att det ska bli lättare för unga att starta
              eget företag och att driva eget företag. Jag vill minnas att jag
              den senaste tiden i flera omgångar har fått höra motstridiga besked
              om just starta-eget-bidraget: Pengarna kommer, och pengarna är
              slut. Sedan kommer det lite nya, och så är de slut igen. Hur tänker
              ni i Centerpartiet se till att ni kan uppfylla er tanke med ett
              starta-eget-bidrag?
            </seg>
          </u>
          <note type="speaker" xml:id="i-400686e28aefe512-0">
            Anf. 24 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-38d3601084154510-1">
            <seg xml:id="i-e0d556d34f612ee6-0">
              Herr talman! Det är roligt att Kerstin har läst på vår hemsida.
              Där finns ytterligare några förslag, men det är intressant att
              du lyfter upp två oerhört viktiga reformer som vi jobbar för.
              Vi jobbar för att det också ska bli verklighet.
            </seg>
            <seg xml:id="i-cfff2c4b63b21a5e-0">
              När det gäller Arbetsförmedlingen vet jag inte riktigt om Kerstin
              kommer ihåg förtroendedelen kopplad till Arbetsförmedlingen under
              tidigare regeringar. Är det någonting som har funnits över tid
              så är det ett lågt förtroende för just Arbetsförmedlingen. Det
              kan ha att göra med att man sitter på dubbla uppdrag. Man är en
              myndighet som ska stötta och hjälpa, men man är också polisen
              som ska skicka vidare anmälningar ifall människor inte uppfyller
              de krav som ställs för att de ska få a-kassa.
            </seg>
            <seg xml:id="i-d3b0df883d88e91e-0">
              Detta är ett av de bekymmer som vi har noterat och som gör att
              vi tycker att det skulle vara bättre att dela upp rollerna på
              ett annat sätt. Vi har tittat på Australien, som en förebild,
              där man har sett att det har vuxit fram flera olika aktörer som
              har utvecklat sin verksamhet. Man har också sänkt arbetslösheten
              kraftigt. Många grupper som har stått långt ifrån arbetsmarknaden
              har fått ett helt annat stöd och en helt annan hjälp. När det
              gäller den reformen jobbar vi vidare.
            </seg>
            <seg xml:id="i-73dddba99312be93-0">
              Vi har precis tillsatt en utredning – det gjorde vi för bara
              några veckor sedan – som kommer att utreda och se över Arbetsförmedlingens
              nuvarande uppdrag, möjligheten att ha fler kompletterande aktörer
              och på vilket sätt vi ska få in ytterligare drivkrafter i det.
              Det jobbar vi vidare med.
            </seg>
            <seg xml:id="i-6ad8f1554c34d5f2-0">
              När det gäller att starta eget har man inom Arbetsförmedlingen
              gett direktiv till sina lokala kontor om att det bara är de som
              står längst ifrån arbetsmarknaden som ska få del av det här. Vi
              tycker att det är en olycklig utveckling. Vi skulle hellre se
              att man får del av det här tidigare, då det är större möjlighet
              att få ett lyckosamt utfall, och att det blir fler som får del
              av det här. Den här utvecklingen tycker vi är olycklig.
            </seg>
          </u>
          <note type="speaker" xml:id="i-5bd6bba2c262de0f-0">
            Anf. 25 KERSTIN NILSSON (S) replik:
          </note>
          <u who="kerstin_nilsson_b0911d" xml:id="i-fe2f9445c21853d3-4">
            <seg xml:id="i-34fae08f342149c0-0">
              Herr talman! Ja, det är ett lågt förtroende för Arbetsförmedlingen.
              Jag håller med om att det inte var det bästa tidigare. Men har
              er politik gjort någonting för att förbättra det? Jag vill påstå
              att det i dag är värre än någonsin, även bland personalen själv
              på Arbetsförmedlingen.
            </seg>
            <seg xml:id="i-3ea906eeef1eed7f-0">
              En annan fråga är: Hur mycket vill ni sänka för arbetsgivarna
              för att det ska anställas fler? Var går er nedre gräns?
            </seg>
          </u>
          <note type="speaker" xml:id="i-b6ac819402bef1c2-0">
            Anf. 26 ANNIKA QARLSSON (C) replik:
          </note>
          <u who="annika_qarlsson_37c24d" xml:id="i-38d3601084154510-2">
            <seg xml:id="i-eac1fe88d02da8fa-0">
              Herr talman! Jag tror att det finns både de som upplever att
              de får ett väldigt bra stöd hos Arbetsförmedlingen och de som
              upplever att de inte får något stöd hos Arbetsförmedlingen. Jag
              möter båda sidor, arbetsgivare och arbetssökande, som beskriver
              båda verkligheterna.
            </seg>
            <seg xml:id="i-d48823e226999d75-0">
              Det ska inte bero på vem man möter eller när man möter någon,
              utan det här ska vara en service och en tjänst som den som behöver
              den ska ha tillgång till. Och i det finns det alltid en utvecklingspotential.
            </seg>
            <seg xml:id="i-c66a18fd741eebba-0">
              Jag skulle vilja påstå att de som verkar inom Arbetsförmedlingen
              runt om i landet för det mesta sliter häcken av sig för att kunna
              vara till stöd och hjälp. De känner många gånger en frustration
              över att inte räcka till.
            </seg>
            <seg xml:id="i-268c3ac99b386d36-0">
              Jag tror att det emellanåt finns en förväntan hos dem som söker
              sig till Arbetsförmedlingen som inte möts på ett korrekt sätt.
              Företagarna och Arbetsförmedlingen har gjort ett gemensamt projekt
              där man har gått igenom och tittat på detta utifrån småföretagarnas
              villkor. Man landar i en rapport och i ett antal förslag på hur
              man skulle kunna förbättra verksamheten. Jag tror att det runt
              om i landet pågår en utvecklingsverksamhet för att man ska möta
              behoven och bli bättre.
            </seg>
            <seg xml:id="i-17db13297c389b49-0">
              Jag tror på den modell som Centerpartiet står för. Jag tror att
              vi behöver förändra i stort. Jag tror inte att en mastodontmyndighet
              är svaret på de utmaningar som arbetsmarknaden i 2000-talet står
              inför. Jag tror att det är viktigt att ha med sig det när vi tittar
              vidare på nästa steg.
            </seg>
            <seg xml:id="i-dc4a028e66dc8ea7-0">
              Det var en fråga till – jag kommer inte ihåg den.
            </seg>
          </u>
          <note type="speaker" xml:id="i-b442b41f535acf2a-0">
            Anf. 27 ALI ESBATI (V):
          </note>
          <u who="unknown" xml:id="i-743e1409d5515a79-0">
            <seg xml:id="i-7ee221df42c09e9c-0">
              Herr talman! Det betänkande som vi behandlar i dag är formellt
              sett ganska snävt. Det handlar om en regeringsskrivelse med anledning
              av en granskningsrapport från Riksrevisionen. Från Vänsterpartiet
              har vi ingen motion och därför inget yrkande – det förklarar också
              min placering på talarlistan. Vi har beskrivit vår syn i ett särskilt
              yttrande som finns i betänkandet.
            </seg>
            <seg xml:id="i-10c6b7c1278937b6-0">
              Men när det gäller det som har föranlett granskningen, nämligen
              den mycket höga ungdomsarbetslösheten och bristerna i åtgärderna
              för att möta den, finns det desto mer att säga. Ungdomsarbetslösheten
              i Sverige är ett allvarligt problem. Det är ett problem som har
              vuxit under åren med högerregeringen, från 20 procent i januari
              2007 till nästan 24 procent i januari 2014. Ännu mer oroande är
              det att långtidsarbetslösheten i ungdomsgruppen har ökat från
              13,6 procent till 17,8 procent under samma period. Problemen har
              med andra ord både vuxit och fördjupats.
            </seg>
            <seg xml:id="i-6bfd5cbc7255b59e-0">
              Vi vet också att det finns stora problem med dåliga arbetsvillkor
              för alltför många unga. Det är ungdomar som ändå upp i 30-årsåldern
              varvar perioder av arbetslöshet med otrygga anställningar. Då
              tappar man inte bara inkomster, självförtroende och frihet där
              och då. Då får man också betala med sämre pension och sämre anknytning
              till de sociala trygghetssystemen, med risk för sämre fysisk och
              psykisk hälsa.
            </seg>
            <seg xml:id="i-292f0be99f851478-0">
              Herr talman! Det stora problemet är naturligtvis att arbetslösheten
              i Sverige generellt är alldeles för hög för alla åldersgrupper.
              Det problemet kan inte på ett grundläggande sätt lösas genom arbetsmarknadspolitiken,
              alltså hur man utformar åtgärder av olika slag. Det är den ekonomiska
              politiken som måste vara inriktad på att skapa full sysselsättning,
              och någon sådan ekonomisk politik förs inte av regeringen Reinfeldt.
            </seg>
            <seg xml:id="i-ed83a142fb28e1d6-0">
              Det har varit väldigt frustrerande och samtidigt fascinerande
              att höra hur regeringens retorik om arbetslösheten har ändrats
              över tid. Jag tror att vi alla här inne är tillräckligt gamla
              för att minnas att högerpartiernas företrädare, till exempel Anders
              Borg, talade om att vi hade en massarbetslöshet i Sverige före
              valet 2006. I dag är arbetslösheten högre än när Anders Borg tog
              över som finansminister. Vad säger han då? Jo, den som lyssnade
              på Ekots lördagsintervju nyligen kunde höra finansministern säga
              att politiken ska läggas om för att vara bättre anpassad till
              goda tider.
            </seg>
            <seg xml:id="i-e8bebffebbbedbae-0">
              Herr talman och alla som eventuellt lyssnar på den här debatten
              för att höra mer om partiernas syn på ungdomsarbetslösheten! Finansministern,
              som har ansvaret för den ekonomiska politiken i regeringen, pratar
              om att det är goda tider i Sverige i ett läge med skyhög ungdomsarbetslöshet.
            </seg>
            <seg xml:id="i-025e7d972120efbb-0">
              Ja, retoriken har ändrats, men politiken ligger fast. Hur har
              regeringen angripit problemet med ungdomsarbetslösheten? Det är
              närmast en överflödig fråga. Naturligtvis har man gjort det på
              samma sätt som när det gäller i princip varje annat reellt eller
              upplevt samhällsproblem. Man har gjort det genom att sänka skatten
              och berika dem som redan har det bäst ställt.
            </seg>
            <seg xml:id="i-63e47fb9618e2a9a-0">
              Resultatet av de generella skattesänkningarna har blivit generellt
              större klyftor i Sverige men inte lägre arbetslöshet. Resultatet
              av sänkningen av arbetsgivaravgifter för unga, som har getts oavsett
              om de har varit arbetslösa eller inte, har blivit ett dyrt fiasko
              som har dömts ut till och med av regeringens egna utvärderingsexperter.
              Då menar jag alltså inte cheferna på McDonalds och Max.
            </seg>
            <seg xml:id="i-c870ae4af306f821-0">
              Man skulle kunna göra så att man tog ett steg tillbaka och omprövade
              kombinationen av överföringar till dem som har pengar och mer
              kontroll av dem som saknar arbete. Men i stället har regeringens
              svar varit att börja fippla med den exakta åldersgränsen för subventionerna
              till arbetsgivare. Det är en politik som andas förvirring och
              desperation.
            </seg>
            <seg xml:id="i-b30d72942d4076e0-0">
              Herr talman! Även om det är den ekonomiska politiken som måste
              bidra till lägre arbetslöshet generellt spelar det naturligtvis
              roll med utformningen och förmedlingen av åtgärder.
            </seg>
            <seg xml:id="i-cf71386654106484-0">
              Regeringens så kallade jobbgaranti för unga har inneburit en
              garanti om att de först ska bli förbisedda och därefter hänvisade
              till många gånger ganska meningslösa insatser. Vi ska fortfarande
              komma ihåg att tusentals ungdomar har hamnat i fas 3, något som
              egentligen inte skulle hända.
            </seg>
            <seg xml:id="i-0131f16000aa8c88-0">
              I Riksrevisionens rapport, som vi diskuterar, framkommer dessutom
              någonting som tydligt belyser problemen med regeringens grepp
              om läget. Nästan hälften av de arbetsförmedlare som jobbar med
              ungdomar säger att de inte anser den tid de lägger ned på arbetsgivarkontakter
              vara tillräcklig. Skälet till det är att andra uppgifter tar för
              mycket tid. Runt hälften menar att arbetsbördan inte låter dem
              ha tillräckliga kontakter med ungdomarna för att de ska kunna
              bedöma deras individuella behov. Samtidigt har Arbetsförmedlingen
              skickat tillbaka stora summar i outnyttjade resurser till statskassan.
            </seg>
            <seg xml:id="i-b09b73b3b876032c-0">
              Detta är verkligen ett misslyckande för regeringen. Verksamheten
              detaljregleras och överkontrolleras, men samtidigt har man saknat
              en fungerande övergripande förståelse och styrning. Riksrevisionen
              pekar å ena sidan på hur kraven på återrapportering har blivit
              mer omfattande och tidskrävande med tiden, och å andra sidan har
              regeringen först i dag efter ett halvårs velande tillsatt en ny
              generaldirektör för Arbetsförmedlingen. Vi får hoppas att han
              med sin jobbcoach, eller vem det nu kan vara, har haft möjlighet
              att titta på det Youtubeklipp där statsministern talar om hur
              fruktansvärt det var tidigare med att ha socialdemokrater som
              generaldirektörer för Arbetsförmedlingen och att det skulle bli
              ändring. Det är säkert motiverande, en kickstart.
            </seg>
            <seg xml:id="i-a8036445b4f66d68-0">
              Herr talman! Sveriges unga arbetslösa förtjänar bättre än det
              här. Sverige förtjänar bättre än det här. Det behövs en ekonomisk
              politik för fler jobb. Det behövs en politik för ökad anställningstrygghet,
              inte minst därför att det är ett allvarligt problem, avgörande,
              för många ungdomar. Man kommer in och ut. Man får kortvariga jobb,
              men de jobben är osäkra, och man får inte möjligheten, som vi
              hörde här tidigare, att få kompetensutveckling på jobbet.
            </seg>
            <seg xml:id="i-e4f47abae83827ba-0">
              Det behövs också en aktiv utbildnings- och arbetsmarknadspolitik
              som rustar arbetslösa ungdomar för framtiden och som erbjuder
              en väg in i arbetslivet. Det samhället måste göra är att investera
              i de ungdomar som i dag står utanför arbetsmarknaden och i verktygen
              för att ge dem en möjlighet att gå från arbetslöshet till arbete
              eller studier.
            </seg>
            <seg xml:id="i-793792ec4efab290-0">
              Vänsterpartiet har i sin budgetmotion presenterat och finansierat
              ett paket med just den typen av åtgärder. Unga ska få tidiga och
              individuellt anpassade insatser hos Arbetsförmedlingen. Inom 90
              dagar ska unga arbetssökande garanteras en sådan åtgärd. I det
              paket som vi har presenterat ingår det lärlingsanställningar inom
              hantverksyrken, traineeplatser för arbetslösa akademiker på våra
              myndigheter och utbildningsvikariat inom vård och omsorg, där
              behoven är enorma. Vi föreslår vidare en kraftig satsning på såväl
              generell utbildning inom komvux som riktade arbetsmarknadsutbildningar.
            </seg>
            <seg xml:id="i-ff94087afaed57d8-0">
              Det här är exempel på hur några av de miljarder som regeringen
              har plöjt ned i skattesänkningar skulle kunna användas aktivt.
              Christer Nylander pratade tidigare om pengar som inte finns. Man
              kan fråga dem som har fått de stora överföringarna i form av skattesänkningar
              om de pengarna finns eller inte. Frågan för riksdagen måste vara:
              Hade vi kunnat använda en del av det utrymmet på ett bättre sätt?
            </seg>
            <seg xml:id="i-c1a7f7fc46d72924-0">
              Avslutningsvis: Många ungdomars väg till arbete går, som det
              ser ut i dag, inte genom Arbetsförmedlingen, och det är ett problem.
              Vi får se till att den vägen går genom morgondagens skifte av
              regering och politik.
            </seg>
          </u>
          <note type="speaker" xml:id="i-916497d1ff6f6b29-0">
            Anf. 28 ANDREAS CARLSON (KD):
          </note>
          <u who="unknown" next="cont" xml:id="i-733b5cc3081c4d66-0">
            <seg xml:id="i-6be762dde7e2cd37-0">
              Herr talman! Vi debatterar i dag Riksrevisionens rapport om ungdomars
              väg till arbete. Det är viktigt att vi tar de rekommendationer
              och bedömningar som Riksrevisionen har gjort på allvar.
            </seg>
            <seg xml:id="i-199f0f2169ee8c06-0">
              Låt mig börja mitt inlägg i en annan ände. Kerstin Nilsson från
              Socialdemokraterna sade att det behövs en aktiv näringspolitik
              för att fler jobb ska skapas. Jag håller verkligen med Kerstin
              Nilsson och Socialdemokraterna om att det behövs en politik som
              skapar förutsättningar för att fler jobb skapas i Sverige. Det
              är viktigt med ett företagsklimat där det är enkelt och lönsamt
              att starta och driva företag. Fyra av fem jobb skapas i små företag.
              En politik för företagande, en aktiv näringslivspolitik, är en
              politik för att jobb ska kunna skapas.
            </seg>
            <seg xml:id="i-e29469e519a3f122-0">
              Samtidigt kunde vi i går läsa i Dagens Industri att det bakom
              Kerstin Nilssons och andra socialdemokraters tal finns 4 miljarder
              i satsningar i aktiv näringspolitik och 25 miljarder i höjda skatter
              på företagande. Min fråga är då till Socialdemokraterna: Hur ska
              en skattechock för svenska företag vara i enlighet med en politik
              som gör det lättare för ungdomar att komma in på arbetsmarknaden?
            </seg>
            <seg xml:id="i-73fad462b98cc3f8-0">
              När det gäller tidiga insatser för ungdomar, herr talman, som
              Riksrevisionen har granskat är det centralt att Arbetsförmedlingen
              tidigt identifierar och ger hjälp till de unga som riskerar att
              hamna i långtidsarbetslöshet. Riksrevisionen lyfter fram detta,
              och regeringen arbetar med fokus på att de unga som står längst
              från arbetsmarknaden ska få hjälp tidigt och få jobb. För att
              på ett effektivt sätt kunna avgöra vilka dessa personer är har
              Arbetsförmedlingen tagit fram ett bedömningsstöd. Verktyget ska
              stödja arbetsförmedlare när de bedömer vilka insatser den enskilda
              ungdomen ska få.
            </seg>
            <seg xml:id="i-0d874b09e9fd2c21-0">
              Sedan 2012 finns möjlighet till tidiga programinsatser för ungdomar
              som står långt från arbetsmarknaden, redan innan de kommit in
              i jobbgarantin. Det är viktigt, herr talman, att de som behöver
              tidiga insatser också får det och att Arbetsförmedlingen använder
              den här möjligheten på ett effektivt sätt. I juli förra året fick
              Arbetsförmedlingen ett förtydligat uppdrag att skyndsamt säkerställa
              att detta följs. Arbetsförmedlingen ska även stärka uppföljningen
              av genomförandet av de tidiga insatserna.
            </seg>
            <seg xml:id="i-25ad28207fb4a295-0">
              Riksrevisionen tar vidare upp den grupp unga som varken studerar
              eller arbetar. Antalet – det gäller åldrarna 16–24 år – kan enligt
              Riksrevisionen uppskattas till mellan 35 000 och 50 000 under
              de senaste åren. Riksrevisionen bedömer att Arbetsförmedlingens
              arbete för att nå dessa ungdomar kan både utökas och göras mer
              strukturerat. Regeringens tillsatta utredning om unga som varken
              arbetar eller studerar kom nyligen med sitt slutbetänkande.
            </seg>
            <seg xml:id="i-4188ed931732edba-0">
              Ansvarsfördelningen mellan Arbetsförmedlingen och kommunerna
              uppfattas som otydlig. Det är viktigt att förslagen från utredningen,
              tillsammans med den breda översyn som ska göras av Arbetsförmedlingen,
              gör att insatserna blir mer effektiva så att varje enskild ung
              person som behöver stöd ska få det och inte riskerar att hamna
              i långtidsarbetslöshet, ännu längre.
            </seg>
            <seg xml:id="i-db8041acd37d7df8-0">
              Riksrevisionen har också gått igenom Arbetsförmedlingens matchning
              och arbetsgivarkontakter, som har varit uppe i debatten tidigare.
              Regeringen har gett Arbetsförmedlingen i uppdrag att öka arbetsgivarkontakterna,
              och antalet kontakter har ökat med 100 000, enligt Arbetsförmedlingens
              egna siffror, på ett år.
            </seg>
            <seg xml:id="i-356e6a4e4c0f3111-0">
              När det gäller matchningsproblematiken har Alliansen genomfört
              reformer på utbildningsområdet. Alliansen arbetar aktivt med de
              frågor som Riksrevisionen lyft fram. Men det är förstås viktigt
              att fortsätta att se hur man kan förbättra matchningen för ungdomarna
              för att de ska komma in på arbetsmarknaden. Trots en svagt positiv
              utveckling på den svenska arbetsmarknaden ser vi att ungdomsarbetslösheten
              ligger kvar på en alltför hög nivå. Det finns mer att göra.
            </seg>
            <seg xml:id="i-b9854dfb851fa6af-0">
              Vi kristdemokrater tycker att det är positivt att regeringen
              nu tillsatt en utredning med uppdraget att göra en bred översyn
              av Arbetsförmedlingen. Vi tycker att arbetsförmedlandet måste
              effektiviseras och reformeras. Större fokus behöver vara på varje
              enskild person som är arbetssökande.
            </seg>
            <seg xml:id="i-5c2aed44f9e5fa9d-0">
              Många ungdomar får sitt första jobb via personliga kontakter,
              vilket visar på också de personliga relationernas, ett nätverks
              och familjens betydelse för etableringen på arbetsmarknaden. De
              ungdomar som saknar detta kontaktnät söker i allmänhet hjälp av
              Arbetsförmedlingen. Det är av största vikt att tidigt hjälpa dessa
              ungdomar och särskilt dem som riskerar att hamna i långtidsarbetslöshet.
            </seg>
            <seg xml:id="i-0e4a8ec9f92ac8aa-0">
              Därför har vi kristdemokrater lagt fram ett förslag på en reformerad
              arbetsförmedling. Vårt förslag bygger på att den arbetssökande
              får en jobbpeng, vars storlek avgörs av personens risk att bli
              arbetslös. Arbetsförmedlarna ska ersättas för varje förmedlat
              jobb, och ersättningen ska betalas ut först när den enskilda personen
              har varit i arbete i mellan sex och tolv månader.
            </seg>
            <seg xml:id="i-3bcdab6ff2a6b2ec-0">
              Vi tror att en väg framåt är att lära sig av länder som har reformerat
              sin arbetsförmedling, och det är någonting som utredningen bör
              jobba vidare med.
            </seg>
            <seg xml:id="i-040e0f946be46095-0">
              Till sist: På matchningssidan tycker vi också att det är viktigt
              att man arbetar mer med yrkesprogrammen i gymnasieskolan för att
              stärka dem ytterligare. Vi ser positivt på de steg som regeringen
              nu tar för att bygga ut en lärlingsanställningsform även i Sverige.
            </seg>
          </u>
          <note xml:id="i-8d593db184959a84-0">
            Överläggningen var härmed avslutad.
          </note>
          <note xml:id="i-6b8444d343586f95-0">
            Ajournering
          </note>
          <note xml:id="i-5cc326df519c2947-0">
            Kammaren beslutade kl. 13.50 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="unknown" prev="cont" xml:id="i-bd83fc41f8bb30ed-0">
            <seg xml:id="i-43560d7ddc3eafa2-0">
              Återupptagna förhandlingar
            </seg>
            <seg xml:id="i-c56eff5cf432be36-0">
              Vi övergår nu till statsministerns frågestund. Jag vill hälsa
              statsministern välkommen.
            </seg>
            <seg xml:id="i-a23488e48d300e4b-0">
              Arbetslösheten
            </seg>
          </u>
          <note xml:id="i-c20b69e6815ba833-0">
            Förhandlingarna återupptogs kl. 14.00.
          </note>
          <note xml:id="i-4f72a2610cedc4fd-0">
            8 § Statsministerns frågestund
          </note>
          <note xml:id="i-ac25d45192d93542-0">
            Anf. 29 FÖRSTE VICE TALMANNEN:
          </note>
          <note type="speaker" xml:id="i-7215a2afb4fc2180-0">
            Anf. 30 MIKAEL DAMBERG (S):
          </note>
          <u who="mikael_damberg_23b905" xml:id="i-883bf3e47e3180f0-0">
            <seg xml:id="i-82f5542c5a532400-0">
              Fru talman! I går blev den höga arbetslösheten lite extra påtaglig
              i Sveriges huvudstad. Arbetsförmedlingen hade av misstag kallat
              61 000 arbetslösa till ett möte i Helsingfors. Det blev långa
              köer, och det blev till och med så mycket kaos att polispatruller
              kallades till platsen. Sällan har väl arbetslösheten blivit så
              tydlig vid ett och samma tillfälle som i just de bilder som vi
              såg därifrån.
            </seg>
            <seg xml:id="i-30eefcd18265c6ab-0">
              Min fråga handlar om arbetslösheten. Den verkar inte bekymra
              statsministern och regeringen lika mycket som den har gjort tidigare.
              Efter sju eller sju och ett halvt år, i högkonjunktur och i lågkonjunktur,
              har Moderaterna sagt att det mest effektiva sättet att skapa fler
              jobb i Sverige är att sänka skatterna. Det gjorde man 2007 med
              jobbskatteavdrag 1, under lågkonjunkturen kom jobbskatteavdrag
              2, 3 och 4, och nu kommer jobbskatteavdrag 5. Men det har inte
              löst problemen. Arbetslösheten har bitit sig fast.
            </seg>
            <seg xml:id="i-82885603db0d8d02-0">
              Jag vill be statsministern förklara varför regeringen överger
              sin egen jobbpolitik i ett läge när 400 000 människor går arbetslösa.
            </seg>
          </u>
          <note type="speaker" xml:id="i-3f1fd79ab1a63741-0">
            Anf. 31 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-1">
            <seg xml:id="i-2fb367bf928b7b32-0">
              Fru talman! Bilden av vad som sker i Helsingfors är intressant,
              eftersom sysselsättningen växer över hela landet men framför allt
              och tydligast i just den här regionen.
            </seg>
            <seg xml:id="i-c9128dbbb9fc92dd-0">
              Det är viktigt att påpeka att vi har markerat ett omslag i svensk
              ekonomi. När vi nu förbereder budgeten för 2015, som vi ämnar
              lägga på riksdagens bord till hösten, är det tydligt att svensk
              ekonomi tar bättre egen fart, mycket tack vare de stimulanser
              som vi har använt för att hålla uppe efterfrågan i svensk ekonomi.
              Vi balanserar den svagare exportefterfrågan som vi fortfarande
              känner av.
            </seg>
            <seg xml:id="i-f85d6f3c0f39b0f9-0">
              Det är väldigt jobbskapande att ha en konkurrenskraftig ekonomi
              med ordning i de offentliga finanserna. Det måste ibland överordnas
              vad man har råd att göra, för oordning är inte grunden för att
              få fram fler jobb.
            </seg>
            <seg xml:id="i-f2d33a0b90843c69-0">
              Vi är till och med beredda att öka några skatter för att ytterligare
              stärka arbetskraften när det gäller viktiga utbildningsreformer.
              Men vi kan inte acceptera att göra det på det sätt som Socialdemokraterna
              gör, nämligen genom att göra det dyrare att anställa eller lägga
              ökad skatt på arbete.
            </seg>
          </u>
          <note type="speaker" xml:id="i-06155c6a54dbc110-0">
            Anf. 32 MIKAEL DAMBERG (S):
          </note>
          <u who="mikael_damberg_23b905" xml:id="i-883bf3e47e3180f0-1">
            <seg xml:id="i-e653d1b0f457dc4c-0">
              Fru talman! Jag konstaterar att statsministern för det här året
              har lagt 20 gånger mer på ofinansierade skattesänkningar än på
              skolan. Jag tror att svenska folket tycker att det var fel prioritering.
            </seg>
            <seg xml:id="i-9001b3af770f241b-0">
              Det svar jag får från statsministern är att det inte behövs några
              insatser nu för att bekämpa arbetslösheten. Den insats som statsministern
              själv har sagt är den mest verkningsfulla för att skapa fler jobb
              är jobbskatteavdraget. Jag delar inte bilden att jobbskatteavdraget
              är så jobbskapande som statsministern har sagt, men du har ju
              sagt att det är den mest effektiva åtgärd som regeringen har använt
              under de senaste åren för att skapa nya jobb.
            </seg>
            <seg xml:id="i-b361ad745b50a9ac-0">
              Nu gör regeringen ett temporärt jobbskattesänkningsstopp på två
              år. Betyder det att de 400 000 arbetslösa får gå och vänta, att
              regeringen har haft fel politik? Förklara, statsministern! Har
              du verkligen lagt 130 miljarder kronor på något som du inte längre
              tror på?
            </seg>
          </u>
          <note type="speaker" xml:id="i-fd87c380c56b1e28-0">
            Anf. 33 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-2">
            <seg xml:id="i-8e9c5a4f3b798438-0">
              Fru talman! Vi har som sagt haft en växande sysselsättning. Det
              är över 200 000 fler som är sysselsatta. Vi har ett sjunkande
              ohälsotal och ett minskat utanförskap på över 200 000 individer.
              Många av dem som stod närmare arbetsmarknaden har nu fått jobb.
              Många av dem som med den politik som fördes under Göran Perssons
              år och socialdemokratins tid vid makten skulle ha blivit förtidspensionerade
              finns nu i stället i arbetskraften och möter ansträngningar för
              att få arbete.
            </seg>
            <seg xml:id="i-3ceb98f52aced1e4-0">
              Det är lite svårt att förstå vad Mikael Damberg far efter. Menar
              Mikael Damberg att det är önskvärt att driva en ekonomi ned i
              diket, med en okontrollerad utveckling av de offentliga finanserna,
              och tro att det är jobbskapande? I stället borde Mikael Damberg
              bejaka att vi säger att vi följer hur svensk ekonomi utvecklas,
              att det nu sker ett omslag och att vi tar ansvar för det. Då får
              vi hålla tillbaka. Då får vi vara mer måttfulla och ansvarsfulla.
              Vi finansierar de ytterligare satsningar som vi vill göra för
              att stärka arbetskraften.
            </seg>
            <seg xml:id="i-59c729fac37fa546-0">
              Det är olyckligt att Mikael Damberg, när jag markerar vilja att
              göra mer kring svensk utbildning, inte erkänner att det är jobbskapande.
              Det är min uppfattning att det är, och det hoppas jag att också
              Socialdemokraterna tycker.
            </seg>
            <seg xml:id="i-34d94c0fd6f60331-0">
              Studenternas ekonomi
            </seg>
          </u>
          <note type="speaker" xml:id="i-f8678885182a779c-0">
            Anf. 34 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-d2d8f6e63aa88d8b-0">
            <seg xml:id="i-75867c765cca01c2-0">
              Fru talman! Jag har en fråga om 300 spänn.
            </seg>
            <seg xml:id="i-12c48df18c6f60cd-0">
              Bara sju veckor efter det att Alliansen sänkte skatten – som
              vanligt mest för dem som tjänar mest, totalt flera tusen i månaden
              för dem som tjänar 50 000 i månaden – säger ni att ni ska sänka
              studieersättningen för studenter med 300 spänn, alltså sänka ersättningen
              för dem som har de lägsta inkomsterna och de minsta marginalerna
              och som slåss mot ockerhöga hyror på en krisande bostadsmarknad.
            </seg>
            <seg xml:id="i-33645ec3fcb44dde-0">
              Dagen innan ni föreslog detta kritiserade ni oss för att vi sade
              att de som tjänar mest, som tjänar 50 000 kronor i månaden, borde
              bidra med 300 spänn mer till skolan. Vi ser att studenter behöver
              en trygg ekonomi så att de kan fokusera på sina studier – inte
              mer lån.
            </seg>
            <seg xml:id="i-a2aa77ee8720d48e-0">
              Det lämnar en fråga hängande i luften: Hur kommer det sig att
              Moderaterna har räknat fram att de som tjänar 50 000 kronor inte
              har råd att bidra med 300 spänn mer till skolan, medan studenter
              ska klara sig med 300 spänn mindre i månaden?
            </seg>
          </u>
          <note type="speaker" xml:id="i-6df1fce2ac56722f-0">
            Anf. 35 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-3">
            <seg xml:id="i-292ae33c2cc67cfd-0">
              Fru talman! Det förslag vi har indikerat är att öka studiemedlen
              från 9 800 kronor upp till 10 800 kronor i månaden genom att helt
              enkelt ge möjlighet att låna något mer. Det tycker vi är en riktig
              inriktning. Det förbättrar möjligheterna för studenter att ha
              mer pengar. Det är också en viktig investering för unga att utbilda
              sig via högskoleutbildning och universitetsutbildning. Det är
              också viktigt att reflektera över att detta många gånger är morgondagens
              höginkomsttagare, som har bättre möjligheter än dem som inte har
              högskolestudier att återbetala.
            </seg>
            <seg xml:id="i-d8e8858bad6b9519-0">
              Vår avsikt med den finansiering som vi får fram på det här sättet
              är att återinvestera pengarna i det svenska utbildningssystemet.
            </seg>
            <seg xml:id="i-ec9e64f74a10ad99-0">
              Sedan vill jag påpeka att profilen på hur vi har sett till att
              folk får mer kvar av lönen är att det entydigt har varit låg-
              och normalinkomsttagare som har fått störst förbättring, en hel
              månadslön mer för busschaufförer, metallarbetare och undersköterskor.
              Det har varit en viktig profil att det är just den typen av grupper
              som har förstärkts via vår politik.
            </seg>
          </u>
          <note type="speaker" xml:id="i-c03d01d7cb2fe42b-0">
            Anf. 36 GUSTAV FRIDOLIN (MP):
          </note>
          <u who="gustav_fridolin_58edbf" xml:id="i-d2d8f6e63aa88d8b-1">
            <seg xml:id="i-7f384cba3af2959c-0">
              Fru talman! Morgondagens höginkomsttagare säger statsministern
              till de studenter som nu ska få 300 spänn mindre i månaden för
              att klara hyran och annat under månaden på för att fokusera på
              studierna. Säger du det till dem som studerar till att bli lärare,
              till dem som studerar till att bli bibliotekarier och till dem
              som studerar till att bli sjuksköterskor? Sanningen är att detta
              hårdast drabbar de yrken där många kvinnor jobbar i dag.
            </seg>
            <seg xml:id="i-9d82c564db2f7ffe-0">
              Efter åtta år då inkomstskillnaderna mellan män och kvinnor har
              ökat slår ni direkt mot jämställdheten på svensk arbetsmarknad.
              Det är fel politik. Studenter ska få ekonomi så att de kan fokusera
              på sina studier – inte sänkta studieersättningar.
            </seg>
            <seg xml:id="i-7b3cba5c29f8dc59-0">
              Det är inget svar att säga till den generation som är på väg
              att bli den mest skuldsatta i svensk politisk historia att de
              ska skuldsätta sig ännu lite mer. Vi pratar om människor som kommer
              att behöva skuldsätta sig upp över öronen för att alls få någonstans
              att bo.
            </seg>
            <seg xml:id="i-f450016f140121ef-0">
              Det är fel politik. Ni slår mot dem med de minsta inkomsterna
              och de minsta marginalerna. Jag tror i stället att den som tjänar
              50 000 kan och vill bidra med 300 spänn mer för att skolan ska
              kunna bli bättre.
            </seg>
          </u>
          <note type="speaker" xml:id="i-cbbdcec03dcd4dc1-0">
            Anf. 37 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-4">
            <seg xml:id="i-d822bfd8db90b1c1-0">
              Fru talman! Det vore intressant att få ett besked från de rödgröna
              partierna om vad som gäller beträffande inkomstskatter. Här pratar
              Gustav Fridolin om nivåer över 40 000 kronor. Socialdemokraterna
              har en annan nivå. Det vore intressant att få ett gemensamt besked.
              I avvaktan på det vet inte folk, och jag tror egentligen inte
              att någon förstår var en eventuell rödgrön politik landar.
            </seg>
            <seg xml:id="i-31deec57a911cc6d-0">
              Sedan vill jag påpeka att om man ökar studiemedlen från 9 700
              kronor upp till 10 700 kronor är det mer pengar – inte mindre
              pengar. Ska man föra den typ av resonemang som Gustav Fridolin
              för bör man verka för att ta bort lånemöjligheterna helt och bidragsfinansiera
              studierna helt. Men Miljöpartiet har inte något sådant förslag.
            </seg>
            <seg xml:id="i-aa13db37b8fd023e-0">
              Jag vill också påpeka att vi förmodligen har något av världens
              mest generösa studiemedelssystem totalt sett. Det är ett faktum
              att vi har högskolestudier utan avgifter och har generösa studiemedel
              när vi jämför med andra länder, och det har i grunden fungerat.
              Vi har en hög och växande andel yngre som söker sig till högskoleutbildningen.
              Det tycker jag är rätt och riktigt.
            </seg>
            <seg xml:id="i-58eac9f924a9f2cf-0">
              Folkomröstning om begränsning av invandringen
            </seg>
          </u>
          <note type="speaker" xml:id="i-8991426d0a4916c0-0">
            Anf. 38 BJÖRN SÖDER (SD):
          </note>
          <u who="bjorn_soder_0c1a4c" xml:id="i-6bb3a5233aa9c265-0">
            <seg xml:id="i-f5b4958fcb7738c3-0">
              Fru talman! Den 9 februari röstade en majoritet av schweizarna
              ja till att begränsa invandringen från EU. Reaktionerna från EU
              mot att schweizarna i det kanske mest demokratiska som finns,
              nämligen en folkomröstning, valde att säga sin mening om invandring
              lät dock inte vänta på sig. I likhet med hur man behandlade Österrike
              för 14 år sedan, när fel parti valde att bilda regering, visar
              man nu sitt rätta ansikte och det förakt för enskilda länders
              demokratiskt fattade beslut som tyvärr genomsyrar unionen.
            </seg>
            <seg xml:id="i-966e35bc11be9dd3-0">
              EU har svarat med att frysa avtal med Schweiz, och de ekonomiska
              följderna kan bli att Schweiz går miste om mångmiljardbelopp om
              man inte ändrar sina demokratiskt fattade beslut, detta för att
              få till stånd en förändring av beslutet.
            </seg>
            <seg xml:id="i-51087d795b5ae5fc-0">
              Nu öppnar också de schweiziska socialdemokraterna för ännu en
              folkomröstning för att människor ska rösta rätt denna gång.
            </seg>
            <seg xml:id="i-1d8e873ecaaafa83-0">
              Min fråga till statsministern blir hur han ställer sig till att
              en liknande folkomröstning genomförs i Sverige och att man låter
              svenska folket säga sitt om den ansvarslösa massinvandringspolitik
              som i dag bedrivs här.
            </seg>
          </u>
          <note type="speaker" xml:id="i-27ccaf154813f778-0">
            Anf. 39 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-5">
            <seg xml:id="i-2b643fab50423ce9-0">
              Fru talman! Vi har val den 14 september, och väljarna kan då
              ta ställning till politiska partier som tycker olika. Här i riksdagen
              finns många partier företrädda som tror på mänsklig rörlighet
              och att den ska kunna vara fri och öppen över gränser. Här finns
              också Sverigedemokraterna som inte tror på den typen av rörlighet.
              På det sättet har man demokratiska möjligheter att påverka.
            </seg>
            <seg xml:id="i-9b0e068ab6e986f7-0">
              Jag tycker att det är viktigt att påpeka att vi hade en folkomröstning
              om huruvida vi skulle träda in i Europeiska unionen eller inte.
              Det var tydligt för svenska folket att friheter som upprätthålls
              inom EU är bland annat den fria rörligheten för människor och
              individer. Jag tror att det i grunden är bra för hela världen
              och för Europa att vi har den typen av fri rörlighet.
            </seg>
            <seg xml:id="i-bba879c667f4c8d5-0">
              Jag ser en särskilt glädjande utveckling när många kommer till
              Sverige och bidrar till att vår sysselsättning växer. Den växer
              nu mycket brett och framför allt i grupper av utrikes födda som
              har kommit hit via arbetskraftsinvandring eller via den fria rörlighet
              som finns inom EU. De hjälper till att bygga Sveriges välfärd
              och välstånd för framtida generationer. De balanserar det faktum
              att vi har allt fler äldre som lever allt längre, vilket är en
              glädjande utveckling. Då kan vi med hjälp av många fler som kommer
              hit och arbetar säkra att de får en bra ålderdom.
            </seg>
          </u>
          <note type="speaker" xml:id="i-010ab21e40ccd3d5-0">
            Anf. 40 BJÖRN SÖDER (SD):
          </note>
          <u who="bjorn_soder_0c1a4c" xml:id="i-6bb3a5233aa9c265-1">
            <seg xml:id="i-7a115106e29b1312-0">
              Fru talman! Man ska komma ihåg att det EU som svenska folket
              röstade om när vi gick med i EU inte är det EU som vi har i dag.
              Statsministern har tidigare avvisat möjligheterna till en ny folkomröstning
              om det nuvarande EU.
            </seg>
            <seg xml:id="i-3e74cca805dc2f8f-0">
              I valet den 14 september röstar man inte bara om enskilda frågor,
              utan man röstar om väldigt många frågor. Det kan vara andra frågor
              som är de som väger tyngst. Men varför ska frågan om invandring
              vara undantagen för svenska folket att bestämma om?
            </seg>
            <seg xml:id="i-1b1f9c558f7fb86d-0">
              Man kan säga att invandringspolitiken och den invandring som
              har skett till Sverige har förändrat det svenska samhället i dess
              grundvalar. Inte ens när man 1975 tog beslut om att omdana det
              svenska samhället och frångå assimileringsprincipen och bilda
              det mångkulturella samhället fick svenska folket säga sitt.
            </seg>
            <seg xml:id="i-539592906bcf681e-0">
              Statsministern har också enligt medierna och i likhet med europeiska
              kolleger uttalat att Schweiz inte ska få plocka russinen ur kakan
              genom att säga nej till invandring. Då undrar jag vad statsministern
              menar med russinen och kakan. Menar statsministern att russinen
              är minskad invandring? I så fall undrar jag om statsministern
              kan fortsätta bedriva denna ansvarslösa invandringspolitiken i
              Sverige. Varför vill statsministern undanhålla det svenska folket
              russinen i kakan?
            </seg>
          </u>
          <note type="speaker" xml:id="i-5385d25ddc32940c-0">
            Anf. 41 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-6">
            <seg xml:id="i-634c09d8743392e4-0">
              Fru talman! Jag vill påpeka att det var fullständigt klart för
              svenska folket att det som tidigare var EG och som sedan blev
              EU visst byggde på principen om fri rörlighet för människor. Sedan
              har samarbetet absolut utvecklats, men denna del var inte okänd
              för svenska folket.
            </seg>
            <seg xml:id="i-feee07122fcb0934-0">
              Låt mig återigen säga att det är ganska tydligt att det finns
              åsiktsskillnader här. Det finns många partier i denna riksdag
              som företräder uppfattningen att världen blir bättre när människor
              får större möjligheter att röra sig fritt över gränser och att
              vi förstärker vår ekonomi genom att möjliggöra för människor att
              söka jobb i andra länder. Det kanske inte finns möjligheter till
              arbete i det egna landet, men då kan det finnas i ett annat land.
            </seg>
            <seg xml:id="i-4c4a2cdb88ae5db6-0">
              Det finns också de som tror på stängda gränser: De som hade lyckan
              att födas i ett visst land ska få vara där, och de ska helst stanna
              kvar där, och ingen ska få röra sig över till något annat land.
              Jag tror att det då blir en intolerant och farlig värld, där vi
              odlar vanföreställningar om varandra på olika sidor om murar och
              aldrig lär känna varandra och aldrig har tillräcklig kontakt.
              Vi vet var denna typ av utveckling landar. Den vägen ska Sverige
              inte anträda.
            </seg>
            <seg xml:id="i-076b9f88c1d707d9-0">
              Det privata vinstintresset i skolan
            </seg>
          </u>
          <note type="speaker" xml:id="i-2849d3367fd52603-0">
            Anf. 42 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-963c4b25861cec88-0">
            <seg xml:id="i-ffd425f7cafe5572-0">
              Fru talman! Skolan är i kris. Resultaten faller, och skolan blir
              alltmer ojämlik. Vi har en politik för att vända denna utveckling.
              Vi vill ta bort det vinstintresse som utarmar skolan, och vi vill
              satsa på de mest utsatta skolorna. Vänsterpartiet vill ha fler
              lärare och speciallärare, och vi vill att staten ska ta ett ansvar
              för skolan.
            </seg>
            <seg xml:id="i-8ade3ec74bf4c530-0">
              Det vi nu ser är resultatet av sju år av moderat skolpolitik.
              Vi är bekymrade för vad som händer om detta får fortsätta. Ska
              ännu fler elever lämna skolan utan att ha klarat de grundläggande
              kraven?
            </seg>
            <seg xml:id="i-43953c6fdf8785ba-0">
              Nu har ni moderater utmanat oss i Vänsterpartiet på skoldebatter.
              Det uppskattar vi, och vi antar gärna den utmaningen. Vi hoppas
              att du, Fredrik Reinfeldt, är beredd att möta mig i dessa debatter
              också – partiledare emellan.
            </seg>
            <seg xml:id="i-c5416298822c2e45-0">
              En sak har ni börjat ompröva. Ni uttalar er allt oftare kritiskt
              om vinstintresset som lett till skolkonkurser och till att pengar
              försvinner. Men ni gör ingenting för att ta bort det privata vinstintresset
              i skolan. Kommer ni att fortsätta låta Academedia och de andra
              riskkapitalbolagen plocka ut hundratals miljoner avsedda för skoleleverna
              och låta dem gå till privata vinster i stället?
            </seg>
          </u>
          <note type="speaker" xml:id="i-0e525e8410ad627b-0">
            Anf. 43 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-7">
            <seg xml:id="i-4702fb3031312342-0">
              Fru talman! Jonas Sjöstedt vet att det finns en flerpartiöverenskommelse
              om att möjligheterna att strama upp reglerna kring detta ska ses
              över.
            </seg>
            <seg xml:id="i-baa8944d65596142-0">
              Jag vill bara invända mot den bild som Jonas Sjöstedt försöker
              ge av vad PISA-undersökningen och utvärderingarna av svensk skola
              har visat. De har absolut visat att resultaten faller. Men det
              sägs att det i mycket stor utsträckning beror på att kunskapssynen
              i Sverige har varit att unga ska få ta hand om mycket av sin egen
              kunskapsutveckling och att det har blivit för lite lärarledd undervisning
              och för lite stöd för enskilda, framför allt för dem som har inlärningsproblem.
              Dessutom påpekas att förväntningarna på vad vi vill att unga ska
              lära sig är för låga i Sverige och att ungdomarna själva fäster
              för liten vikt vid sin egen insats i relation till hur andra ska
              förhålla sig.
            </seg>
            <seg xml:id="i-796458ddbb900a4f-0">
              Där tror jag att vi har svaret. Låt oss då lösa det som har påpekats
              vara problemen. Vad gör man då? Man har mer undervisningstid,
              och man har fler speciallärare – där är vi överens. Vi förlänger
              grundskolan så att den blir tioårig, och vi satsar särskilt på
              de första åren i skolan, för att bara nämna några insatser. Lös
              de problem som har beskrivits och inte andra!
            </seg>
          </u>
          <note type="speaker" xml:id="i-a5d512e8a09ff1a7-0">
            Anf. 44 JONAS SJÖSTEDT (V):
          </note>
          <u who="jonas_sjostedt_d8098c" xml:id="i-963c4b25861cec88-1">
            <seg xml:id="i-9cfb59b0f98388f6-0">
              Fru talman! Det finns flera orsaker till att den svenska skolan
              utvecklas så illa. En av dem är att skolan har blivit så ojämlik.
              Det beror på vilken skola man går i om man får en bra utbildning
              i dag. Att återupprätta en utbildning som är bra för alla barn
              är helt grundläggande. Men det står i motsatsställning till att
              ha en marknadsstyrd skola, alltså det som kännetecknar Moderaternas
              skolpolitik.
            </seg>
            <seg xml:id="i-2c8100cd74aef253-0">
              Ja, vi behöver fler lärare. Vi behöver fler speciallärare och
              vi behöver hjälp till läxläsning i varje skola så att varje elev
              har möjlighet att få det. Det föreslår vi, medan ni prioriterar
              att sänka skatterna i stället.
            </seg>
            <seg xml:id="i-b6848cbfa7878933-0">
              Statsministern valde att glida undan från det som var min huvudfråga,
              och det är det faktum att skolor går i konkurs. Det handlar om
              hundratals miljoner kronor i skolpeng som var avsedda för att
              ge eleverna just mindre klasser, fler speciallärare och det som
              saknas hos de privata vinstdrivna skolorna. De har mycket lägre
              lärartäthet och färre speciallärare.
            </seg>
            <seg xml:id="i-f1b05d3a659eae2f-0">
              Hur kan ni försvara att ni i ena stunden säger att vi behöver
              fler lärare och i nästa stund låter pengarna som skulle ha gått
              till lärare i stället gå rakt ned i fickorna på riskkapitalister?
            </seg>
          </u>
          <note type="speaker" xml:id="i-e07189930c990ed0-0">
            Anf. 45 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-8">
            <seg xml:id="i-5b589bce3b2b68e3-0">
              Fru talman! Jag tror helt enkelt inte att detta beskriver den
              utmaning som svensk skola står inför och inte heller det som PISA-undersökningen
              har visat. Den visar återigen inte heller att det är det fria
              skolvalet som är problemet. Vi har för låga förväntningar, det
              finns hos många unga en felaktig bild av vilken egen arbetsinsats
              som de behöver göra, och det är för lite individuellt inlärningsstöd
              för elever som har inlärningsproblem. Låt oss åtgärda problemen
              så som de ser ut.
            </seg>
            <seg xml:id="i-96588b34b9cea36c-0">
              Vi har till och med sagt att vi är beredda att höja skatten,
              Jonas Sjöstedt – stor glädje i Vänsterpartiet! Vi är beredda att
              höja skatten för att finansiera riktiga och bra utbildningsinvesteringar.
              Vi ska återkomma till hur vi vill använda dessa resurser. Men
              det handlar bland annat om det som Jonas Sjöstedt så klokt har
              talat om här, nämligen speciallärare, mer av inlärningsstöd, fler
              lärare, större satsningar tidigt och en förlängning av grundskolan
              så att den blir tioårig. Då får vi ett fyraårigt lågstadium, och
              då får vi ett år extra på oss att se till att barn och unga har
              instrumenten på plats för att kunna möta ett alltmer komplicerat
              samhälle och ett alltmer komplicerat arbetsliv när de blir äldre.
              Det är den väg som vi ska gå.
            </seg>
            <seg xml:id="i-978394b6132c3ac9-0">
              Den svenska ekonomin
            </seg>
          </u>
          <note type="speaker" xml:id="i-2a097ee76053c155-0">
            Anf. 46 HENRIK VON SYDOW (M):
          </note>
          <u who="henrik_von_sydow_19b1e7" xml:id="i-3e12053fc175c592-0">
            <seg xml:id="i-63713e58bad142fa-0">
              Fru talman! Jag har en fråga till statsministern mot bakgrund
              av att vi ser ett omslag, en ny fas, i svensk ekonomi. Sverige
              och Europa är efter de tunga ekonomiska kriserna nu i början av
              en återhämtning. Vi rör oss gradvis mot en bättre konjunktur som
              kommer att leda till att vi 2018 får överskott i de offentliga
              finanserna.
            </seg>
            <seg xml:id="i-a1f9ff2e55cdd008-0">
              Samtidigt vet vi att det är när ekonomin vänder som ansvarstagandet
              prövas i den ekonomiska politiken och också i skattepolitiken.
              Det påminner inte minst förre finansministern Kjell-Olof Feldt
              om i sin bok Alla dessa dagar . Nu måste finansieringen av reformerna
              säkerställas krona för krona samtidigt som vi undviker yviga löften,
              stora finansieringsgap och kraftigt höjda skatter på arbete.
            </seg>
            <seg xml:id="i-a942c800f151d6c1-0">
              Vilken bedömning gör statsministern av konjunkturläget i Sverige,
              reformutrymmet, och kopplat till det den framtida skattepolitiken?
            </seg>
          </u>
          <note type="speaker" xml:id="i-6cca2cf7e78912f1-0">
            Anf. 47 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-9">
            <seg xml:id="i-7feb000125e1fadb-0">
              Fru talman! Vi går från ett läge där tillväxten föregående år
              låg strax under procenten, inte alls illa i ett Europa som i övrigt
              i flera hänseenden låg i recession eller där ekonomin låg stilla.
              Men i år pekar de flesta bedömare på att det sker en uppväxling
              till 2 ½ procent och kanske till och med till 3 ½ procent för
              2015. Hjulen i Sverige kommer att rulla allt bättre av sig själva.
            </seg>
            <seg xml:id="i-0823358d86449e78-0">
              I ett sådant läge menar vi att det är rätt att notera ett omslag,
              att gå från att ha varit med att stimulera svensk ekonomi och
              svensk konsumtion för att inte se jobb gå förlorade till att i
              stället återföra svensk ekonomi till balans och överskott när
              det gäller offentliga finanser. Varför? Jo, därför att vi måste
              ha uthållighet inför nästa lågkonjunktur och finanskris. Och tro
              mig: Sådana kommer att återkomma och återuppstå.
            </seg>
            <seg xml:id="i-e464ce2255ef7cd0-0">
              Vi vill inte försätta Sverige i ett sådant läge som andra länder
              befunnit sig i, att man börjar bromsa mitt under en lågkonjunktur.
              Därför måste vi som sagt samla i ladorna. Det kommer att få som
              konsekvens precis det som Henrik von Sydow tar upp, en krona-för-krona-princip.
              Det vi vill göra – och det finns saker vi vill göra – måste vi
              finansiera krona för krona på ett ansvarsfullt vis. Det gäller
              för oss men också för alla andra partier, menar jag, i denna riksdag.
            </seg>
            <seg xml:id="i-a553e849ee17b001-0">
              Den svenska industrin
            </seg>
          </u>
          <note type="speaker" xml:id="i-6908d569cfab2228-0">
            Anf. 48 CARL B HAMILTON (FP):
          </note>
          <u who="carl_b_hamilton_f30000" xml:id="i-21fba6df641d7c81-0">
            <seg xml:id="i-d33d105c51914810-0">
              Fru talman! Jag har tagit med mig Dagens Industri för i går och
              i dag. Det är en tidning som, kan man säga, rätt mycket återspeglar
              det producerande Sveriges intressen och problem. I går presenterade
              tidningen en genomgång av Socialdemokraternas politik och konsekvenserna
              av den och i dag av Miljöpartiets.
            </seg>
            <seg xml:id="i-0b2950375119f960-0">
              En intressant observation som tidningen efter sina genomgångar
              gör är att Socialdemokraternas åtgärder – skattehöjningar, avgiftshöjningar
              och olika regeländringar – främst är riktade mot tjänstesektorn
              och tjänstejobben medan Miljöpartiets, visar analysen, framför
              allt är riktade mot industrin. 19 miljarder ska de pungslå industrin.
              Här har vi det producerande Sverige mot det konsumerande Sverige
              med mer åt allt och alla.
            </seg>
            <seg xml:id="i-ca57f4f7de628876-0">
              Vi får en bild där de ledande oppositionspartierna valt att dela
              upp näringslivet i två delar. Det blir en huggsexa. Den ena tar
              den ena delen och den andra den andra delen.
            </seg>
            <seg xml:id="i-f04f26cc1acebc4c-0">
              Hur ska vi, herr statsminister, skydda det producerande Sverige
              i denna valrörelse?
            </seg>
          </u>
          <note type="speaker" xml:id="i-2991134f50f9a3d5-0">
            Anf. 49 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-10">
            <seg xml:id="i-aa0e98c9c74dad6d-0">
              Fru talman! Vi har en mycket tydlig delning i svensk ekonomi
              med bättre efterfrågeläge när det gäller inhemsk tjänstesektor,
              med mycket jobbskapande, medan det fortfarande är en svagare efterfrågan
              i den svenska basnäringen, industrin, exportnäringarna. Det är
              dels en följd av att efterfrågan från omvärlden är lägre, dels
              en följd av att den svenska kronan är historiskt stark, vilket
              påverkar i sammanhanget.
            </seg>
            <seg xml:id="i-ddfee639688c3248-0">
              Vad ska man göra kring detta? Till att börja med är det viktigt
              att påpeka att vi har en bra energiöverenskommelse inom Alliansen
              som möjliggör säkrare energiförsörjning, vilket är viktigt för
              svensk basindustri. Vi har gjort stora investeringar i forskning,
              och vi har gjort innovationsinsatser. Det är viktigt för svenskt
              näringsliv, inte minst för den tunga industrin när det gäller
              att ligga i framkant.
            </seg>
            <seg xml:id="i-d21dc777b0b601aa-0">
              Vi är pådrivande för att vi ska ha bra förutsättningar för handel.
              Även i vår tid finns många handelshinder kvar, och då menar jag
              inte den typ av handelsförhandlingar vi har med USA – de är förstås
              välkomna – utan handelshinder också inom Europa. Det är några
              av de saker vi behöver göra något åt för att balansera de efterfrågeproblem
              som vi ser för svensk industri.
            </seg>
            <seg xml:id="i-859165971264ab01-0">
              Produktionen av livsmedel i Sverige
            </seg>
          </u>
          <note type="speaker" xml:id="i-8f5245917d83c15e-0">
            Anf. 50 ANDERS ÅKESSON (C):
          </note>
          <u who="anders_akesson_882924" xml:id="i-a4fe37dccc3ad519-0">
            <seg xml:id="i-77726c1440b59791-0">
              Fru talman! Statsministern! Den primärproduktion vi har inom
              svenskt jordbruk och som sedan vidareförädlas till livsmedel,
              industriråvara och energi är en stor näring. Jag hävdar – och
              jag tror att statministern delar den bilden – att den bidrar till
              tillväxt i alla delar av vårt land och till att landskapet hålls
              öppet. Med denna primärproduktion som ett slags ekonomisk ryggrad
              växer även andra näringar över hela landet och på svensk landsbygd,
              besöksnäringen och så vidare.
            </seg>
            <seg xml:id="i-429dcb61f1e64191-0">
              Jag skulle vilja fråga statsministern hur han ser på primärproduktionen
              av livsmedel i vårt land.
            </seg>
          </u>
          <note type="speaker" xml:id="i-15ffe345311ce4a1-0">
            Anf. 51 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-11">
            <seg xml:id="i-8d58b575d8395e52-0">
              Fru talman! Den är naturligtvis mycket viktig för många människor
              i Sverige. Det finns en växande vilja och ett intresse av det
              närodlade, av det som kommer från bygden där man är uppväxt, men
              också att få handla svenskt. Det är mycket en konsumentfråga och
              därmed upp till var och en. Det står och väger mellan det som
              är importerat och någon gång billigare och det som är inhemskt
              och ofta dyrare eftersom vi inhemskt har en lång rad krav som
              är högre än de krav som gäller i vår omvärld. Det är viktigt att
              konsumentmakten bejakar det. Vi har sagt att det är av stort värde
              att djur i det sammanhanget blir bättre behandlade i Sverige.
            </seg>
            <seg xml:id="i-fc95434dc4e015c0-0">
              Jag vill instämma i att primärproduktionen naturligtvis är grundläggande
              och viktig. Men den är svår att styra över just för att det är
              fråga om konsumentmakt. Då handlar det inte bara om hur vi importerar.
              Jag noterar att vi när det till exempel gäller griskött påverkas
              starkt av att Ryssland stängt för import av svenskt griskött,
              vilket innebär bortfall av en viktig marknad. Även här blir vi
              påminda om vikten av att hålla handelshinder borta och om vikten
              av att marknader inte stängs.
            </seg>
            <seg xml:id="i-b7a7f182b720e23c-0">
              Mänskliga rättigheter i Uganda
            </seg>
          </u>
          <note type="speaker" xml:id="i-4e1fd7a2e9838b40-0">
            Anf. 52 ANNIKA ECLUND (KD):
          </note>
          <u who="annika_eclund_8435c4" xml:id="i-2612a20202e84cd9-0">
            <seg xml:id="i-e86ef43db68295df-0">
              Fru talman! Jag har en fråga som gäller situationen i Uganda.
              År 2006 hade jag förmånen att besöka Uganda. Sedan dess har utvecklingen
              i landet gått framåt på många områden. Fattigdomen minskar, aidsepidemin
              bekämpas och ekonomin stärks.
            </seg>
            <seg xml:id="i-3213d191edf7fee5-0">
              Det finns ett område som har försämrats i Uganda, och det är
              respekten för människovärdet. Den lag som nyligen godkänts innebär
              att homosexuella hotas av fängelse, och det blir olagligt att
              inte polisanmäla en person som man misstänker är homosexuell.
              Lagstiftningen kränker människovärdet. Men människan har samma
              absoluta och okränkbara värde oavsett sexuell identitet.
            </seg>
            <seg xml:id="i-c9f7ebc69cf7be95-0">
              Utifrån att Ugandas nya lag står i konflikt med just människovärdet
              och diskriminerar hbt-personer vill jag fråga statsministern hur
              Sverige kan påverka situationen i Uganda vad gäller mänskliga
              rättigheter.
            </seg>
          </u>
          <note type="speaker" xml:id="i-d389b5e72c646787-0">
            Anf. 53 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-12">
            <seg xml:id="i-9b1c6db11c049caa-0">
              Fru talman! När presidenten undertecknade lagen var finansminister
              Anders Borg i landet och markerade då mycket tydligt att det är
              en för oss förkastlig lagstiftning. Vi har meddelat att vi nu
              ämnar se över det bistånd som Sverige ger till Uganda, som för
              2013 var 250 miljoner kronor – detta i akt och mening att utöva
              påtryckningar på Uganda när det gäller den nya lagstiftningen.
            </seg>
            <seg xml:id="i-6284012e72952d9d-0">
              Jag använder uttrycket se över, för jag tycker att vi ska ta
              oss tid att gå igenom vad som är ändamålsenligt. Mycket av biståndet
              är behjälpligt vid utvecklingsarbetet, såsom möjligheter till
              skolgång och stöd till demokratiutveckling av olika slag. Stödet
              måste tjäna sitt syfte. Samtidigt vill vi vara tydliga med att
              markera på det sätt vi kan. Sedan framför vi naturligtvis i olika
              sammanhang kritik mot lagstiftningen.
            </seg>
            <seg xml:id="i-d45e957d754d3e37-0">
              Vi ämnar återkomma när vi gjort genomgången, och givetvis fortsätter
              vi att rikta kritik mot lagstiftningen.
            </seg>
            <seg xml:id="i-3bafb0d212e96077-0">
              Vägtransporterna
            </seg>
          </u>
          <note type="speaker" xml:id="i-56e4f9e5ebd9c80b-0">
            Anf. 54 MONICA GREEN (S):
          </note>
          <u who="monica_green_e58cbb" xml:id="i-b2c249e4834cf463-0">
            <seg xml:id="i-4647a76b997f2c05-0">
              Fru talman! En viktig jobb- och tillväxtfråga är ordning och
              reda på jobben och på våra vägar.
            </seg>
            <seg xml:id="i-7048d45294fa4b38-0">
              Alliansen har valt att höja banavgifterna, vilket medfört att
              alltmer tungt gods nu går på våra vägar. EU-reglerna säger att
              man kan ha cabotageregler och köra i inrikestrafik, men sedan
              ska man lämna landet och köra hem till sitt eget land. Ni har
              valt att vara passiva när det gäller det förhållandet. Det har
              medfört att det nu finns en oseriös transportnäring. Den seriösa
              näringen håller på att slås ut, och ni står passiva.
            </seg>
            <seg xml:id="i-155772f5b44513e6-0">
              Ett enigt trafikutskott krävde redan för två år sedan att vi
              måste få ordning och reda på våra vägar. Men ni är nöjda med sakernas
              tillstånd, och propositionsförteckningen visar att ni inte kommer
              att lägga fram några andra förslag. Ni är nöjda med slaveriliknande
              förhållanden på våra vägar. Eller är ni inte det, statsministern?
            </seg>
          </u>
          <note type="speaker" xml:id="i-a2a6f05123b74633-0">
            Anf. 55 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-13">
            <seg xml:id="i-1b96d300dbce29e1-0">
              Fru talman! Vi tycker att det är viktigt att vi har sjysta villkor
              på den svenska arbetsmarknaden men att vi också har öppna gränser
              mot vår omvärld och att vi inte agerar med protektionism i tron
              att det ska lägga en bättre grund i Sverige eller i kontakt med
              andra länder. Om det förekommer felaktig lönesättning eller att
              man inte respekterar regler på arbetsmarknaden ska det naturligtvis
              kontrolleras och rättas till.
            </seg>
            <seg xml:id="i-924fc79ce7e7545f-0">
              Nu har Socialdemokraterna föreslagit en kilometerskatt som de
              egentligen inte har föreslagit, för den finns så att säga inte
              annat än nämnd i någon mening här och där. Den är inte utformad,
              så vi vet de facto inte hur det är tänkt att den ska se ut. Vi
              förstår att den ska ge väldigt stora inkomster, och det som ger
              stora inkomster måste ju någon betala. Effekterna av förslaget
              är högst oklara.
            </seg>
            <seg xml:id="i-6488f2d22dba8308-0">
              Jag tror att det är fel signal att göra det dyrare med alla typer
              av transporter i Sverige, eftersom de är väldigt viktiga för exportindustrin
              och jobben, inte minst i de mer glest befolkade delarna av landet.
            </seg>
            <seg xml:id="i-bff6dea7f197075e-0">
              Den privata skuldsättningen
            </seg>
          </u>
          <note type="speaker" xml:id="i-984d39b5aae11456-0">
            Anf. 56 SVEN-ERIK BUCHT (S):
          </note>
          <u who="sven-erik_bucht_2838b5" xml:id="i-e903f2ac696a4fbf-0">
            <seg xml:id="i-748000a22be24fa8-0">
              Fru talman! Riksbanken har vid ett flertal tillfällen varnat
              för hög privat skuldsättning i vårt land.
            </seg>
            <seg xml:id="i-2158473ee5d6fea4-0">
              Vi kan nu notera att alliansregeringen lägger fram ett förslag
              om att minska studiestödet med 300 kronor och i stället stimulera
              studenterna till att ta lån. Det innebär att många kommer att
              skuldsätta sig betydligt hårdare.
            </seg>
            <seg xml:id="i-c95c8af7a257c7d3-0">
              En tidigare statsminister myntade uttrycket: Den som är satt
              i skuld är icke fri.
            </seg>
            <seg xml:id="i-ad6c3159839a7004-0">
              Min fråga till statsministern är: Ser statsministern något samband
              mellan frihetsbegreppet och hög skuldsättning? Och anser statsministern
              att Riksbanken har fel när man säger att den privata skuldsättningen
              i landet är hög?
            </seg>
          </u>
          <note type="speaker" xml:id="i-8a99cf5c9a323409-0">
            Anf. 57 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-14">
            <seg xml:id="i-e8a85640d5fccafc-0">
              Fru talman! Riksbanken i Sverige är oberoende och fri att göra
              sina bedömningar på vilka de sedan baserar räntesättning. Det
              är inte bara Riksbanken utan också internationella bedömare som
              talare om en hög skuldsättningsnivå när det gäller svenska hushåll.
              Oron gäller lån som tas för att betala dyra bostäder. Det finns
              en interaktion mellan ökade lån och prisbildningsmekanismerna
              för bostadsrätter och villor, framför allt i våra större städer.
              Det är den spiralen man är orolig för, inte det faktum att vi
              har ett system för studerandefinansiering i Sverige som är mer
              generöst än i övriga delar av världen. Vi får hålla isär vad det
              finns en oro för och vad det inte finns en oro för.
            </seg>
            <seg xml:id="i-57bf1515423c00cb-0">
              Vissa åtgärder har satts in, bland annat ett bolånetak. Men som
              alltid när man sätter in den typen av åtgärder möter det en annan
              typ av kritik. Det är att unga inte utan större kapitalinsatser
              kan komma in på bostadsmarknaden, det vill säga varje åtgärd för
              att dämpa det ena problemet tenderar att skapa andra problem.
              Det tycker jag att man ska ta med i beräkningen när man för den
              här debatten.
            </seg>
            <seg xml:id="i-c45e6be58e03a9bb-0">
              Restaurangmomsen och anställning av unga
            </seg>
          </u>
          <note type="speaker" xml:id="i-b8e6419193361309-0">
            Anf. 58 MONTASER ENEIM (M):
          </note>
          <u who="unknown" xml:id="i-743e1409d5515a79-15">
            <seg xml:id="i-a623a9f96deb6631-0">
              Fru talman! Jobben är den absolut viktigaste frågan för att få
              välfärd. Det är min bestämda uppfattning. Ju fler som jobbar och
              bidrar, desto starkare blir våra offentliga finanser.
            </seg>
            <seg xml:id="i-de784020dc53b4e2-0">
              Regeringen har genom sina reformer underlättat för arbetsgivare
              att våga anställa unga genom sänkt arbetsgivaravgift och inte
              minst sänkt restaurangmoms.
            </seg>
            <seg xml:id="i-e43a494a14b53967-0">
              Jag har fått min fråga från oroliga arbetsgivare och restaurangägare
              hos vilka många unga får sitt första jobb. Oron handlar om höjda
              avgifter och fördubbling av restaurangmomsen om de rödgröna får
              som de vill.
            </seg>
            <seg xml:id="i-ad58501f6cec2d67-0">
              Min fråga till statsministern lyder: På vilket sätt kommer deras
              förslag att slå mot jobben, och hur kommer det att påverka Sveriges
              skattekraft?
            </seg>
          </u>
          <note type="speaker" xml:id="i-eb1fb2b37192ab81-0">
            Anf. 59 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-16">
            <seg xml:id="i-6c7dfcf0b6ccfbc2-0">
              Fru talman! Jag tror att vi ska vara medvetna om att trösklarna
              in till den svenska arbetsmarknaden hela tiden stiger och att
              det är en svårighet framför allt för dem som inte tidigare har
              haft arbete, väldigt ofta våra unga. Då är det särskilt viktigt
              att titta på branscher som går lite mot den trenden, som fungerar
              som dörröppnare när andra dörrar inte är lika öppna. En av dem
              är mycket tydligt restaurangbranschen.
            </seg>
            <seg xml:id="i-db240a2703541687-0">
              Det intressanta när Arbetsförmedlingen presenterar prognoser
              över var det är bäst drag på den svenska arbetsmarknaden är att
              den pil som står rakt upp är just efterfrågan på personal i restaurang-
              och hotellnäringen. Det är läget just nu.
            </seg>
            <seg xml:id="i-6df9009e40eba983-0">
              Det verkar väldigt märkligt att i det läget föreslå en fördubbling
              av momsen på dessa tjänster. Från den 1 juli i sommar går vi ned
              till 10 procents arbetsgivaravgift för personer under 23 år. Att
              då i realiteten föreslå en tredubbling av arbetsgivaravgifterna,
              som slår dubbelt mot den sektor som just nu alltså skapar väldigt
              många jobb för unga, är för mig svårt att förklara. Det är naturligtvis
              en av valrörelsens absolut viktigaste frågor hur man kan föreslå
              detta.
            </seg>
            <seg xml:id="i-5dd117aea3200bad-0">
              Sveriges internationella klimatarbete
            </seg>
          </u>
          <note type="speaker" xml:id="i-e725c7134b502601-0">
            Anf. 60 HELENA LEANDER (MP):
          </note>
          <u who="helena_leander_75e865" xml:id="i-c3bd0eb1ba8ec01a-0">
            <seg xml:id="i-121bc9826cf1ffae-0">
              Fru talman! När statsministern avfärdar alla våra förslag till
              hur vi ska få ett mer klimatsmart Sverige brukar vi få höra att
              vi ska arbeta internationellt i stället. Nu har vi chansen att
              göra det och påverka EU:s klimatmål till 2030.
            </seg>
            <seg xml:id="i-ee6dedeed0a25752-0">
              En rad länder krävde tidigt att kommissionen skulle lägga fram
              tre bindande mål för minskade utsläpp, förnybar energi och energieffektivisering,
              något som enligt kommissionens förslag skulle ha fördelar inte
              bara för klimatet utan också för jobben och hälsan jämfört med
              bara ett utsläppsmål.
            </seg>
            <seg xml:id="i-8295649f1cc7c3a2-0">
              I Sverige har företrädare för såväl näringsliv som miljöorganisationer
              krävt att Sverige ska göra detsamma, men regeringen har hittills
              varit knäpptyst. Först nu, dagar innan EU:s ministrar ska diskutera
              frågan, har man bestämt sig, och då för bara ett mål.
            </seg>
            <seg xml:id="i-98341ca7e0a93c9c-0">
              Även om man försöker blanda bort korten genom att räkna in utsläppsminskningar
              utanför EU kvarstår faktum att regeringens linje är mindre ambitiös
              än EU-parlamentets. Är det så Sverige ska driva på internationellt
              för klimatet?
            </seg>
          </u>
          <note type="speaker" xml:id="i-45ec14a24164cec6-0">
            Anf. 61 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-17">
            <seg xml:id="i-ca12d7c6cf19a1f5-0">
              Fru talman! Jag vill bara påpeka att Sverige är ett av de första
              länder som över huvud taget har tagit ställning till de kommissionsförslag
              som har kommit fram, och när vi har tagit ställning har vi tagit
              precis den ställning som andra länder har tagit. Det är ingen
              som har en avvikande uppfattning, vad jag har noterat än så länge,
              men alla länder har förvisso inte tagit ställning ännu.
            </seg>
            <seg xml:id="i-55b78d40299b1a91-0">
              Det som vi tycker är överordnat är själva utsläppsreduktionen,
              och vi bejakar att det ska finnas ett mål på 40 procent som är
              fördelat inom EU efter en bördefördelning. Då vill jag påpeka
              att denna bördefördelningsdiskussion är mycket svår. Det spelar
              väldigt stor roll om man väljer att göra bördefördelningen med
              kostnadseffektivitet eller bnp-fördelad. Jag var med om den förhandlingen
              förra gången, och det var en av de svåraste förhandlingar jag
              har varit med om. Det spelar väldigt stor roll hur man väljer.
            </seg>
            <seg xml:id="i-af67066f1a21af7c-0">
              Till detta har vi sagt att vi kan bejaka att kommissionen föreslår
              en höjning av målet för förnybar energi till 27 procent, men vi
              tycker att det är rätt att de inte önskar bördefördela den. Och
              vi tycker att energieffektiviseringsmålet, som finns sedan tidigare,
              gott kan analyseras innan man bestämmer sig för ett nytt.
            </seg>
            <seg xml:id="i-0ed2509b68ba842a-0">
              Det viktigaste är det som har störst klimatpåverkan, nämligen
              utsläppsreduktionerna. Där har vi föreslagit att vi ska biträda
              det som kommissionen har föreslagit men med tillägget att vi ska
              lägga på 10 procent för internationella krediter, vilket är mycket
              resurseffektivt.
            </seg>
            <seg xml:id="i-28672c6f884e9d34-0">
              Välfärdens framtida finansiering
            </seg>
          </u>
          <note type="speaker" xml:id="i-fcd7be45d7781ace-0">
            Anf. 62 GUSTAV NILSSON (M):
          </note>
          <u who="gustav_nilsson_b00398" xml:id="i-a21ef5040b5c0a7a-0">
            <seg xml:id="i-9b25bb11b95b2bdb-0">
              Fru talman, statsministern! Min fråga handlar om välfärdens framtida
              finansiering.
            </seg>
            <seg xml:id="i-8913f2ddfe110c6f-0">
              Sveriges Kommuner och Landsting, SKL, redovisade för några dagar
              sedan en rapport som visade att vård, skola och omsorg får mer
              resurser än någonsin. Alliansregeringens politik ger resultat.
            </seg>
            <seg xml:id="i-dc00b788e88b4bfe-0">
              Samtidigt ser vi ett behov av ökade resurser i framtiden. Vi
              har en åldrande befolkning, en befolkning som kommer att ställa
              högre krav på välfärdstjänsterna.
            </seg>
            <seg xml:id="i-079d485b54110dcc-0">
              På ett övergripande plan är utgångsläget i Sverige mycket bättre
              än i många andra länder. Vi har en väl utvecklad välfärd och en
              stark ekonomi att bygga vidare på för att klara framtida utmaningar.
              Men vi vet att behoven, kraven och förväntningarna kommer att
              öka, och det kräver en ekonomi som växer.
            </seg>
            <seg xml:id="i-9150bdc3f76ca210-0">
              Hur ser statsministern på frågan om välfärdens finansiering i
              framtiden?
            </seg>
          </u>
          <note type="speaker" xml:id="i-d198cd294be4be90-0">
            Anf. 63 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-18">
            <seg xml:id="i-edf442e1f114dff6-0">
              Fru talman! Vi kan se i internationella jämförelser att svensk
              ekonomi växer snabbare än andra utvecklade länders ekonomier.
              Eftersom vi har en bevarad utgiftskvot, alltså andelen offentliga
              utgifter av vår samlade ekonomi 2006–2014, innebär det att med
              en växande ekonomi har tillskotten till skattefinansierade verksamheter
              blivit rätt betydande. Det syns särskilt tydligt när det gäller
              förskola och äldreomsorg, men vi har också fattat aktiva budgetbeslut
              om att tillföra drygt 5 ½ miljard till den svenska skolan.
            </seg>
            <seg xml:id="i-3bc60b84c2fad2ac-0">
              Det har varit rätt och riktigt, därför att det säkrar att vi
              kan ha en fortsatt bra kvalitet. Det möter det faktum att vi får
              både fler äldre och glädjande nog också fler yngre till följd
              av ökat barnafödande.
            </seg>
            <seg xml:id="i-b6c3bf9e8895b886-0">
              Jag tror att den fortsatta nyckeln är god tillväxt byggd på en
              arbetslinje, att fler jobbar. Men jag tror också att vi måste
              föra en diskussion om att det blir mer naturligt att uppmuntra
              äldre att vara kvar i arbetskraften och få ett längre arbetsliv.
              Det är en naturlig konsekvens av att vi lever allt längre. Då
              kan vi också säkra välfärden.
            </seg>
            <seg xml:id="i-d06351cefe5ff28e-0">
              De arbetslösas ekonomiska situation
            </seg>
          </u>
          <note type="speaker" xml:id="i-0faac6c8443d5419-0">
            Anf. 64 PETER PERSSON (S):
          </note>
          <u who="peter_persson_b021b6" xml:id="i-77ffc295681f2783-0">
            <seg xml:id="i-73458b14e17b0bac-0">
              Fru talman! Massarbetslösheten är regeringens ansvar och regeringens
              stora misslyckande. Antalet arbetslösa har sedan regeringsskiftet
              2006 ökat med nära 200 000.
            </seg>
            <seg xml:id="i-80648b08b360bb88-0">
              Vi administrerar i dag en arbetslöshet på drygt 400 000. Er strategi
              för att få till stånd flera jobb var skattesänkningar som nu betalas
              av den svenska välfärden och försämringar av sociala ersättningar,
              arbetslöshetsförsäkring och sjukersättning.
            </seg>
            <seg xml:id="i-98c4442a75e4b2b8-0">
              I dag kan vi läsa i medier att andelen fattiga bland de arbetslösa
              uppgår till 30 procent. Det är en dramatisk andel av dem som är
              arbetslösa som också är ekonomiskt fattiga.
            </seg>
            <seg xml:id="i-985bd3569bc5ea7d-0">
              På vilket sätt, statsministern, får människor bättre förutsättning
              att komma tillbaka till arbetsmarknaden om de också görs ekonomiskt
              fattiga?
            </seg>
          </u>
          <note type="speaker" xml:id="i-8240b7e8891fa30d-0">
            Anf. 65 Statsminister FREDRIK REINFELDT (M):
          </note>
          <u who="unknown" xml:id="i-743e1409d5515a79-19">
            <seg xml:id="i-c041602c40f3fff0-0">
              Fru talman! Sysselsättningen har vuxit med över 200 000. Ohälsotalen
              och det faktum att utanförskapet har minskat påverkar också bilden.
              Vi har ungefär 180 000 färre förtidspensionärer jämfört med när
              vi tillträdde. Det var förtidspension som var den socialdemokratiska
              huvudmetoden för att dölja arbetslösheten. Många av dem som stod
              nära arbetsmarknaden har nu fått jobb.
            </seg>
            <seg xml:id="i-c6a295b7ab09a7b2-0">
              Många av dem som under era år vid makten hamnade i förtidspension
              försöker nu få arbete. Det förändrar vilka det är som ännu inte
              har fått jobb. Det gör att vi behöver ha en bättre verktygslåda
              och mer aktiva insatser, eftersom många nu står längre från arbetsmarknaden
              än vad som gällde tidigare. Det är vad som har skett. Vi fortsätter
              naturligtvis med vår arbetslinje och att uppmuntra att fler ska
              kunna få jobb.
            </seg>
            <seg xml:id="i-be22b88ea4e94aeb-0">
              Sedan jobbar vi med två olika mått. Den absoluta fattigdomen
              trycks tillbaka i Sverige trots lågkonjunktur. Det är bland annat
              till följd av att vi har riktat åtgärder till familjer med svag
              ekonomi. Det faktum att det lönar sig bättre att arbeta, att den
              som har haft jobb och en bra löneutveckling har fått det bättre,
              framställs som att den relativa fattigdomen växer. Jag tycker
              att det är ett otillräckligt och delvis felaktigt mått att hänvisa
              till.
            </seg>
            <seg xml:id="i-dc2e8e11ea446f40-0">
              Ett framtida EU-medlemskap för Ukraina
            </seg>
          </u>
          <note type="speaker" xml:id="i-0c0cb936d1ef00eb-0">
            Anf. 66 HANS WALLMARK (M):
          </note>
          <u who="hans_wallmark_259cf8" xml:id="i-bce01f4d5964594c-0">
            <seg xml:id="i-77e4e4e3c8fe735a-0">
              Fru talman! År 2014 är också Europavalåret, statsministern. Vi
              kan se lite olika tendenser. Vi hör inskränkthetens röster i den
              europeiska debatten där man bär skyltar som har orden Go Home!
              och där man på olika sätt sprider rädslans budskap.
            </seg>
            <seg xml:id="i-f3b4c77a283822b7-0">
              Vi ser också andra länder utanför EU28-kretsen– till exempel
              Ukraina, som är i mångas hjärta dagar som dessa – där den europeiska
              symbolen är en frihetssymbol. Det är en symbol för demokrati,
              öppenhet och antikorruption.
            </seg>
            <seg xml:id="i-5e7a309435c100c2-0">
              Därför är min fråga till statsministern om Sverige långsiktigt
              i den europeiska familjen – med de övriga 27 medlemsstaterna,
              där vi är den 28:e – kommer att verka för att Ukraina, om dess
              medborgare så önskar och om landet uppfyller de grundläggande
              villkoren, ska ha en möjlighet att en dag kunna bli medlem i vår
              gemenskap och union.
            </seg>
          </u>
          <note type="speaker" xml:id="i-a1dc199348614363-0">
            Anf. 67 Statsminister FREDRIK REINFELDT (M):
          </note>
          <u who="unknown" next="cont" xml:id="i-733b5cc3081c4d66-1">
            <seg xml:id="i-0e7e08571832298f-0">
              Fru talman! Det enkla svaret på den frågan är ja. Jag tror att
              det finns ett väldigt brett stöd för detta i Sveriges riksdag.
              Det är dock inte allas uppfattning inom Europeiska unionen att
              vi på det sättet ska signalera medlemskap ens i en mer avlägsen
              framtid. Det finns en väldig skepsis mot ytterligare utvidgning
              av Europeiska unionen.
            </seg>
            <seg xml:id="i-f46f179411ad8f0a-0">
              Vi har mer haft uppfattningen att följer man bara de regler och
              kriterier som finns ska dörren stå öppen för alla som har kvalificerat
              sig. Det är mer rätt och riktigt. Dessutom är det ett sätt att
              säkerställa att man reformerar i en riktning där man når de gemensamma
              europeiska värden som handlar om marknadsekonomi, demokrati, rättsstat
              och att vara på alla sätt välfungerande och trycka tillbaka korruption.
              De andra vägvalen som erbjuds är ofta så mycket värre.
            </seg>
            <seg xml:id="i-378bc8bf4534a92b-0">
              Detta är mycket viktigare i ett Europa där väldigt många av de
              sjukdomar som alltid har drabbat denna kontinent – revanschism,
              hat mellan olika etniska grupper, alltför extrem nationalism –
              återigen hörs och syns runt om i Europa. Detta måste vara vårt
              fortsatta motmedel.
            </seg>
          </u>
          <note xml:id="i-d91727781da85039-0">
            Anf. 68 FÖRSTE VICE TALMANNEN:
          </note>
          <u who="unknown" prev="cont" xml:id="i-bd83fc41f8bb30ed-1">
            <seg xml:id="i-c0b5f96b12a7be41-0">
              Därmed tackar jag statsministern och deltagarna i denna frågestund.
            </seg>
          </u>
          <note xml:id="i-cf26af1a01ad1cae-0">
            9 § Kommunala frågor
          </note>
          <note type="speaker" xml:id="i-4b9e20549e89b004-0">
            Anf. 69 PIA NILSSON (S):
          </note>
          <u who="pia_nilsson_f6a18a" next="cont" xml:id="i-78c7a07e12938c3a-0">
            <seg xml:id="i-8b094240d99d1d0c-0">
              Fru talman! Sverige är ett fantastiskt land att leva i. Men någonting
              håller på att hända när vi nås av allt fler larmrapporter om våra
              skolelevers kunskapstapp, allt fler larmrapporter om vanvård av
              våra gamla och allt fler larmrapporter om överbeläggningar på
              våra sjukhus. Någonting håller på att gå sönder!
            </seg>
            <seg xml:id="i-3569e275c145a6d0-0">
              För i takt med de sjunkande skolresultaten och de ökade överbeläggningarna
              slår de privata välfärdsbolagen nya vinstrekord. Under de senaste
              fyra åren har de tio största bolagen gjort en vinst på närmare
              10 miljarder, enligt Statistiska centralbyrån.
            </seg>
            <seg xml:id="i-6ec7e7340266fa4c-0">
              Det är 10 miljarder kronor i vinst. För riskkapitalisterna har
              svensk välfärd blivit ett guldrushens Klondike. Var det den här
              utvecklingen som Carl Bildt såg framför sig när han som nyvald
              statsminister 1991 deklarerade att Sverige skulle skapa Europas
              bästa skola där alla ges rätt att fritt välja med hjälp av en
              styrande elevpeng?
            </seg>
            <seg xml:id="i-17ebdf246e0cf9e3-0">
              Nej, jag tror inte att någon ansvarig politiker på 90-talet kunde
              förutse en utveckling av det här slaget. Tanken var nog snarare
              att bana väg för fler idéburna aktörer. Men det mesta talar i
              dag för att friskolor som drivs av ideella organisationer, kooperativ
              eller stiftelser inte går någon ljus framtid till mötes.
            </seg>
            <seg xml:id="i-767da61226792b21-0">
              I stället vallfärdar flera av världens största riskkapitalbolag
              till Sverige och till svensk skola inte för att höja kunskapsnivåerna,
              utan för att skära guld med täljkniv. För riskkapitalisterna har
              svenska skolan blivit synonymt med snabba klipp.
            </seg>
            <seg xml:id="i-a3ea45400cc59af3-0">
              Fru talman! Vart tar då vinsten vägen? Sveriges största friskoleföretag
              Academedia gjorde en vinst 2011 på 208 miljoner, vilket motsvarar
              ungefär 400 nya lärare. Men några fler lärare anställdes inte,
              utan pengarna lades i stället på hög.
            </seg>
            <seg xml:id="i-516354f57d5554c6-0">
              Riskkapitalbolagens affärsidé är inte att plocka ut höga vinster
              varje år utan att få företagen att öka i värde för att sedan säljas
              med rejäl vinst efter några år. Investerarna väntar sig en avkastning
              på i princip 25 procent varje år. När Academedia ska säljas efter
              låt säga fem år måste värdet på bolaget ha ökat med miljardbelopp
              för att investerarna ska vara nöjda.
            </seg>
            <seg xml:id="i-77ba7001176996fb-0">
              Dessa miljardbelopp är ingenting annat än rena och skära skattemedel,
              miljarder som skulle ha gått till att anställa fler lärare, miljarder
              som skulle ha fått fler elever att nå kunskapsmålen, miljarder
              som skulle ha gjort skillnad i skolan.
            </seg>
            <seg xml:id="i-5368e46c601a83e8-0">
              Fru talman! Den här utvecklingen måste hejdas för att skydda
              elever och lärare men också de seriösa friskolor som berikar skolvärlden
              med många nya spännande pedagogiska inriktningar, och där vinsten
              de facto återinvesteras.
            </seg>
            <seg xml:id="i-6d2ef04b04b82661-0">
              Skolan ska handla om elever, rätten till en bra utbildning och
              goda kunskapsresultat – inte om snabba cash! Därför föreslår vi
              socialdemokrater nationella kvalitetslagar för ordning och reda
              i välfärden.
            </seg>
            <seg xml:id="i-8d54823cc2154bf1-0">
              Genom att ställa tuffare och tydligare krav på bland annat bemanning
              kan kvaliteten förbättras och privata vinster avsevärt begränsas,
              samtidigt som mångfald och valfrihet garanteras.
            </seg>
            <seg xml:id="i-fd5664e632446c06-0">
              Vi vill också ställa hårdare krav på vilka som får driva välfärdstjänster.
              Kompetens, seriositet och långsiktigt ägande är krav som måste
              ställas. Varje skolenhet, varje äldreboende och varje vårdcentral
              ska dessutom öppet kunna redovisa sin ekonomi, så att vi kan se
              hur våra skattepengar används.
            </seg>
            <seg xml:id="i-1bf5337e595f33b9-0">
              Det är inte rimligt att låta friskolor ha 20 procent färre lärare
              jämfört med de kommunala skolorna eller att låta bemanningen på
              privata äldreboenden vara betydligt lägre än i de kommunala.
            </seg>
          </u>
          <note xml:id="i-54176c8471f905cd-0">
            Fru talman! Jag yrkar därmed bifall till reservation 1.
          </note>
          <u who="pia_nilsson_f6a18a" prev="cont" xml:id="i-1740c1e9711eec93-0">
            <seg xml:id="i-a5072f05d88d35ba-0">
              Plötsligt har verkligheten även kommit i kapp vissa partier i
              Alliansen som insett att all privatisering trots allt inte alltid
              är god privatisering och att något mer kanske måste göras. En
              ägarprövningsutredning tillsattes för drygt ett år sedan för att
              utreda om det finns ytterligare krav som kan ställas på dem som
              äger och driver välfärdsföretag. Uppdraget skulle egentligen ha
              redovisats i morgon, men tiden har förlängts till den 1 november.
              Regeringen vill nämligen, och lyssna nu, att utredningen även
              ska belysa frågan om det är lämpligt att kräva av ett aktiebolag
              som bedriver friskola att utbildningen ska vara av god kvalitet.
              Om kravet, fru talman, på utbildning av god kvalitet inte rättsligt
              passar in i bolagsordningar ska väl heller inte aktiebolag bedriva
              skolverksamhet över huvud taget? Det är en given logik för mig
              och för många andra att kvalitet går före vinst och snabba klipp.
            </seg>
            <seg xml:id="i-bfb8a37288a625ec-0">
              På tal om snabba klipp, fru talman, såldes för sex år sedan vårdcentralen
              Serafen i Helsingfors till en grupp läkare för 700 000 kronor.
              Lokaler, utrustning, kundkrets och personal ingick i köpet. Fyra
              år senare sålde läkarna Serafen vidare till ett riskkapitalbolag
              för 20 miljoner. 19 miljoner gick rätt ned i fickorna på de läkare
              som köpte den här vårdcentralen för 700 000 kronor. Vilket klipp!
            </seg>
            <seg xml:id="i-0a2666b29508003c-0">
              Försäljningen av Serafen är bara ett i raden av exempel på hur
              ideologisk förblindelse driver igenom de mest usla affärer för
              skattebetalarna. Kritiken mot Serafen blev till slut så massiv
              att regeringen gav Statskontoret i uppdrag att ta fram principer
              för prissättning vid sådan här så kallad avknoppning. Man slog
              fast att kommunal egendom som är till salu ska säljas till marknadspris,
              att kundkrets och personalkompetens ska ingå i värderingen och
              att anställda inte får särbehandlas som anbudsgivare. Även Nutek
              och Sveriges Kommuner och Landsting landade i samma slutsats:
              Tillgångar får inte överlåtas till underpris.
            </seg>
            <seg xml:id="i-c34052907d491ada-0">
              Tre utredningar med likalydande slutsatser borde ha satt avtryck,
              fru talman, men icke. Bara ett år senare seglade ännu en uppseendeväckande
              affär upp, nämligen avknoppningen av Vantörs hemtjänst i Helsingforss
              stad. Den såldes till två chefer för 69 500 kronor men hade på
              en öppen marknad kostat runt 25 miljoner. Den här avknoppningen
              var olaglig, enligt beslut i Regeringsrätten, eftersom man sålt
              till underpris, men ansvariga politiker tyckte inte att man hade
              gjort något uppsåtligt utan avfärdade affären som en liten miss
              i arbetet.
            </seg>
            <seg xml:id="i-457ad8b5deaa57fe-0">
              För en spottstyver vid samma tid såldes Kulturkrabaten Förskolor
              till en förskolechef som efter bara ett och ett halvt år plockade
              ut 9,4 miljoner ur bolaget. Inspektioner visade sedan att bristerna
              i verksamheten var enorma. Bemanningen var för låg, lokalerna
              var för dåliga och det fanns för lite pengar att köpa leksaker
              för till barnen.
            </seg>
            <seg xml:id="i-ea91e31e2df20ad8-0">
              Fru talman! Finansutskottets majoritet ansåg så sent som förra
              året att det är tydligt vad som gäller vid avknoppning av kommunal
              verksamhet. Även Friskolekommittén har landat i slutsatsen att
              rättsläget är klart. Ändå händer det om och om igen. Men nu har
              till och med Helsingforss starke man, det moderata finansborgarrådet
              Sten Nordin, sagt att det får vara nog. Den här modellen fungerar
              inte, sade han i en intervju i Ekot i somras, och tillstod att
              man nog sålt verksamheter till personalen för billigt. Det tog
              ansvariga politiker i Helsingfors fem år efter att utförsäljningarna
              förklarats olagliga att stoppa ytterligare försäljningar.
            </seg>
            <seg xml:id="i-b7abd08f811432f5-0">
              Men, fru talman, hur är det då möjligt att försäljning av kommunal
              verksamhet fortfarande sker till underpris om nu regelverken och
              rättsläget är så tydligt? Det beror sannolikt på att regelverken
              inte alls är tydliga, snarare tvärtom. Otydligheten skapar möjligheter
              till godtyckliga värderingar, och det underlättar för politiska
              majoriteter som vill sälja så mycket som möjligt, så fort som
              möjligt och så billigt som möjligt. Vi socialdemokrater vill därför
              införa en lag om investeringsskydd så att skattefinansierad verksamhet
              inte kan säljas ut till privata ägare till underpris och att ansvar
              måste utkrävas. Därför yrkar jag bifall till reservation 4.
            </seg>
            <seg xml:id="i-b188734c4d02d612-0">
              Fru talman! En vårdcentral säljs för 700 000 kronor men är värd
              20 miljoner. En upparbetad hemtjänst säljs för 69 500 kronor men
              är värd runt 25 miljoner. Förskolor säljs för en spottstyver till
              en förskolechef som ett och ett halvt år senare plockar ut drygt
              9 miljoner ur bolaget i stället för att anställa personal och
              köpa leksaker till barnen.
            </seg>
            <seg xml:id="i-268c876fed654c5a-0">
              Det här är upprörande exempel på hur offentlig verksamhet som
              byggts upp av skattemedel slumpas bort till vrakpriser. Vad är
              det som håller på att hända? Vår gemensamma välfärd, vårt stolta
              flaggskepp, håller på att förvandlas till de snabba klippens arena.
              Hit vallfärdar världens största riskkapitalbolag för att tälja
              guld med träkniv genom att äga och driva skolor och äldreboenden
              samtidigt som kunskapsnivåerna sjunker och antalet larmrapporter
              om vanvård ökar.
            </seg>
            <seg xml:id="i-d82049800e49f843-0">
              Fru talman! Visst är Sverige ett fantastiskt land att leva i,
              men någonting håller på att gå sönder.
            </seg>
          </u>
          <note type="speaker" xml:id="i-4068d0a848598380-0">
            Anf. 70 MATS PERTOFT (MP):
          </note>
          <u who="mats_pertoft_529a6f" xml:id="i-ff68acd5077cc078-0">
            <seg xml:id="i-42168e5052e401d7-0">
              Fru talman! För tids vinnande vill jag yrka bifall till reservation
              nr 2 från Miljöpartiet om vinstsyfte. Vi står naturligtvis bakom
              våra övriga reservationer, men vi behöver inte votera om allting.
            </seg>
            <seg xml:id="i-ca364e919acf35bf-0">
              När det gäller den kommunala ekonomin måste jag som gammalt kommunalråd
              påpeka att det faktiskt inte är i riksdagens kammare som välfärden
              skapas, utan det är ute i kommunerna. Det är där som ansvaret
              finns – ansvaret för äldreomsorgen, ansvaret för skolan och ansvaret
              för det sociala trygghetssystemet, alltså det som är närmast människors
              vardag. Det är allvarligt att det är kommunerna som egentligen
              får betala priset för den skattesänkarpolitik som Alliansen har
              fört ända sedan man fick makten.
            </seg>
            <seg xml:id="i-046541db4618f188-0">
              I min hemkommun Södertälje har socialbidragskostnaderna stigit
              till skyhöga nivåer när man har skurit ned i det statliga trygghetssystemet.
              Det är kommunen som måste ta ansvaret och ta hand om dem som alliansregeringen
              har lämnat i sticket. Det är i kommunerna som man måste klara
              ut skolpolitiken när vi har en skolminister som inte klarar av
              att få skolorna att fungera. Det är i kommunerna som man måste
              se till att få fram sjuksköterskor, lärare och kompetent personal
              när man får ta hand om de utgifter som regeringen inte längre
              vill befatta sig med.
            </seg>
            <seg xml:id="i-1954616488cc9daf-0">
              Då är det viktigt att vi också tar ansvar för detta. Det är därför
              som Miljöpartiet i sin budget lägger resurser på kommunerna. Vi
              överför resurser för lärare, för utbildning av sjuksköterskor
              och för att skapa den trygghet som vi behöver i Sverige. Det är
              det som fortsättningsvis måste ske i stället för att kostnaderna
              dumpas och pengarna räknas hem i den statliga budgeten, vilket
              har skett under de sista mandatperioderna.
            </seg>
            <seg xml:id="i-254832011d40d704-0">
              Det är viktigt att vi visar att vi tror på den svenska skolan,
              att vi ger kommunerna resurser att bygga den skolan igen och att
              vi ger resurser till att säkra välfärden i stället för att urholka
              den. Men det ser vi ingenting av i regeringens budget. Vi ser
              inte att man tar dessa frågor på allvar.
            </seg>
            <seg xml:id="i-a20907f992bf859c-0">
              Regeringen kan säga vad de vill om att det går bättre och allt
              sådant, men det som väljarna upplever – våra medborgare som har
              gett oss här i kammaren sitt förtroende – är egentligen det som
              sker i kommunerna. Och det är där man kämpar med att få ihop välfärden
              trots att man inte får resurserna. Man måste spara och ta hand
              om hela den biten som den här regeringen bara skär i.
            </seg>
            <seg xml:id="i-5ea96f2c8c098786-0">
              Det är viktigt att vi här i kammaren står upp för kommunerna.
              Jag skulle önska att det fanns ett absolut måste som innebar att
              man inte fick bli riksdagsledamot förrän man hade varit kommunpolitiker.
              Det skulle vara lämpligt. Det skulle vara en bra skola för alla
              riksdagsledamöter. Men det är en önskedröm från min sida.
            </seg>
            <seg xml:id="i-b21c7e755aa4a824-0">
              Problemet är hur vi sköter välfärden i kommunerna och när vi
              tittar på de bolagen. Förra året satt jag själv med i Friskolekommittén.
              Vi fick ändå ihop en hyfsat bra överenskommelse mellan åtta partier.
              Nej förlåt, sex partier var det. Det är ganska unikt. Jag tror
              att det är den enda sexpartiöverenskommelsen som Alliansen orkat
              med denna mandatperiod.
            </seg>
            <seg xml:id="i-f9792c7bb21692a5-0">
              Det fanns dock en sak som Alliansen inte orkade med. Det är att
              ställa krav på varför man bedriver verksamhet inom välfärden.
              Varför finns det privata verksamheter inom välfärden?
            </seg>
            <seg xml:id="i-1b49b455f011b52c-0">
              Miljöpartiet kallar det för att arbeta med syftet. Vi och Socialdemokraterna
              var överens om att om man vill bedriva privat verksamhet inom
              offentlig sektor ska syftet vara ett annat än att generera vinst.
              Syftet ska vara att generera optimal välfärd i stället för att
              sko sig. Sedan kan man säga: Ja, vilken företagare gör inte det?
              Men vi har sett ett antal exempel i Sverige som leder till att
              det måste tydliggöras.
            </seg>
            <seg xml:id="i-f3fa2c206c9d6391-0">
              Det som förvånade mig mest var dock att Alliansen inte är intresserade
              av detta. Det fanns ingen annan fråga som var så svår att förhandla
              om. Det gick inte ens att prata om detta. Till slut kom vi överens
              om att frågan bör utredas. Det var Alliansen i alla fall beredd
              att göra, men man var inte beredd att ens i ord säga att alla
              företag som bedriver verksamhet inom skola, vård och omsorg måste
              ha ett annat syfte än vinst. Det var ni inte beredda till. Ni
              var inte beredda att ens skriva ned detta, vilket förvånar mig
              en del.
            </seg>
            <seg xml:id="i-f5cf75b65e6be91e-0">
              Det är väl inte för mycket begärt att säga att vinsten inte ska
              vara huvudsyftet när man bedriver verksamhet inom skola, vård
              eller omsorg? Det var ett mycket märkligt beteende, måste jag
              säga. Tyvärr har det inte uppmärksammats helt och hållet. Men
              det är i alla fall på det sättet.
            </seg>
            <seg xml:id="i-4d788bc97b56242a-0">
              Socialdemokraterna och Miljöpartiet skrev tillsammans ett särskilt
              yttrande på slutet om detta. Vi avser att driva frågan vidare,
              men jag är förvånad över att allianspartierna inte klarar av att
              ens sätta på pränt att det ska vara ett annat motiv än vinst när
              man bedriver verksamhet inom välfärdssektorn.
            </seg>
            <seg xml:id="i-5f429172b2d470c3-0">
              Det är just därför jag yrkar bifall till vår reservation i den
              frågan.
            </seg>
            <seg xml:id="i-79f053f7afdd743d-0">
              Fru talman! Jag vill lyfta upp en annan sak också. För att välfärden
              ska fungera behöver vi fler jobb. Där är de små företagen viktiga,
              på sikt kanske också viktigast.
            </seg>
            <seg xml:id="i-b40b731b00d62b80-0">
              Miljöpartiet tycker att det är viktigt att dessa småföretag också
              får en chans att verka.
            </seg>
            <seg xml:id="i-c799239a8af4d566-0">
              Jag har själv varit småföretagare i 15 år. Jag har sysslat ganska
              mycket med upphandling eftersom jag drev ett vårdföretag. Och
              ordet regelkrångel är väl i så fall förnamnet på vad man upplever
              i de fallen.
            </seg>
            <seg xml:id="i-afe55df2598b69c3-0">
              Vi har en överenskommelse med regeringen om att minska regelkrånglet
              med 25 procent. Det verkar vara väldigt svårt att minska krånglet.
              För framtiden i Sverige och för att skapa möjligheter för små
              företag att växa och bli stora och skapa de jobb som vi så innerligt
              väl behöver i ett land med 8 procents arbetslöshet är det viktigt
              att minska på krånglet. Det är också viktigt att regeringen går
              vidare med frågan och inte bara pratar utan att det blir verklighet.
            </seg>
            <seg xml:id="i-552fc298a7f21c7e-0">
              Titta till exempel på det här med att låta Konkurrensverket stötta
              i upphandlingsfrågor. Det är något som kommunerna inte alls vill.
              SKL erbjuder sig i stället. Jag tror att SKL skulle kunna göra
              en bra insats där, men regeringen verkar inte ens kunna svara
              på det erbjudandet. Jag skulle önska att de kunde svara och att
              SKL kunde få ett ja i frågan.
            </seg>
          </u>
          <note type="speaker" xml:id="i-2dc10687ad57ef34-0">
            Anf. 71 SVEN-OLOF SÄLLSTRÖM (SD):
          </note>
          <u who="sven-olof_sallstrom_d7455b" xml:id="i-69426c75b62674e9-0">
            <seg xml:id="i-a9dff9a672c5e1ac-0">
              Fru talman! Jag vill börja med att yrka bifall till reservation
              5. Reservationen handlar om det som kommit att kallas för avknoppningar
              inom den offentliga sektorn där kommunen oftast har överlåtit
              en verksamhet – inte sällan en skola – till ett pris långt under
              marknadspris. Ibland har rektorn kunnat ta över verksamheten tillsammans
              med delar av personalen och bedrivit i stort sett samma verksamhet
              som tidigare, fast i privat regi.
            </seg>
            <seg xml:id="i-f23c05e0beab61ec-0">
              Sverigedemokraterna är positiva till driftsformer som gör personalen
              mer engagerad och involverad. Involverad och engagerad personal
              som upplever ett stort inflytande över sin egen arbetsmiljö borgar
              i förlängningen för nöjdare elever, brukare, kunder och så vidare.
            </seg>
            <seg xml:id="i-850d8acf1e21a2da-0">
              Sverigedemokraterna är också positiva till valfrihet och konkurrens.
            </seg>
            <seg xml:id="i-3a6e14117bb6f0a7-0">
              Det här handlar dock inte om en principiell fråga kring vem som
              bör vara utövare av en verksamhet inom välfärden, om det bör vara
              en privat eller offentlig aktör. För oss handlar frågan enbart
              om det faktum att verksamheten inte överlåts till marknadspris.
            </seg>
            <seg xml:id="i-8d746581fc1ed9ae-0">
              Pia Nilsson redovisade tidigare ett exempel. En vårdcentral säljs
              för knappt 700 000 kronor. Några år senare är den värd 20 miljoner,
              utan att man kan se några konkreta saker i verksamheten som skulle
              kunna påverka denna enorma värdestegring när det gäller omsättning
              och lönsamhet. Man kan rätt enkelt konstatera att de lokala borgerliga
              politikerna har sålt ut det till ett alldeles för lågt pris. Det
              handlar inte om något annat.
            </seg>
            <seg xml:id="i-2332fe9d6754ad8a-0">
              Vi sverigedemokrater tycker inte att det går att försvara. Den
              typen av missbruk vid avknoppningar måste stävjas och förbjudas.
            </seg>
            <seg xml:id="i-1c7df0b05ededaf4-0">
              Fru talman! Betänkandet berör även vinster i välfärden. Jag vill
              särskilt betona Sverigedemokraternas pragmatiska inställning till
              just vinster i välfärden.
            </seg>
            <seg xml:id="i-5476f3f3b3ee766b-0">
              Kommunerna bör tillåta privata alternativ, men de ska samtidigt
              ha möjlighet att sätta stopp för överetablering.
            </seg>
            <seg xml:id="i-9fbf1f7d6651c51d-0">
              Utdelning av vinster inom välfärden ska inte kunna skapas genom
              försämrad kvalitet i verksamheten, genom sortering av elever –
              vilket i sig är horribelt – sortering av patienter eller brukare.
              Det får naturligtvis inte vara på det sättet. Vinster får inte
              heller skapas genom försämrade arbetsvillkor för personalen.
            </seg>
            <seg xml:id="i-740920d08c6f66ba-0">
              Genom skärpta kvalitetskrav ska vi begränsa de orimligt höga
              vinstuttagen, men vi ska inte förbjuda privata alternativ – absolut
              inte.
            </seg>
            <seg xml:id="i-f65891c0bfca6373-0">
              Jag känner mig i dag ganska trygg med Socialdemokraternas hållning
              i frågan – jag måste tillstå att det inte händer alltför ofta.
              De har trots allt en rätt pragmatisk hållning, ungefär lik vår.
              Det som däremot gör mig oroad är den likaledes dogmatiska inställning
              som VPK har. Ja, jag säger VPK i det här fallet eftersom de gamla
              trumvirvlarna känns igen. Det totala föraktet mot allt som inte
              drivs under politikers inflytande och kontroll blir tydligt på
              ett ytterst flagrant sätt i Vänsterpartiets förslag. Varje spår
              av konkurrens ska utraderas, och varje begynnelse till affärsidé
              ska avkommersialiseras. Även den som utför viktiga uppgifter i
              privat regi och sliter för att få den egna ekonomin att gå ihop
              ska misstänkliggöras och likställas med giriga och oempatiska
              riskkapitalister.
            </seg>
            <seg xml:id="i-bb6664fc0d17d848-0">
              Verkligheten är givetvis mer nyanserad än så, och därför bekymrar
              det mig att en eventuellt tilltänkt rödgrön regering inte kan
              nå konsensus i den här frågan – eller jag kanske ska säga inte
              ens i den här frågan.
            </seg>
            <seg xml:id="i-0bdec8541617fea2-0">
              Det anmärkningsvärda i detta kompakta motstånd mot så gott som
              alla privata utövare och alla privata driftsformer inom välfärdens
              områden – skola, sjukvård, hemtjänst, äldrevård och så vidare
              – är att det aldrig tycks omfatta den mycket snabbt växande asylindustrin.
              Jag har aldrig hört någon från vare sig Vänsterpartiet eller Socialdemokraterna
              över huvud taget nämna detta.
            </seg>
            <seg xml:id="i-e4c7e54faf46e366-0">
              Vi har ett antal entreprenörer i asylindustrin. Före detta eller
              nuvarande skivbolagsdirektörer och före detta riksdagsledamöter
              från olika partier är involverade i styrelser i dessa bolag, som
              gör enorma vinster och i vissa fall nästan får riskkapitalisterna
              i sjukvården att likna duvungar. Inte minst nu, med den hastigt
              ökade asylmottagningen på enligt Migrationsverkets prognoser 30–50
              procent och med ytterligare 19 miljarder till migration och integration
              i regeringens aviserade utgiftshöjningar, ser vi att man hyr in
              sig i herrgårdar, på campingplatser och i andra boendeformer till
              extremt höga prisnivåer.
            </seg>
            <seg xml:id="i-d040617f3a21f2e7-0">
              Det här får fortgå utan att någon säger någonting om det. Det
              finns inga synpunkter på detta. Det handlar även om att företag
              köper upp stora anläggningar för att sedan hyra ut dem till Migrationsverket
              för skandalöst mycket pengar. Hyckla inte! Det här är också en
              del av välfärden, och är ni emot vinster i välfärden måste ni
              även vara emot oskäliga vinster i den här industrin.
            </seg>
            <seg xml:id="i-ff6e92438e863a3d-0">
              I övrigt vill jag säga att vi sverigedemokrater står upp för
              privata alternativ i välfärden. Men det ska vara till sjysta villkor,
              och vi ska inte ha avknoppningar i kommunerna som innebär att
              skattebetalarnas tillgångar försnillas och säljs ut till alldeles
              för låga priser.
            </seg>
          </u>
          <note type="speaker" xml:id="i-00d85e1410be44c3-0">
            Anf. 72 ULLA ANDERSSON (V):
          </note>
          <u who="ulla_andersson_2905f7" xml:id="i-caaf3e1410cecfa5-0">
            <seg xml:id="i-1cbaf1c77a5f0349-0">
              Fru talman! Det är rätt spännande att Sverigedemokraterna känner
              ett förakt för åtta av tio svenska medborgare. Så många är det
              nämligen som delar Vänsterpartiets uppfattning om privatiseringarna
              i välfärden och vinstuttagen.
            </seg>
            <seg xml:id="i-0c4b2a927844283d-0">
              Privatiseringarna i välfärden handlar om vilket samhälle vi vill
              ha, vilken tillit vi ska kunna känna till välfärdssamhället och
              hur vi ser på människans värde. I borgerlighetens Sverige ser
              vi hur människan och hennes behov alltmer reduceras till en vara
              med en prislapp på ryggen. Vi vill i stället ha ett samhälle att
              lita på och där människovärdet och inte vinstintresset står i
              centrum för politiken. Vi vill helt enkelt ha en välfärd att lita
              på.
            </seg>
            <seg xml:id="i-4bd7b585371d7f17-0">
              Vänsterpartiet har motionerat om att vinstdrivande bolag inte
              ska tillåtas bedriva välfärdsverksamhet. Det handlar alltså inte
              om att vi vill att bolag ska gå med förlust utan om att vinstdrivande
              bolag med det överordnade intresset att göra vinst inte har någonting
              i vård, skola och omsorg att göra. Med vårt förslag kan vi ha
              en mångfald av aktörer där pengarna går dit de är avsedda – det
              vill säga inte till vinstdrivande bolag utan till sådana som är
              där för verksamhetens egen skull.
            </seg>
            <seg xml:id="i-230ce313b04e7c69-0">
              Vi vill ha en lagstiftning där de som vill vara kvar i välfärden
              tvingas ombilda sig till ett så kallat SVB-bolag, alltså ett företag
              med särskild vinstutdelningsbegränsning. Det innebär att man tvingas
              återinvestera alla pengar i verksamheten. Inga pengar kan användas
              till dyra styrelsearvoden eller föras över till andra bolag, och
              bolaget kan inte säljas till något annat bolag än just ett SVB-bolag.
            </seg>
            <seg xml:id="i-1744a27dcda8dc8f-0">
              Annars får man vara en kooperativ förening eller en stiftelse.
              Så får vi på allvar bort vinstintresset i välfärden. Det är faktiskt
              rätt sorgligt att konstatera att alla övriga partier i kammaren
              vill att vinstintresset ska vara kvar i välfärden.
            </seg>
            <seg xml:id="i-97dfc43d96fa3182-0">
              Fru talman! Låt mig motivera varför vi har lagt fram vårt förslag:
              Välfärden är ingen marknad, och vissa delar av samhället passar
              inte till att vara marknadsstyrda. En sådan del är vård, skola
              och omsorg. De verksamheterna ska i stället styras av behov och
              utifrån demokratiska rättigheter – vi ska vara medborgare i välfärden,
              inte kunder.
            </seg>
            <seg xml:id="i-e42bc1094c9b609b-0">
              En allt större andel av vår gemensamma välfärd drivs av vinstdrivande
              bolag. Det är oftast riskkapitalbolag utan insyn och utan möjlighet
              till meddelarfrihet och yttrandefrihet för de anställda. När bolag
              genom lagstiftning får fri etableringsrätt, vilket högern har
              sett till att de har i dag, får de också fri dragningsrätt på
              våra skattepengar, och vi får allt svårare att styra välfärden
              dit behoven finns och är som störst. Var de lönsammaste människorna
              bor blir i stället styrande för investeringarna, och då vet vi
              inte längre vad vi betalar skatt till, vem som får ta del av pengarna
              och hur stor andel som går till det pengarna är avsedda för.
            </seg>
            <seg xml:id="i-326f2d6837e3eb30-0">
              Journalisten Kent Werne har visat att 23 av 25 uppköpta bolag
              under ett år har slutat betala skatt efter att de har bytt ägare.
              De lever på våra skattepengar men vägrar själva att bidra. Det
              har gått så långt att Skolverket uppmanar föräldrar och elever
              att läsa bokslut innan de väljer skola. Vi som har försökt vet
              hur enkelt det är. Det är till och med så att många av bolagen
              inte ens redovisar sin verksamhet i Sverige. Friskolornas riksförbund
              kom med vad de tyckte var ett utmärkt förslag, nämligen att friskolorna
              skulle försäkra sig mot skolnedläggningar och konkurser. Det visade
              sig dock att det skulle bli så dyrt att de inte hade råd.
            </seg>
            <seg xml:id="i-2a8841d5b770c9d5-0">
              Då, om inte förr, borde väl de allra flesta ha nyktrat till,
              men inte – vinstintresset försvaras in absurdum av övriga politiska
              partier i olika hög grad.
            </seg>
            <seg xml:id="i-19f87bfbd020c543-0">
              Borgerligheten brukar försvara privatiseringarna med att det
              är viktigt med valfrihet. De ser gärna bort från att den så kallade
              valfriheten framför allt består av att välja mellan olika riskkapitalbolag.
              Nio av de tio största aktörerna inom välfärden är just riskkapitalbolag
              som är till hundra procent beroende av skattemedel för sin verksamhet,
              och i äldreomsorgen har det nu gått så långt att vi har låtit
              USA hamna i bakvattnet. Här hemma har nämligen två riskkapitalbolag
              över 50 procent av den privata äldreomsorgen. I USA har de 14
              största bolagen tillsammans 10 procent av den så kallade äldreomsorgsmarknaden.
              I handikappomsorgen är fem av de största aktörerna alla ägda av
              riskkapitalbolag.
            </seg>
            <seg xml:id="i-18d6a995c1e020e9-0">
              Det är väl klart att de vill vara i vår gemensamma välfärd. Produktion,
              konsumtion, löner, vinster och uppköp – allt betalas av en frånvarande
              part, nämligen du och jag. Det är vi skattebetalare som betalar.
              Institutet för Näringslivsforskning kallar det en kvasimarknad,
              så de privata företagen inom vård, skola och omsorg gnuggar händer
              av förtjusning. De privata skattefinansierade företagen hade under
              2011 en avkastning på eget kapital som var 50 procent högre än
              i övrig privat finansierad tjänsteverksamhet. Välfärden genererade
              alltså 50 procent högre lönsamhet. Det är inte undra på att de
              vill vara där.
            </seg>
            <seg xml:id="i-b7b09c4c6cc6093e-0">
              Vinsterna beräknas till 9 miljarder för 2011. Det motsvarar lönerna
              för 24 000 undersköterskor, något vi har betalat skatt för men
              alltså inte har fått tillbaka. I dagens Sverige är det tre gånger
              så hög avkastning på eget insatt kapital i äldreomsorgen än i
              finanssektorn. Bankerna strävar efter 15 procent, vilket i sig
              är vansinnigt, men äldreomsorgen har ungefär 38 ½ procent. Det
              är alltså ungefär två och en halv gång högre avkastning. Då ska
              vi ändå veta att bolagen gör de stora klippen vid själva försäljningen,
              då avkastning på 350–450 procent förekommer.
            </seg>
            <seg xml:id="i-90dc510c3aa1496e-0">
              Att försvara rätten att ta ut privata vinster ur välfärden har
              blivit borgerlighetens signum. Genom politiska beslut och lagändringar
              tvingar de fram privatiseringar. De betalar dessutom kommunerna
              flera hundra miljoner per år för att privatisera. Till att privatisera
              finns det tydligen alltid pengar.
            </seg>
            <seg xml:id="i-92fb60c130160e75-0">
              Anders Borg sade i en tidigare debatt att riskkapitalbolagens
              val av investeringsobjekt genom riskkapitalfonder görs för att
              uppnå bästa möjliga avkastning på det av investerarna satsade
              kapitalet. Då blir det ganska klart att kvalitet inte precis står
              i centrum.
            </seg>
            <seg xml:id="i-901ea06f4aa74e8b-0">
              Ett flertal rapporter visar att privatiseringarna inte har lett
              till vare sig bättre kvalitet eller effektiviseringar. De visar
              i stället att bemanningen är lägre, visstidsanställningar och
              deltider fler och utbildningsnivån lägre i den privat drivna välfärden.
              Alla de faktorer som enligt forskningen är centrala för kvaliteten
              är alltså lägre eller sämre i den privatiserade välfärden.
            </seg>
            <seg xml:id="i-d7a493c78b0955e3-0">
              Såväl Konkurrensverket som Studieförbundet Näringsliv och Samhälle
              menar att det enbart handlar om ideologi när man privatiserar.
              Det finns helt enkelt inga ekonomiska argument. Tidigare argumenterade
              högern ofta utifrån att det skulle bli mer effektivt och lönsamt
              och att kvaliteten skulle bli bättre. När det visade sig inte
              stämma bytte de argumentation, och nu hävdar de att det är viktigt
              att få välja. De säger aldrig att det är viktigt att få välja
              mellan olika aktiebolag eller riskkapitalbolag, vilket det egentligen
              handlar om.
            </seg>
            <seg xml:id="i-89119606231cb35d-0">
              De idéburna verksamheterna, kooperativen och stiftelserna står
              och stampar på ungefär samma nivå i dag som för 20 år sedan. I
              äldreomsorgen utgör de ungefär 2 procent. Resten är vinstdrivande
              bolag. De ideella har dessutom fått svårare att verka, och flera
              tvingas ge upp. De slås ut av de stora. De små bolagen blir uppköpta
              enligt kapitalismens logik. Det blir alltmer en enfald av privata
              vinstdrivande bolag i den privata välfärden, där nio av tio av
              de största är riskkapitalbolag.
            </seg>
            <seg xml:id="i-c7faf943dac5b6ef-0">
              Fru talman! Jag har under alla mina praktikdagar och studiebesök
              i äldreomsorgen aldrig mött en äldre människa som har uttryckt
              önskemål om att välja mellan olika vinstdrivande bolag. Däremot
              vill de kunna påverka innehållet i insatserna, och de vill att
              personalen ska ha mer tid. De vill ha egna fria timmar att helt
              bestämma över vad de vill göra, och de vill att personalen inte
              ska behöva stressa så mycket. Det är också Vänsterpartiets förslag
              och politik, som vi har finansierat. Vi vill ha öronmärkta statsbidrag
              till fler anställda i äldreomsorgen, och vi vill ha fria timmar
              för de äldre att bestämma över.
            </seg>
            <seg xml:id="i-e883663383cb0b3a-0">
              Fru talman! Konjunkturinstitutet har slagit fast att en stor
              majoritet av de äldre som tillfrågas om kvaliteten i äldreomsorgen
              inte kan svara på dessa enkäter eftersom de är så svåra att förstå.
              Ändå menar de borgerliga att de ska välja mellan hundratals olika
              bolag som alla lovar guld och gröna skogar.
            </seg>
            <seg xml:id="i-6eaf5efb87545e4f-0">
              Det är inte lätt att välja. De flesta bolag börjar på A, för
              då kommer de först i broschyren. Många bolag har dessutom samma
              ägare trots att de står som olika bolag. Många av bolagen fuskar
              med pensionsinbetalningar, moms och skatter, och en majoritet
              har inte kollektivavtal.
            </seg>
            <seg xml:id="i-ed49f6178e323469-0">
              Bara på Kungsholmen i Helsingfors fanns 2012 ca 100 privata bolag
              att välja mellan och ett kommunalt alternativ. Det var nästan
              20 fler bolag än året innan, men samtidigt hade drygt 30 bolag
              försvunnit det senaste året. Den vanligaste anledningen till att
              äldre byter utförare är alltså att bolagen försvinner. Den experimentverkstaden
              borde inte äldre människor behöva utsättas för.
            </seg>
            <seg xml:id="i-50af76f0ba4b817f-0">
              Ett annat argument som högern brukar lyfta fram är att om man
              inte är nöjd är det bara att byta skola eller äldreboende. Det
              visar tydligt på de värderingar högern har, hur de ser på människan.
              Det är liksom bara att rycka upp sin dotter ur skolan eller ta
              mormor från boendet ungefär som om det vore vilken vara som helst.
              Att ta mormor från ett äldreboende är inte samma sak som att gå
              och byta byxor. Att ta sitt barn ur en skola är inte samma sak
              som att gå och byta blomkålshuvud. Det handlar om en människa
              i ett sammansatt socialt sammanhang, som dessutom har farit illa.
            </seg>
            <seg xml:id="i-5e462f7021a8d690-0">
              Socialdemokraterna föreslår att det ska införas en massa kvalitetskriterier
              som ska styra. Det är ju bra att ha kvalitetskriterier; det ska
              man ha i alla verksamheter. Men hur sätter man sådana så att de
              täcker alla individers olika behov?
            </seg>
            <seg xml:id="i-3c3fd82696d9a5e5-0">
              Kanada har ett sådant system. Sist jag kollade var de uppe i
              450 olika kvalitetskriterier. Det visade sig ändå inte räcka,
              för man fick en epidemi på ett boende eftersom det inte ställts
              krav på att tandborstarna inte fick blandas ihop. Dessutom behöver
              man bygga upp en gigantisk kontrollapparat som kostar, och vinster
              kan fortsätta tas ut – vinster som görs på pengar som är avsedda
              för den äldres omsorg eller den unges utbildning. Det blir ett
              ineffektivt och dyrt system där vinstintresset fortfarande är
              styrande.
            </seg>
            <seg xml:id="i-a5c0f3e972e82065-0">
              Miljöpartiet vill ha en syftesparagraf. Det har också Socialdemokraterna
              anslutit sig till. Den ska vara inskriven i bolagsordningen för
              de bolag som ska vara aktiva i till exempel skolan. Bara det säger
              ganska mycket. Bolagen utövar utbildning men är alltså inte där
              för det syftet utan för vinsten, och det vill Miljöpartiet komma
              åt med denna syftesparagraf.
            </seg>
            <seg xml:id="i-a35666067e192d93-0">
              Det märkliga med förslaget är att ägarna själva beslutar om de
              följer bolagsordningen eller inte. Vilka tror att ägarna kommer
              att besluta att de inte varit där för utbildningens skull och
              därmed inte kan ta ut vinst? Med detta förslag kommer alltså allt
              att fortsätta som i dag.
            </seg>
            <seg xml:id="i-87277d4d4c1a03d1-0">
              Sverigedemokraterna har i stort sett samma privatiseringspolitik
              som de andra högerpartierna, så det är väl inte mycket att orda
              om.
            </seg>
          </u>
          <note xml:id="i-f1cf0c3006171dfd-0">
            Jag yrkar bifall till reservation 3.
          </note>
          <note type="speaker" xml:id="i-28f833e9030292f6-0">
            Anf. 73 JONAS JACOBSSON GJÖRTLER (M):
          </note>
          <u who="jonas_jacobsson_gjortler_7c45de" xml:id="i-f79b6e36bf241647-0">
            <seg xml:id="i-41eb5d0ac10267e8-0">
              Fru talman! Vi har all anledning att vara stolta över den svenska
              välfärden. Verksamheterna i välfärdssektorn fungerar i huvudsak
              bra, och internationella mätningar visar att den svenska välfärden
              håller världsklass. Sverige toppar bland annat det globala välståndsindexet
              SPI, och enligt Svenskt Kvalitetsindex är myndigheter det område
              som ökar mest när det gäller hur nöjd befolkningen är.
            </seg>
            <seg xml:id="i-bd2a21ded227aabc-0">
              Resurserna till välfärden har sedan 2006 ökat kraftigt, trots
              den globala finanskrisen och lågkonjunkturen. Att välfärden –
              vård, skola och omsorg – får mer resurser än någonsin kunde vi
              läsa i en artikel i Dagens Samhälle häromveckan under rubriken
              Rekordintäkter till välfärden.
            </seg>
            <seg xml:id="i-811367fb46e63ff9-0">
              Skatteintäkterna ökade med en tredjedel mellan 2006 och 2013,
              från 450 miljarder till 600 miljarder. Det är långt mer än inflationen
              som var 13 procent för samma period.
            </seg>
            <seg xml:id="i-007ac37e94678d0e-0">
              I samma artikel kan vi läsa att resurserna för den kommunala
              välfärden sedan 1990 har vuxit mer än dubbelt så snabbt som demografins
              tryck.
            </seg>
            <seg xml:id="i-6bc4aac68d0ddae2-0">
              Att stödja kommunerna i välfärdsuppdraget har varit centralt
              för Alliansen, bland annat genom att säkerställa hög kvalitet
              och god tillgänglighet i välfärden även under ekonomiskt svåra
              tider.
            </seg>
            <seg xml:id="i-070d063bfa23dbe8-0">
              I kristider har kommunsektorn fått tillfälliga extra bidrag för
              att få bättre möjlighet att klara sitt viktiga uppdrag, men även
              det generella statsbidraget har höjts.
            </seg>
            <seg xml:id="i-615e406d3b6c08ca-0">
              Även framöver ser det ekonomiska läget förhållandevis ljust ut.
              Prognoserna pekar på att skatteintäkterna fortsätter att öka under
              2014. Det framgår exempelvis av artikeln i Dagens Samhälle som
              jag refererade till tidigare. Samma sak visar den prognos som
              Finansdepartementet presenterade i förra veckan. Skatteintäkterna
              i kommunsektorn fortsätter att öka.
            </seg>
            <seg xml:id="i-d405f17aea6f3357-0">
              När det gäller antalet anställda ser det också ljust ut. Totalt
              arbetar 20 000 fler inom den kommunalt finansierade välfärden
              i dag än 2006. Antalet anställda fortsätter också att utvecklas
              positivt. I december fanns 24 000 nyanmälda platser i kommunsektorn.
            </seg>
            <seg xml:id="i-e06331214376bc3e-0">
              Fru talman! Det är kommuner och landsting som har huvudansvaret
              för att finansiera och tillhandahålla de offentliga välfärdstjänsterna,
              antingen själva eller via andra utförare.
            </seg>
            <seg xml:id="i-f81d913a7323fda5-0">
              Men skattepengar och den välfärd som kan finansieras med skattepengar
              uppstår inte ur tomma intet. Ekonomisk tillväxt som skapar välstånd
              för oss alla skapas genom att goda förutsättningar ges, och här
              har staten sin kanske viktigaste roll. Staten kan således bidra
              till att resurserna till vår gemensamma offentligfinansierade
              välfärd ökar genom att se till att drivkrafterna för jobb och
              tillväxt är goda. I Sverige har alliansregeringens politik lett
              till fler jobb.
            </seg>
            <seg xml:id="i-90adfe0d723f86c4-0">
              Den arbetskraftsundersökning som kom nyligen visade att det i
              dag är 275 000 färre som befinner sig i utanförskap än det var
              2006. Det betyder 275 000 fler personer som kan bidra till att
              skapa resurser för välfärden i stället för att exempelvis ta resurser
              i anspråk i andra delar av de offentliga systemen.
            </seg>
            <seg xml:id="i-904c6477a240a3f6-0">
              Det säger sig självt att detta är viktigt och att det är det
              enda sättet att långsiktigt säkerställa tillräckligt med resurser
              för välfärden.
            </seg>
            <seg xml:id="i-b4f0e79c6ac4b92c-0">
              Fru talman! Utöver att staten ska se till att det finns goda
              förutsättningar för jobb och tillväxt har den ytterligare några
              viktiga roller kopplade till välfärden. Det handlar till exempel
              om att sätta upp krav och riktlinjer för sådant som vi menar ska
              vara likvärdigt i landet. Vi ska ha ordning och reda i statens
              finanser, men vi ska också ha ordning och reda i välfärdssektorerna.
              Alliansen har därför genomfört, och håller på att genomföra, en
              lång rad åtgärder som ska säkerställa god kvalitet i välfärden.
              Jag ska bara nämna några stycken.
            </seg>
            <seg xml:id="i-24032989d3780114-0">
              Regeringen har bland annat inrättat Inspektionen för vård och
              omsorg i syfte att utveckla och förstärka tillsynen inom exempelvis
              hälso- och sjukvård och socialtjänst. Regeringen har inrättat
              Skolinspektionen, som genom den nya skollagen har fått ökade möjligheter
              att agera. Inspektionen har också i budgeten för 2014 fått ökade
              resurser för att bland annat förstärka sin ekonomiska kompetens.
              Inom sjukvården finns en särskild kömiljard som används för att
              korta köerna och göra sjukvården mer tillgänglig, vilket också
              har fungerat. Samtliga landsting fick dela på dessa pengar 2013.
            </seg>
            <seg xml:id="i-96b25311bcdeabe9-0">
              En ny patientlag baserad på Patientmaktsutredningen är aviserad
              och kommer att presenteras inom någon vecka. Sedan har vi förstås
              Ägarprövningsutredningen, som redan har nämnts här. Den ska utreda
              vilka möjliga krav, utöver de redan befintliga, som kan och bör
              ställas på dem som äger och driver företag i välfärdssektorerna.
              I tilläggsdirektiv som regeringen beslutade om för drygt en månad
              sedan anges att utredningen dessutom ska bedöma om det är rättsligt
              möjligt och lämpligt att införa kriterier för vad som ska betraktas
              som varaktigt ägande i friskolesektorn.
            </seg>
            <seg xml:id="i-6e36b3875ff436cb-0">
              Utredningen ska på samma sätt bedöma om motsvarande kriterier
              även ska gälla andra offentligt finansierade välfärdstjänster.
              Eventuella förslag ska dock inte utformas på ett sätt så att de
              utesluter vissa ägarformer. Ägarformen i sig är nämligen inte
              det viktiga. Det viktiga är att god kvalitet kan upprätthållas
              samtidigt som medborgarnas rätt att välja också värnas.
            </seg>
            <seg xml:id="i-cba044b81a307a8b-0">
              Att slå undan fötterna för den valfrihet och de aktörer som i
              dag finns inom skola, sjukvård och omsorg vore ett allvarligt
              hot mot både kvalitet och tillgänglighet i skola, sjukvård och
              omsorg. Det vore dessutom ett dråpslag mot många människors sysselsättning.
            </seg>
            <seg xml:id="i-42584127840e71e3-0">
              Fler än 200 000 elever går i dag i en fristående skola. Fyra
              av tio patientbesök i primärvården görs hos en privat driven vårdcentral.
              Nästan 125 000 personer är anställda av privata företag enbart
              inom vård- och omsorgsbranschen. En undersökning från Vårdföretagarna
              häromåret visade att sju av tio svenskar tycker att det är viktigt,
              eller till och med mycket viktigt, med valfrihet inom vård och
              omsorg. Människors rätt att välja ska vi därför fortsätta att
              värna.
            </seg>
          </u>
          <note xml:id="i-94b81357513d295d-0">
            Fru talman! Med detta yrkar jag bifall till utskottets förslag
            i betänkandet.
          </note>
          <note type="speaker" xml:id="i-b408960a70b7a9ea-0">
            Anf. 74 MATS PERTOFT (MP) replik:
          </note>
          <u who="mats_pertoft_529a6f" xml:id="i-ff68acd5077cc078-1">
            <seg xml:id="i-2036e9ab7e2808db-0">
              Fru talman! I mitt anförande efterlyste jag kommunal politisk
              kompetens. Jag vill börja med att fråga Jonas Jacobsson Gjörtler
              hur det ser ut med den kommunala politiska kompetensen. Jag är
              intresserad av detta, för det är viktigt att man har denna kompetens.
              Det är i alla fall min erfarenhet. Det är viktigt att man vet
              hur försörjningsstödet ser ut när man bor i kommuner där detta
              växer och när man måste ta ansvar för människor som har utförsäkrats
              och som bor där det inte finns arbete. Det är i dessa kommuner
              man helt enkelt har det största ansvaret och det mänskliga ansvaret.
              Regeringen verkar vara expert på en sak: Om den för en gångs skull
              kommer med extra pengar, som förra mandatperioden för skolan,
              kommer pengarna för sent och är tidsbegränsade så att ingen kommun
              vågar anställa fler lärare eftersom de vet att de måste avskeda
              dem nästa år igen. Regeringen fattar helt enkelt inte hur kommuner
              fungerar, för att uttrycka det ganska enkelt.
            </seg>
            <seg xml:id="i-5be3fe8dfa98b9ac-0">
              Det är det som jag tycker är märkligt med regeringen. Den verkar
              inte förstå sig på hur verkligheten ser ut i kommuner som inte
              har det så bra som Danderyd och Täby. Det är det som ibland är
              det patetiska när man sitter här. Sverige går bra; det förstår
              man. Men det är inte hela Sverige som går bra. Vi har ansvar för
              hela Sverige, och hela Sverige ska växa och må bra.
            </seg>
          </u>
          <note type="speaker" xml:id="i-e98726af560ccec2-0">
            Anf. 75 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-f79b6e36bf241647-1">
            <seg xml:id="i-f64bc911acd3882f-0">
              Fru talman! Mats Pertoft efterlyste nu och tidigare i talarstolen
              behovet av kommunal kompetens hos riksdagsledamöterna. Jag tror
              att det kan ligga någonting i det. Själv tror jag att en bra mix
              av kompetens är vad som bör känneteckna kammaren. Många som är
              riksdagsledamöter har kommunal erfarenhet på olika nivåer. Jag
              har själv erfarenhet från kommunfullmäktige och från en rad nämnder,
              även om jag inte har varit kommunalråd.
            </seg>
            <seg xml:id="i-7d82e40000d808d8-0">
              Jag tror inte att det framför allt är den politiska kompetensen
              och erfarenheten som saknas hos ledamöterna här, utan jag tror
              att ett större problem är att det är alltför få som har erfarenhet
              av att driva företag, till exempel. Det är ju den del som bistår
              med att skapa de resurser som vi sedan ska använda i välfärden.
              Det gläder mig att höra att Mats Pertoft själv har denna erfarenhet.
              Jag tror att det är nyttigt, och det hade varit bra om ännu fler
              här inne hade haft sådan erfarenhet.
            </seg>
            <seg xml:id="i-e167a035caabe18d-0">
              Jag tror visst att regeringen väl inser hur kommunerna fungerar
              och att det kan skilja sig mycket åt mellan olika kommuner. Det
              är inte så att allting alltid är perfekt överallt, utan det finns
              olika utmaningar på olika håll. Och så kommer det nog att fortsätta
              vara.
            </seg>
            <seg xml:id="i-2345bafb202567dd-0">
              Visst gav regeringen och staten extra pengar under kristiden,
              men en viktig poäng i det som jag framförde i mitt anförande var
              också att även det generella statsbidraget höjdes. Kommunerna
              har alltså fått bättre förutsättningar. I grunden är dock detta
              ett kommunalt ansvar, och det mest positiva är att vi ser att
              de kommunala skatteintäkterna har ökat drastiskt, vilket jag också
              nämnde i mitt anförande. Det ger kommunerna möjlighet att i stor
              utsträckning klara dessa frågor med egna medel och på egna ben,
              vilket jag tycker att Mats Pertoft i grunden borde tycka är bra
              om han värnar och uppskattar det kommunala självstyret.
            </seg>
          </u>
          <note type="speaker" xml:id="i-a49762a4dbb2bace-0">
            Anf. 76 MATS PERTOFT (MP) replik:
          </note>
          <u who="mats_pertoft_529a6f" xml:id="i-ff68acd5077cc078-2">
            <seg xml:id="i-5c8a9c773b141e15-0">
              Fru talman! Jag är lärare i botten. Jag lärde mig tidigt när
              jag arbetade i olika skolor att min huvuduppgift är att se till
              att alla elever klarar målen – alla elever. Det innebär naturligtvis
              att jag ibland hade lite dåligt samvete därför att jag inte ägnade
              tillräckligt mycket tid åt de bästa och duktigaste eleverna. Jag
              var tvingad att ägna väldigt mycket tid åt dem som hade de sämsta
              förutsättningarna. Det är just detta som regeringen inte gör i
              kommunsektorn.
            </seg>
            <seg xml:id="i-44f4fee0a9037bd3-0">
              Jag vill gå vidare till en annan fråga som jag tog upp. Det handlar
              om min erfarenhet från Friskolekommittén. Jag tycker att det är
              intressant att höra borgerliga ledamöter tala om detta. Jag skulle
              vilja veta vad det är som gör att allianspartierna menar att det
              främsta syftet för bolag inom välfärdssektorn ska vara vinst.
              Vad är det som gör att ni inte kan tänka er att ändra detta till
              att det främsta syftet ska vara att bedriva verksamheten med största
              möjliga nytta för medborgarna?
            </seg>
            <seg xml:id="i-f5ab5a3230a94af9-0">
              Enligt en journalist har en tjänsteman på Finansdepartementet
              uttalat sig om vårt krav på en syftesparagraf och sagt: Det vore
              förfärligt, för det skulle flytta makten från ägarna till verksamheten.
              Mitt svar är: Precis det vill vi! Men Alliansen verkar inte vara
              intresserad av att flytta makten från ägarna till verksamheten
              så att det hela kommer alla medborgare till del.
            </seg>
            <seg xml:id="i-f23586c71a979c04-0">
              Vad är det som är så farligt för allianspartierna med att ha
              något annat syfte än vinst med offentligt finansierad välfärdsverksamhet?
            </seg>
          </u>
          <note type="speaker" xml:id="i-8aaba3ce15b8bec9-0">
            Anf. 77 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-f79b6e36bf241647-2">
            <seg xml:id="i-279683b37b89a7d9-0">
              Fru talman! Jag tror att det viktiga är att man fokuserar på
              rätt saker – på det som är väsentligt. Det som är viktigt i välfärden
              är kvaliteten. Därom trodde jag att vi skulle kunna vara överens.
              Det viktiga är inte vilken driftsform eller vilket syfte en verksamhet
              har.
            </seg>
            <seg xml:id="i-975f41f0d49c2f6a-0">
              När jag har sagt detta vill jag ändå säga att jag tror att det
              är både klokt och rimligt att göra det som just nu görs, nämligen
              att titta på frågan i Ägarprövningsutredningen. Vi ska se vilka
              krav vi ytterligare kan ställa för att säkerställa kvalitet i
              verksamheterna.
            </seg>
            <seg xml:id="i-566cd08a54e2ba6a-0">
              Jag tror att det är en bra ordning vi har i Sverige. Vi ändrar
              inte bara spelregler och sätt som vi arbetar på hur som helst.
              Om det handlar om en fråga där vi känner att det finns behov av
              att göra förändringar utreder vi den noggrant innan vi skyndar
              fram med några förändringar som vi kanske inte vet exakt vad de
              leder till. Jag menar att fokus i välfärden fortsatt ska vara
              på kvalitet. Då är de andra frågorna underordnade.
            </seg>
          </u>
          <note type="speaker" xml:id="i-67f5c19b92343aac-0">
            Anf. 78 PIA NILSSON (S) replik:
          </note>
          <u who="pia_nilsson_f6a18a" xml:id="i-9d83ff76534b5a73-0">
            <seg xml:id="i-5ac0349136203ce5-0">
              Fru talman! Jonas Jacobsson Gjörtler nämnde ingenting om avknoppning,
              det vill säga försäljning av kommunal verksamhet, som jag använde
              en stor del av mitt anförande åt att kommentera och till och med
              tycka till om.
            </seg>
            <seg xml:id="i-b52faa5b90f1ff56-0">
              Därför undrar jag om Jonas Jacobsson Gjörtler tycker att det
              är rimligt att sälja skattebetalarnas vårdcentral Serafen för
              700 000 medan den på marknaden är värd 20 miljoner.
            </seg>
            <seg xml:id="i-ed77b2f4656d6908-0">
              Anser Jonas Jacobsson Gjörtler att det är marknadsmässigt riktigt
              att sälja kommunal hemtjänst för 69 500 medan den på marknaden
              är värd 25 miljoner?
            </seg>
            <seg xml:id="i-2bfd36f277796c37-0">
              Anser Jonas Jacobsson Gjörtler att det är en bra affär för skattebetalarna
              att 25 kommunala förskolor säljs för 3 miljoner medan de är värda
              upp till 40 miljoner per enhet?
            </seg>
            <seg xml:id="i-c6aceadaec0a6217-0">
              Anser Jonas Jacobsson Gjörtler att det här är bra affärer för
              skattebetalarna? Anser han att regelverket är till fyllest?
            </seg>
          </u>
          <note type="speaker" xml:id="i-6bdcef73e769e24e-0">
            Anf. 79 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-f79b6e36bf241647-3">
            <seg xml:id="i-0bc56864762fe2de-0">
              Fru talman! När det gäller avknoppningar kan jag konstatera att
              jag inte tror att det är den väg som är mest fruktsam för att
              komma framåt och skapa fler alternativ inom välfärden. Det finns
              många andra sätt man kan göra detta på.
            </seg>
            <seg xml:id="i-8a889b0b81713e2c-0">
              Det finns klara problem med avknoppningar, och ett är det som
              Pia Nilsson sätter fingret på. Det handlar om värderingen av dessa
              verksamheter om man ska sälja dem. Det finns säkert en lång rad
              exempel på att det inte har skötts på ett fullgott sätt.
            </seg>
            <seg xml:id="i-14ffa7eef236aadf-0">
              Detta har man också tittat på, och man har konstaterat att det
              enligt den lagstiftning som gäller redan i dag inte är okej att
              göra på det viset. Lagstiftningen medger alltså inte att man säljer
              verksamheter utan att ha gjort en ordentlig värdering.
            </seg>
            <seg xml:id="i-630af56117f62c27-0">
              I grunden skulle jag säga att vi nog är helt överens om det.
              Min syn är att avknoppningar inte är det främsta sättet att skapa
              valfrihet. Om det ska göras någon gång är det oerhört viktigt
              att det görs en ordentlig värdering.
            </seg>
            <seg xml:id="i-9866cc0d2818f3e3-0">
              Jag måste ställa en liten fråga till Socialdemokraterna som handlar
              om antal arbetade timmar i välfärden. Socialdemokraterna brukar
              säga att det behövs fler arbetade timmar i Sverige. Samtidigt
              ser vi hur era tilltänkta samarbetspartier Vänsterpartiet och
              Miljöpartiet går fram med förslag om arbetstidsförkortning, som
              skulle slå stenhårt mot den offentliga välfärden. Om vi tittar
              på kommuner och landsting i sin helhet är det över 200 000 heltidstjänster
              som skulle försvinna om Vänsterpartiets förslag går igenom.
            </seg>
            <seg xml:id="i-e1714c2a722eb04a-0">
              Hur hänger detta ihop med Socialdemokraternas prat om att det
              behövs fler arbetade timmar? Hur tänker ni att ni ska få ihop
              det här? Vilka konsekvenser får det för välfärden?
            </seg>
          </u>
          <note type="speaker" xml:id="i-b5247b934e34f614-0">
            Anf. 80 PIA NILSSON (S) replik:
          </note>
          <u who="pia_nilsson_f6a18a" xml:id="i-9d83ff76534b5a73-1">
            <seg xml:id="i-0fcc4f676385d544-0">
              Fru talman! Jonas Jacobsson Gjörtler påstår att han och jag är
              väldigt överens när det gäller avknoppning. Han tror inte att
              det är en framkomlig väg, och han tror inte att det är fruktbart.
              Det har du rätt i, Jonas Jacobsson Gjörtler – det är inte en fruktbar
              eller framkomlig väg för oss.
            </seg>
            <seg xml:id="i-7798784792b08ceb-0">
              Men vi är definitivt inte överens. I så fall skulle du också
              ha yrkat bifall till vår reservation om att införa ett investeringsskydd,
              att lagstifta om detta, för att verkligen få ett regelverk som
              tar dessa frågor på allvar och där det inte går att smita undan.
            </seg>
            <seg xml:id="i-d5eeaf45a2469bd8-0">
              De exempel jag gav i anförandet, som jag är helt säker på att
              Jonas Jacobsson Gjörtler noterade, har kunnat bli verklighet just
              på grund av att detta regelverk inte är till fyllest. Det är därför
              vi säger att vi behöver skärpa lagstiftningen.
            </seg>
            <seg xml:id="i-00b8c7a7bae2e0fe-0">
              Men Moderaterna tycker: Ja, vi kanske också vill göra det, men
              vi tänker inte föreslå det.
            </seg>
            <seg xml:id="i-1c49ff575a42bcdd-0">
              Det vore bra om Jonas Jacobsson Gjörtler tog bladet från munnen
              och talade om: Vad är det egentligen ni vill göra för att undvika
              sådana här affärer i framtiden där man slumpar bort skattebetalarnas
              verksamheter – det är rena rama realisationen – för en spottstyver?
              Det här är fruktansvärt – det kan vi aldrig godta.
            </seg>
            <seg xml:id="i-e45d5cf047b30d91-0">
              En helt annan fråga som du var inne på i ditt anförande gäller
              Ägarprövningsutredningen, som nu ska titta på om det finns ytterligare
              saker man behöver göra för att kontrollera de privata välfärdsbolagen.
              De ska titta på om det är möjligt att föra in begreppet god utbildning
              i bolagsordningen. Är det så att detta inte spelar någon roll
              för Jonas Jacobsson Gjörtler? Han sade att det handlar om att
              inte försöka göra någonting åt ägarformerna, utan det är bra med
              mångfald. Men låt oss säga att de kommer fram till att det inte
              går att införa, vad händer då?
            </seg>
          </u>
          <note type="speaker" xml:id="i-be52d6256ed773da-0">
            Anf. 81 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-f79b6e36bf241647-4">
            <seg xml:id="i-dccc5116f0179351-0">
              Fru talman! Jag menar att detta regelverk redan finns, Pia Nilsson.
              Här radas det upp exempel, men specifika exempel är alltid svåra
              att diskutera. Ofta finns det mer än en sida av saken, och det
              är inte alldeles säkert att det är en helt objektiv sanning som
              presenteras. Det kan finnas andra faktorer som påverkar hur utvecklingen
              har varit och värdet på dessa företag.
            </seg>
            <seg xml:id="i-e8014ee4169accc3-0">
              Jag menar att regelverket är väldigt tydligt – det finns redan.
              Friskolekommittén tittade också på detta, såvitt jag förstår,
              och konstaterade just att det redan finns tydliga regler. Om man
              ska genomföra en avknoppning kan man inte göra det utan att göra
              en ordentlig, seriös värdering.
            </seg>
            <seg xml:id="i-2dd02be6a8e30991-0">
              Syftet med Ägarprövningsutredningen är just att titta närmare
              på vilken typ av krav man kan ställa. Det är väl rimligt att göra
              det. Fokus är på kvaliteten, men det kan finnas flera sätt att
              säkerställa kvaliteten. Det är rimligt att göra det hyfsat brett
              och med öppna ögon.
            </seg>
            <seg xml:id="i-b891ab4ed9ff7984-0">
              Jag noterar bara att jag inte fick något svar från Socialdemokraterna
              om hur de tänker sig att få ihop de egna tankarna kring mer arbetade
              timmar med förslagen från Vänsterpartiet och Miljöpartiet där
              man vill ha arbetstidsförkortning. Men det får vi ta en annan
              gång.
            </seg>
          </u>
          <note type="speaker" xml:id="i-a508abfde16edb64-0">
            Anf. 82 ULLA ANDERSSON (V) replik:
          </note>
          <u who="ulla_andersson_2905f7" xml:id="i-caaf3e1410cecfa5-1">
            <seg xml:id="i-1aac024892e3ee48-0">
              Fru talman! Det är ganska märkligt när Jonas Jacobsson Gjörtler
              står här och pratar om vår politik med Socialdemokraterna.
            </seg>
            <seg xml:id="i-1853150ca4b58ba4-0">
              Vi kan säga att 140 miljarder i skattesänkningar motsvarar ungefär
              320 000 undersköterskelöner eller 280 000 lärarlöner. Det är så
              er politik har sett ut: 140 miljarder i skattesänkningar och 5
              miljarder till vård, skola och omsorg. Det är alltså 27 gånger
              mer till skattesänkningar än till den gemensamma välfärden i kommuner
              och landsting. Det säger en hel del om era prioriteringar.
            </seg>
            <seg xml:id="i-d36b2c06abd39e94-0">
              I den senaste budgeten lade ni 18 miljarder till skattesänkningar,
              mest för dem som redan har det bäst. Äldreomsorgen fick ungefär
              100 miljoner i påslag, sjukvården 74 miljoner och skolan 600 miljoner
              – alltså inte ens 1 miljard tillsammans. Sjukvården var alltså
              250 gånger mindre viktig än vad skattesänkningar var för er. Det
              kanske vi ska prata om, Jonas Jacobsson Gjörtler.
            </seg>
            <seg xml:id="i-43cc0f102aad1cb2-0">
              Men jag tänkte prata om någonting annat. Jag tänkte prata om
              privatiseringarna i äldreomsorgen.
            </seg>
            <seg xml:id="i-c1fe60c9499efcd6-0">
              I den privata äldreomsorgen i dag är det två riskkapitalbolag
              som dominerar helt. De har över 50 procent av marknaden. Avkastningen
              på eget insatt kapital i äldreomsorgen är 38 ½ procent. Över huvud
              taget har den privatiserade välfärden 50 procent högre avkastning
              än övrig tjänsteverksamhet.
            </seg>
            <seg xml:id="i-4c232dc3476f3a90-0">
              I den privata äldreomsorgen är det 10 procent färre anställda.
              Det är fler visstider, fler deltider och lägre utbildningsnivå.
              Det betyder att allt som kännetecknar god kvalitet är av sämre
              kvalitet i den privata välfärden.
            </seg>
            <seg xml:id="i-2449a1f9dea51670-0">
              En professor i social omsorg har sagt: Multisjuka äldre får betala
              priset för privatiseringarna inom äldreomsorgen. Är det rimligt,
              skulle jag vilja fråga, att multisjuka äldre får avstå god omsorg
              för att vinster ska tas ut i den privatiserade välfärden? Eller
              vad har Moderaterna för svar till de multisjuka äldre?
            </seg>
          </u>
          <note type="speaker" xml:id="i-b50a1b77bc342475-0">
            Anf. 83 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" xml:id="i-f79b6e36bf241647-5">
            <seg xml:id="i-deff7ce88f0cbadd-0">
              Fru talman! Ulla Andersson gör medvetet det som ofta görs: Hon
              blandar ihop de olika korten. Låt oss skilja tydligt på vad som
              är ett statligt ansvar och vad som är ett kommunalt ansvar.
            </seg>
            <seg xml:id="i-0b2745819e20836a-0">
              När vi diskuterar välfärdssektorerna är det faktiskt så att de
              huvudsakligen är ett kommunalt ansvar. Det är kommunerna, landstingen
              och regionerna som ansvarar för detta, och de tar själva in den
              absoluta merparten av de pengar som de behöver för att bedriva
              den verksamheten.
            </seg>
            <seg xml:id="i-3184cb7905e4fc83-0">
              Detta är inte ett huvudansvar för staten. Därför är det inte
              relevant att jämföra med de siffror som Ulla Andersson försöker
              jämföra med. Då diskuterar man ett ansvar som ligger på en aktör
              med förändringar som görs av en annan aktör.
            </seg>
            <seg xml:id="i-ff2d2ad053d5df7f-0">
              Det som är ett statligt ansvar är att se till att vi har goda
              förutsättningar för jobb och tillväxt. Det ska bli fler jobb och
              ökad tillväxt eftersom det i sin tur leder till att skatteintäkterna
              ökar, både för staten och för kommunsektorn som finansierar merparten
              av välfärdssektorerna. Så hänger det ihop.
            </seg>
            <seg xml:id="i-6363e55451d88640-0">
              Eftersom det är statens huvudansvar att säkerställa att vi får
              fler jobb är det där alliansregeringen har lagt sitt huvudfokus:
              på alla de åtgärder vi gjort under de här åren i syfte att skapa
              fler jobb och ökad tillväxt. Det har också lett till högre skatteintäkter
              och mer pengar till välfärden. Kommunsektorn har fått en ökning
              med en tredjedel av sina skatteintäkter under de här åren. Det
              visar att den här politiken fungerar trots allt – och trots vad
              Ulla Andersson kanske vill tro. Jobben har blivit fler och skatteintäkterna
              har ökat. Det är ett statligt ansvar.
            </seg>
          </u>
          <note type="speaker" xml:id="i-5d83deda85d955a2-0">
            Anf. 84 ULLA ANDERSSON (V) replik:
          </note>
          <u who="ulla_andersson_2905f7" xml:id="i-caaf3e1410cecfa5-2">
            <seg xml:id="i-d9aa6891e8866106-0">
              Fru talman! Det är ganska roligt, det här. Först står Jonas Jacobsson
              Gjörtler och skryter om vad de har åstadkommit. Sedan, när jag
              petar hål på det, står han och skäller på mig för att jag vill
              prata om hur de har sänkt skatterna och jämföra det med vad de
              har lagt på vård, skola och omsorg.
            </seg>
            <seg xml:id="i-f7ceec3dea953e1a-0">
              Statsbidragen utgör ungefär 20 procent av kommunernas intäkter.
              Om inte kommunernas intäkter hade ökat hade det varit mycket märkligt.
              Då hade något unikt hänt i svensk ekonomi. Det är ju så att vi
              har blivit 440 000 fler under den här tiden – eller hur, Jonas
              Jacobsson Gjörtler?
            </seg>
            <seg xml:id="i-fffd222cda261758-0">
              Nu tänker jag prata om äldreomsorgen. Det är färre anställda
              i äldreomsorgen i dag än när ni tillträdde. Det är färre platser
              på särskilda boenden i dag än när ni tillträdde. Den privatiserade
              äldreomsorgen domineras av två riskkapitalbolag som har en egen
              avkastning på 38 ½ procent. Är det rimligt? Det skulle jag vilja
              veta.
            </seg>
            <seg xml:id="i-b9b5e2e1c0c55855-0">
              Avkastningen i finanssektorn är 15 procent. I den privatiserade
              äldreomsorgen är den alltså 38 ½ procent. Det står du här och
              försvarar trots att du vet att detta är till priset av multisjuka
              äldre som har trängts tillbaka. Deras omsorg får stå tillbaka.
              Det är en grupp som är väldigt utsatt.
            </seg>
            <seg xml:id="i-c4bba19e68668cba-0">
              Jag tror att vi alla vill veta att vi kan känna oss trygga i
              äldreomsorgen den dag vi kommer dit, och vi vill att mormor ska
              ha det väldigt bra. Vi ska inte behöva gå omkring med en klump
              i magen och fundera över om hon ska få den omsorg hon behöver
              när vi vet att mycket av de pengar vi lägger på äldreomsorg i
              stället går till privata vinster. Det sker till priset av färre
              anställda som inte hinner med mormor, anställda som sliter och
              släpar men ändå inte räcker till, anställda som har otrygga arbetsvillkor
              och låga löner medan det tas ut totalt 9 miljarder i privata vinster
              i den privatiserade välfärden.
            </seg>
            <seg xml:id="i-5ce2271dca7928a2-0">
              9 miljarder motsvarar 24 000 undersköterskelöner. Jag skulle
              vilja säga att mormor hade haft mycket större nytta av 24 000
              undersköterskor än av att 9 miljarder går till privata vinster.
            </seg>
          </u>
          <note type="speaker" xml:id="i-26bbe2ac51b0baf1-0">
            Anf. 85 JONAS JACOBSSON GJÖRTLER (M) replik:
          </note>
          <u who="jonas_jacobsson_gjortler_7c45de" next="cont" xml:id="i-239f76dc393a720f-0">
            <seg xml:id="i-4f0ae0e57d11d65f-0">
              Fru talman! Ulla Andersson blir uppenbart irriterad när jag petar
              hål på de siffror hon presenterar och beskriver det orimliga i
              att jämföra det ansvar staten har med det kommunerna har. Det
              är inte samma sak.
            </seg>
            <seg xml:id="i-73c60caff69bc351-0">
              Visst har befolkningen ökat, men den har inte ökat med 32 procent,
              vilket skatteintäkterna har gjort i kommunsektorn. Så nog är det
              någonting mer än befolkningsökningen som ligger bakom att skatteintäkterna
              till välfärden har ökat.
            </seg>
          </u>
          <note xml:id="i-069b8d8444acb8c1-0">
            (ULLA ANDERSSON (V): Har lönerna ökat?)
          </note>
          <u who="jonas_jacobsson_gjortler_7c45de" prev="cont" xml:id="i-329902014e293136-0">
            <seg xml:id="i-00f27aa45ca3027e-0">
              Jag vidhåller att det statliga ansvaret i huvudsak handlar om
              att skapa förutsättningar för jobb och tillväxt. Det är på det
              sättet vi får mer pengar till välfärden. Kommunerna ansvarar för
              välfärdssektorn, och där har skatteintäkterna ökat högst dramatiskt.
            </seg>
            <seg xml:id="i-6318a32148241242-0">
              Jag menar att det är kvalitet i de här verksamheterna vi ska
              fokusera på. Det är kvalitet som är det viktiga. Det är inte driftsform;
              det är inte huruvida man gör vinst i verksamheterna eller inte.
              På sätt och vis är det ju mycket bättre att företag går med vinst
              än att de går med förlust, även om Ulla Andersson inte verkar
              tycka det. Det viktiga för dem som finns i verksamheterna skola,
              äldreomsorg och sjukvård är att det finns bra kvalitet.
            </seg>
            <seg xml:id="i-4c1bc3eed632de30-0">
              En del av kvaliteten ligger rimligen i antalet arbetade timmar.
              Där föreslår Vänsterpartiet en arbetstidsförkortning. Ni vill
              ta bort 25 procent av arbetstiden. Om man genomför en sådan arbetstidsminskning
              försvinner det bara inom skolan och förskolan över 57 000 heltidstjänster.
              Totalt i kommuner och landsting är det över 200 000 heltidstjänster
              som försvinner. För mig är det en gåta hur detta skulle kunna
              innebära högre kvalitet i välfärden.
            </seg>
            <seg xml:id="i-43560d7ddc3eafa2-1">
              Återupptagna förhandlingar
            </seg>
            <seg xml:id="i-a6df7d8ac6a37ec8-0">
              Herr talman! Den här debatten handlar om kommunala frågor. När
              man läser betänkandet kommer man osökt att tänka på Gustaf Frödings
              dikt från 1881 som heter Äktenskapsfrågan .
            </seg>
            <seg xml:id="i-5d1ba6b670ca313c-0">
              Det finns ju två delar i detta. En del är frågan vem som ska
              samarbeta med vem – vem ska gifta sig med vem? Efter att ha hört
              Ulla Anderssons inlägg i debatten vet vi att vi alla tillhör högern
              och att Vänsterpartiet samarbetar med sig självt och är hela Vänstern
              över huvud taget. Det är en intressant upplysning för alla som
              vill veta vem som ska samarbeta med vem, åtminstone i kommunala
              frågor, efter valet.
            </seg>
            <seg xml:id="i-cdece494cfb11eb6-0">
              Den andra delen i äktenskapsfrågan är när Erk och Maja frågar:
              Så ska vi hat! – – – Var ska vi tat? Jag hade väntat mig att i
              detta betänkande, Kommunala frågor , äntligen få svaret på denna
              fråga från 1881, men tyvärr uteblir det.
            </seg>
            <seg xml:id="i-12c5b1dd70140870-0">
              När man ser på de kommunala frågorna måste man säga som många
              redan har sagt, nämligen att vi i Sverige har en ganska bra, fungerande
              kommunal sektor, och vi har många som är lidelsefullt engagerade
              på olika områden. Likväl kommer det, hur mycket man än gör, alltid
              att finnas brister som upplevs av enskilda människor. Så är det
              ostridigt.
            </seg>
            <seg xml:id="i-70eb342db097ae53-0">
              Hur kom vi till att ha en god kommunal sektor? Om detta finns
              det inte ett ord i betänkandet, och kanske ska det inte finnas
              där heller. Men eftersom det är finansutskottet borde man fundera
              på hur vi skapar resurser så att vi får en välfärd värd namnet.
              Man kan gå tillbaka några år i tiden och komma ihåg att Östros
              och Sahlin efterlyste väldigt mycket mer pengar till den kommunala
              sektorn när det omkring 2009 var kris. Då fick vi gå in med statsbidrag,
              först 10 miljarder och sedan 7 miljarder för 2010.
            </seg>
            <seg xml:id="i-fd72862c480d5ddf-0">
              Utan en fungerande ekonomi med fria företag som är framgångsrika
              på exportmarknaden blir det förskräckligt dålig välfärd i det
              här landet. Det vet inte minst Staffan Anger, som har varit så
              engagerad i exportsektorn. Det är de fria företagen som bär hela
              välfärden. Därför är den viktigaste frågan av alla att vi har
              hög sysselsättning i Sverige. På den punkten får man säga att
              en av anledningarna till att vi har kunnat bevara denna goda välfärd
              i Sverige och sluppit från de väldiga nedskärningar som var 1991–1994,
              då sysselsättningen sjönk dramatiskt, är att vi under den nuvarande
              finansiella krisen, som nu är inne på sitt femte eller sjätte
              år, trots allt har lyckats behålla den finansiella stabiliteten,
              och vi har hållit en hög sysselsättning. Det kunde alltid ha varit
              bättre.
            </seg>
            <seg xml:id="i-38dff035bf47f767-0">
              Jämför man med hur det är i andra länder – det underlåter Socialdemokraterna
              i varje läge att göra – måste man ändå säga att vi har klarat
              oss bra. Det är själva förutsättningen för hög sysselsättning.
            </seg>
            <seg xml:id="i-16141939cdff14f9-0">
              Det här betänkandet handlar om kommunala frågor. I hög utsträckning
              fokuserar det på om man ska få ta ut vinster i välfärden och på
              det som framför allt Vänsterpartiet formulerar. Jag vill gärna
              säga att jag tycker att frågorna är rätt ställda. Jag förstår
              att många människor är bekymrade över de stora vinstuttag som
              vi har haft i den gemensamt finansierade sektorn. Det är därför
              som regeringen har tillsatt en del utredningar om detta – Ägarprövningsutredningen
              och andra.
            </seg>
            <seg xml:id="i-1ddd6f7390a93e67-0">
              Men om man formulerar rätt fråga – den appellerar säkert till
              många väljare – måste man också ha någon form av svar. Vänsterpartiets
              stora problem i det här sammanhanget är att det svar som partiet
              ger, nämligen att man ska förbjuda vinster i välfärden, inte är
              svaret. För om man gör på det sättet kommer man att snöpa initiativkraften
              och entreprenörsandan på hela välfärdsområdet, och man blir av
              med hela valfriheten. Man kommer helt enkelt att ha Henry Ford
              som föredöme: Ni får välja vad ni vill, men det blir ändå en svart
              bil. Det blir valfriheten i det som Vänsterpartiet presenterar.
              Det är inget svar. Svaret ligger i att vi måste se till att entreprenörskapet
              får möjligheter inom de ramar som den gemensamma finansieringen
              tillåter. Det är viktigt, för det ska vara en gemensam finansiering.
              Det är själva grunden för detta.
            </seg>
            <seg xml:id="i-d72e6dd06e543007-0">
              Men Vänsterpartiet vill inte ha någon valfrihet. Man vill inte
              ha någon valfrihet i äldreomsorgen. Det ska vara som på den tiden
              när Televerket fanns. Man fick välja vilken telefon man ville
              bara man valde just en sådan telefon som Televerket tillhandahöll.
              Man fick inte åka till Hongkong. Detta åkte Ulf Adelsohn fast
              för. Han förde en gång, herr talman, in en telefon från Hongkong
              och blev dömd för detta, vilket framstår som fullständigt löjeväckande
              i dag.
            </seg>
            <seg xml:id="i-14ed344412649e97-0">
              Vi måste se till att det finns många utförare med en gemensam
              finansiering.
            </seg>
            <seg xml:id="i-0a941a38a7b09694-0">
              En del saker är inte bra inom välfärdssektorn. Vänsterpartiet
              säger föraktfullt till Socialdemokraterna: Ni föreslår massor
              med kvalitetskriterier. Ja, det är ju det viktigaste, precis som
              Socialdemokraterna säger, att man föreslår kvalitetskriterier
              för omsorgen och alla delar i den sociala sektorn. Det är kvalitetskriterier
              eftersom det är människor i yttersta ändan som tar emot detta.
              Det handlar inte bara om bolag och bolagisering.
            </seg>
            <seg xml:id="i-6e8cbe5e93a791ec-0">
              Vänsterpartiet ställer rätt fråga men har absolut inga svar.
            </seg>
            <seg xml:id="i-909234a58d589a92-0">
              Herr talman! Det finns en del andra frågor i betänkandet. Det
              kommunala utjämningssystemet tas upp. Det är ingen som har berört
              det, så jag ska avstå från att göra det. Jag vill ändå säga att
              jag tycker att det var ett klokt beslut som vi fattade den 27
              november förra året på grundval av det betänkande som den utredning
              som jag satt i avgav.
            </seg>
            <seg xml:id="i-728aa1f4cccf99fa-0">
              Herr talman! Jag ska inte förlänga debatten, för jag har lagt
              märke till att det är många som vill tala i kammaren denna kväll.
              Därför säger jag att min talartid nu är ute.
            </seg>
          </u>
          <note xml:id="i-6b8444d343586f95-1">
            Ajournering
          </note>
          <note xml:id="i-85720ad1a8958930-0">
            Kammaren beslutade kl. 15.55 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note xml:id="i-f87080c00c217c36-0">
            Förhandlingarna återupptogs kl. 16.00.
          </note>
          <note xml:id="i-03c5ce4bcbede5de-0">
            10 § Beslut om ärende som slutdebatterats vid dagens sammanträde
          </note>
          <note xml:id="i-241c04e1562ea0fb-0">
            11 § (forts. från 9 §) Kommunala frågor (forts. FiU26)
          </note>
          <note xml:id="i-51577ccb0dd137b8-0">
            Anf. 86 GUNNAR ANDRÉN (FP):
          </note>
          <note type="speaker" xml:id="i-3779d690ff111c95-0">
            Anf. 87 ULLA ANDERSSON (V) replik:
          </note>
          <u who="ulla_andersson_2905f7" next="cont" xml:id="i-ba7d0af75868702a-0">
            <seg xml:id="i-a2389a79172b6763-0">
              Herr talman! Jag vet inte om Gunnar Andrén lyssnade på hela mitt
              anförande, men hade han gjort det hade han hört vad vårt förslag
              är. Det är SVB-bolag. Vill man vara i välfärden är man välkommen
              om man ombildar sig till ett särskilt vinstbegränsande bolag,
              det vill säga man får vara kvar, men man får inte plocka ut vinst,
              Gunnar Andrén. Det är det som är den stora skillnaden.
            </seg>
            <seg xml:id="i-b3d967b674008708-0">
              Pengarna stannar kvar och går till det som de är avsedda för.
              De kan inte bollas mellan olika bolag för att man ska undkomma
              skatt. De kan inte tas ut i privata vinster i stället för att
              gå till löner till anställda. De kan liksom inte användas till
              något annat än bra kvalitet.
            </seg>
            <seg xml:id="i-2f379abd545eaca2-0">
              Alla kooperativ, alla ideella organisationer och så vidare blir
              kvar, så visst finns det valfrihet. Men man kommer inte att kunna
              välja riskkapitalbolag. Jag tycker att det är en bra kvalitetsfaktor
              att man inte kan göra det. Vad har riskkapitalbolagen i välfärden
              att göra, Gunnar Andrén? Varför vill Folkpartiet att riskkapitalbolag
              ska finnas i äldreomsorgen? Varför är det viktigt för er? Har
              de bidragit med bättre kvalitet? Har de bidragit till några effektiviseringar?
              Har de bidragit till fler anställda? Svaret på alla frågor är
              nej. Ändå ska de finnas där. Du försvarar dem gärna med näbbar
              och klor.
            </seg>
            <seg xml:id="i-7fb9396183f8a9e7-0">
              Varför ska 9 miljarder av pengar som vi alla som bor i det här
              landet har betalat gå till privata vinster? Varför ska privata
              bolag ha betalt av skattebetalarna för produktion, konsumtion,
              löner, vinster och uppköp? Varför är ni inte mer rädda om skattebetalarnas
              pengar än så, Gunnar Andrén?
            </seg>
          </u>
          <note xml:id="i-909b79b4dcfc2998-0">
            Anf. 88 GUNNAR ANDRÉN (FP) replik:
          </note>
          <u who="ulla_andersson_2905f7" prev="cont" xml:id="i-52139d2dbed6a50c-0">
            <seg xml:id="i-57ce16330539db59-0">
              Herr talman! Om Vänsterpartiet hade fått bestämma från början
              hade det här problemet aldrig någonsin uppstått. Valfrihetsproblemet
              för människor hade inte uppstått över huvud taget. Pysslingen
              hade inte kommit till.
            </seg>
            <seg xml:id="i-7af843b6f530722a-0">
              Det är en absolut felaktig beskrivning att påstå att jag försvarar
              riskkapitalbolagen och deras stora vinster. De är i själva verket
              det största hotet mot valfriheten när de tar ut sådana här övervinster.
              Det är alldeles uppenbart att det är på det sättet. Jag förstår
              inte hur Ulla Andersson kan påstå det.
            </seg>
            <seg xml:id="i-e75ab339758de39f-0">
              Vi tillsätter Ägarprövningsutredningen av just det här skälet.
              Man vill ha långsiktiga och varaktiga ägare. Men man kan inte
              förbjuda alla företag och säga: Nej, de enda som får finnas är
              de som finns nu på marknaden. Andra företag får inte komma in
              över huvud taget.
            </seg>
            <seg xml:id="i-8c39bc1a2b7fe1d4-0">
              Men Ulla Andersson, jag och många andra tycker att mycket har
              gått fel när det har blivit sådana här stora riskkapitalbolag
              och internationella koncerner. Det är inte bra. Det håller jag
              med om, och jag förstår människor som tycker så. Men Ulla Andersson
              berör aldrig det grundläggande problemet. Varför uppstår dessa
              alternativ? Jo, det beror på att initiativkraften hos de anställda
              inte tas till vara i den offentliga sektorn.
            </seg>
            <seg xml:id="i-651d009f43b35ce0-0">
              Att det kan bli så stora vinster i till exempel skolsektorn beror
              på att det är svårt att utnyttja skaparkraften som finns hos människorna.
              Därför blir det väldiga övervinster – jag använder gärna ordet
              övervinster i detta sammanhang. Det är orimligt.
            </seg>
            <seg xml:id="i-0738cf602d8f2cd6-0">
              Sedan kan jag inte tycka att alla allmännyttiga bolag är bra.
              Det finns en del exempel på detta, Gavlegårdarna och många andra,
              som arbetar just under de här betingelserna. Och det är klart
              att miljonprogrammet inte har varit någon succé – det måste man
              ändå säga – i det avseendet när det gäller de allmännyttiga bolagen.
            </seg>
          </u>
          <note type="speaker" xml:id="i-8f87805552658bb2-0">
            Anf. 89 ULLA ANDERSSON (V) replik:
          </note>
          <u who="ulla_andersson_2905f7" next="cont" xml:id="i-ba7d0af75868702a-1">
            <seg xml:id="i-ac9036cc1634b183-0">
              Herr talman! Pysslingen ägs i dag av ett riskkapitalbolag. Nio
              av de tio största aktörerna på den så kallade marknaden, kvasimarknaden,
              som Institutet för Näringslivsforskning säger, ägs av riskkapitalbolag.
              Så fungerar kapitalismen. Det är inget konstigt i det. Så har
              den alltid fungerat och kommer alltid att fungera. Det märkliga
              med den här kapitalismen är att det är skattepengar som går till
              uppköpen och som gör att riskkapitalbolagen växer. De är till
              100 procent försörjda med skattepengar.
            </seg>
            <seg xml:id="i-079fda511bd892c2-0">
              Gunnar Andrén säger att det är övervinster. Då skulle jag vilja
              fråga Gunnar Andrén: Hur mycket avkastning är det rimligt att
              de ska ha? I dag har äldreomsorgen 38 ½ procent. Skolan och sjukvården
              ligger någonstans mellan 25 och 30. Vad är rimligt, Gunnar Andrén?
              Det skulle jag vilja ha ett svar på. Du måste ändå ha tänkt tanken
              när du står här och försvarar vinstintresset och säger: Jo, men
              det är bra. Vi kan fortsätta att ta ut vinster, bara inte riktigt
              i samma nivå som i dag.
            </seg>
            <seg xml:id="i-cb76b695863c1021-0">
              Det är också så att vinstintresset leder fel. Man går bort från
              en behovsstyrd välfärd till en vinstdriven välfärd och bort från
              demokratiska principer. Besluten fattas i något styrelserum. De
              goda initiativ som tas kommer inte vidare, eftersom det är affärsidéer,
              och dem vill man behålla i sitt eget bolag. Antalet anställda
              skärs ned. Utbildningsnivån sjunker. Hur bra är det för entreprenörskapet?
              Det undrar jag. Och varför ska multisjuka äldre betala ett så
              högt pris för att ni ska ha privata vinstdrivande bolag i välfärden?
            </seg>
            <seg xml:id="i-3522aaf2b76141c5-0">
              Nej, hade Vänsterpartiet fått bestämma hade vi haft ideella aktörer.
              Vi hade haft kooperativ. Vi hade haft människor i välfärden som
              hade drivit verksamheterna för verksamheternas egen skull, inte
              av vinstintresse. Vi vet hur kapitalismen fungerar – det är ingen
              överraskning för oss. Men det borde även en liberal veta, eller
              hur?
            </seg>
          </u>
          <note xml:id="i-91357e30213af4cc-0">
            Anf. 90 GUNNAR ANDRÉN (FP) replik:
          </note>
          <u who="ulla_andersson_2905f7" prev="cont" xml:id="i-52139d2dbed6a50c-1">
            <seg xml:id="i-3f1e35294602ee95-0">
              Herr talman! Nu lyckas Ulla Andersson tala ytterligare två minuter
              utan att använda ordet valfrihet. Hon säger ingenting om detta,
              ingenting om människorna som står längst ned och tar emot detta.
              Det är ingenting om valfrihet. Det är bara bolagen och så vidare.
            </seg>
            <seg xml:id="i-a58d23f2da622294-0">
              Jag förstår inte detta, men jag förstår varför Ulla Andersson
              skäller på kapitalismen. I ert tidigare partiprogram stod det
              nämligen att Sverige är ett litet men rovgirigt land. Det var
              er grundsyn. Det är klart att kapitalismen har detta. Då gäller
              det att tygla kapitalismen.
            </seg>
            <seg xml:id="i-31b8bdfb8ae701e2-0">
              Det kan man skratta åt. Men jag menar att marknadsekonomin, som
              är en del av detta, har gjort att det skapats ett oerhört välstånd
              och att välståndet fördelats över hela landet. Ulla Andersson
              vill pådyvla mig att vilja ha si eller så många procents avkastning
              på kapital. Det kan man inte ha. Däremot kan man göra det som
              Ulla Andersson i sitt inledningsanförande så föraktfullt hånade
              Socialdemokraterna för, nämligen att ställa upp oerhört bestämda
              kriterier för vad som ska gälla till exempel äldreomsorgen, skolan
              och så vidare. Det kan man göra. Men håna oss inte för att vi
              vill göra det bra för människorna, för dem som ligger på långvården,
              dem som tas in på sjukhus och dem som vill ha god utbildning i
              skolan. Håna oss inte för att vi vill ställa upp hårda kvalitetsvillkor!
            </seg>
          </u>
          <note type="speaker" xml:id="i-a23ba7dc5c5aeed7-0">
            Anf. 91 EMIL KÄLLSTRÖM (C):
          </note>
          <u who="emil_kallstrom_82c898" xml:id="i-ebc5e98221ee480a-0">
            <seg xml:id="i-0d493b632923c622-0">
              Herr talman! Inledningsvis kan vi säga att det i debatten om
              kommunala frågor bitvis låter som att den kommunala sektorn i
              Sverige är en sektor med en enda lång rad av nedskärningar, eller
              har varit det de senaste åren. De faktiska siffrorna och fakta
              visar att det nästan är tvärtom.
            </seg>
            <seg xml:id="i-4140676758166101-0">
              Trots en lång och djup kris har vi lyckats att värna den del
              av välfärdstjänster som utförs i våra kommuner och landsting.
              Enligt en uppskattning kommer kommuners resurser att öka framöver
              med 5 procent årligen för åren 2015–2017.
            </seg>
            <seg xml:id="i-3462dec5cc78a758-0">
              Sveriges kommuner och landsting har i dag betydligt mer resurser
              än vad de hade vid regeringsskiftet 2006. Det gäller oavsett om
              man räknar per huvud eller om man räknar efter inflationsmått.
              Man kan mer eller mindre räkna hur man vill. Det är mer pengar
              i den kommunala sektorn i dag.
            </seg>
            <seg xml:id="i-3cd05850502acf10-0">
              Svaret på hur det kan vara så är givetvis att det är fler människor
              som jobbar. Det har aldrig varit så många sysselsatta i Sverige
              som det är i dag under en alliansregering. Där har vi den största
              anledningen till att Sveriges kommuner och landsting faktiskt
              har mer resurser till skolan och mer resurser till sjukvård och
              omsorg.
            </seg>
            <seg xml:id="i-e370ae368b4472ea-0">
              Herr talman! I tisdags rapporterade Dagens Nyheter om någonting
              som verkligen får betecknas som en nyhet. Det är att det för första
              gången på mycket länge är större inflyttning än utflyttning i
              Sveriges glesbygdskommuner. Det här är nog någonting som många
              upplever som en liten överraskning eller som en nyhet, givet den
              debatt som vi har och givet siffrorna på totalen. Det är fortfarande
              så att många landsbygdskommuner tappar i befolkning till följd
              av att födelsenettot är negativt. Men det här är en stor och viktig
              förändring. De som flyttar in till dessa glesbygdskommuner är
              i regel människor i arbetsför ålder. De startar företag, de jobbar
              och de bidrar till kommunkassan.
            </seg>
            <seg xml:id="i-d17e2166ec0ee915-0">
              Jag nämner det här därför att det lätt blir så att man diskuterar
              totalen, Sverige som helhet, men bakom siffrorna finns det väldigt
              många olika verkligheter. Olika kommuner har olika förutsättningar,
              men gemensamt för alla kommuner är att ju fler som jobbar, desto
              mer pengar till den kommunala välfärden. Visst är det ett fantastiskt
              trendbrott. Många av de kommuner som vi på många sätt upplever
              är kommuner som har störst problem, gles- och landsbygdskommuner,
              har ett positivt inflöde av människor i arbetsför ålder.
            </seg>
            <seg xml:id="i-53b62cf2a3ffef2b-0">
              Då kan man fundera över vad det beror på. Det finns tusentals
              olika anledningar. Varje människa som flyttar har givetvis sin
              anledning. I någon kommun är det en gruva, i någon kommun är det
              inflyttning från övriga Sverige från närliggande kommuner och
              i någon kommun är svaret invandring.
            </seg>
            <seg xml:id="i-796858b039bb7025-0">
              Jag tror att det här också är ett resultat av det enträgna arbetet
              de senaste åren, sedan Centerpartiet med sina allianskamrater
              kom till makten, för att underlätta för företagande i hela landet
              och prioritera infrastruktur, inte minst den digitala infrastrukturen,
              i hela landet. Stora delar av landsbygden ser i dag ut som ett
              bäverbo, för man gräver så mycket bredbandskablar. Det är naturligtvis
              positivt.
            </seg>
            <seg xml:id="i-d9c914456ab4a16c-0">
              I dag på DN Debatt kommer nästa nyhet när det gäller det här
              området. Det är att regeringen öppnar 700-bandet för mobiltäckning.
              Det som i dag och fram till början av 2017 förser oss svenskar
              med digital-tv kommer i framtiden att förse oss med mobilt höghastighetsinternet.
              Det är nästa steg, ett av många, för att fortsätta den här trenden
              att skapa ett Sverige där det går att bo och driva företag var
              än man så önskar.
            </seg>
            <seg xml:id="i-0c20f8a9434a535e-0">
              Gunnar Andrén nämnde, och jag nämner det, att till sin hjälp
              har de kommuner där trenden har vänt när det gäller in- och utflyttning
              ett nytt skatteutjämningssystem. Där står de allra flesta svenska
              landsbygdskommuner som rejäla vinnare och får betydligt mer pengar
              och betydligt större och bättre möjligheter att värna den välfärd
              som förhoppningsvis ska locka ytterligare inflyttare.
            </seg>
            <seg xml:id="i-6d4632f242b8a878-0">
              Herr talman! Det har talats en del om vinster i välfärden. Jag
              tänkte tala om ett liknande, angränsande, ämne. För mig handlar
              den här diskussionen främst om innovation, nytänkande och nyskapande.
              Det är egentligen detta vi pratar om. Ska vi tillåta sådana krafter
              i välfärdens verksamheter eller inte?
            </seg>
            <seg xml:id="i-b1884153f1309ede-0">
              Vi står inför ett antal välfärdsutmaningar i Sverige. Vi har
              en åldrande befolkning, även om detta motverkas av invandring
              av människor i arbetsför ålder. Framför allt har vi ständigt större
              krav på den välfärd som erbjuds. När min farfarsfar en gång kom
              in på äldreboende tyckte han att han hade kommit till himmelriket.
              Han låg i en sovsal med tolv andra. I dag är det ingen som skulle
              acceptera något sådant och allra minst kalla det för någon form
              av himmelrike. Samma utveckling kommer att gälla kommande generationer
              när de blir äldre och är i behov av den delen av välfärdstjänsterna.
            </seg>
            <seg xml:id="i-5e2af933390e7b39-0">
              Det kommer att ställas högre krav, och vi kommer att behöva producera
              mer välfärd per arbetad timme, mer välfärd per krona. Det här
              är egentligen ingen nyhet. Det gäller alla branscher i de allra
              flesta länder, undantaget Nordkorea, Kuba och några till.
            </seg>
            <seg xml:id="i-55d05be92f72c1b9-0">
              För att klara av detta måste ett antal grundläggande mekanismer
              vara på plats. Det måste vara möjligt för sjuksköterskan som har
              hittat ett nytt sätt att bedriva hemtjänst som hon bedömer smartare
              att starta en verksamhet och locka över brukare, kunder eller
              vad man nu kallar dem för. Det måste vara möjligt för mig som
              äldre eller för mig som förälder till ett skolbarn att välja mellan
              olika verksamheter och se vad som passar mig bäst.
            </seg>
            <seg xml:id="i-72950c4a4453e509-0">
              När det gäller skolan ser vi att de kommuner som inte har några
              friskolor utan bara kommunala skolor är de som har sämst resultat.
              Debatten om valfrihet blir ofta en Helsingforssdebatt. Ulla Anderssons
              alla exempel kom från det vi ser här genom fönstret, Kungsholmen.
              Det var det som ligger allra närmast Helgeandsholmen i Helsingfors.
              Men låt oss lyfta blicken lite, och då ser vi att det största
              problemet när det gäller valfriheten inte är att det är för mycket
              av valfrihet. Det är för lite. I samtliga kommuner i mitt hemlän,
              Västernorrland, utom två är det kommunala monopol som gäller inom
              äldreomsorg. Man får inte välja hemtjänst även om man så önskar.
            </seg>
            <seg xml:id="i-882bec0befb72cc7-0">
              I många av landets kommuner finns det inga friskolor att välja
              mellan. Som redan har konstaterats i den senaste PISA-rapporten
              har de kommunerna i snitt sämre resultat än de kommuner som har
              valfrihet. Alla tjänar helt enkelt på att valfrihet finns, inte
              bara de som väljer, och så ska det givetvis vara.
            </seg>
            <seg xml:id="i-0007c1e2bf6943cc-0">
              Jag noterar att min anmälda talartid är slut; tiden går fort
              när man har roligt. Det som är viktigt att tänka på i fortsättningen
              är det jag inledde med: antalet jobbade timmar i antalet företag.
              Vi är överens från höger till vänster om att det är antalet arbetade
              timmar som lägger grunden för välfärden. Vi vet också att de nya
              jobben kommer i små och växande företag. Men någonstans där tar
              samsynen slut. En sida, vänsterpartierna i Sveriges riksdag, vill
              göra det dyrare och svårare att bedriva småföretagsamhet.
            </seg>
            <seg xml:id="i-51af1b6eaa89eb17-0">
              De vill göra det dyrare och svårare för dessa företag att utvecklas
              och anställa. Vi, Centerpartiet och våra kamrater, vill fortsätta
              på en bana där det blir billigare och enklare att driva företag.
              Däri ligger välfärdsutmaningen framöver, och det är bara att hoppas
              på för framtidens brukare av välfärd att det är rätt sida som
              vinner.
            </seg>
          </u>
          <note type="speaker" xml:id="i-2e168f5634cda77a-0">
            Anf. 92 ANDERS SELLSTRÖM (KD):
          </note>
          <u who="anders_sellstrom_d0c3af" xml:id="i-bdb5def453316118-0">
            <seg xml:id="i-fd38b00867486adc-0">
              Herr talman! Jag ska börja med att yrka bifall till utskottets
              förslag i betänkandet.
            </seg>
            <seg xml:id="i-ef419d3fc2cda628-0">
              Mångfalden ska drivas mot enfald. Det som har byggt Sverige framgångsrikt
              på välfärdens område ska nu brytas ned och slängas bort. Vänstervågen
              i svensk politik vill svepa över vårt land i enfaldens töcken.
              Det är samma princip som Sverigedemokraterna tillämpar på befolkningssammansättningens
              område.
            </seg>
            <seg xml:id="i-808fa52cb35f33b5-0">
              Syftet med reservationerna i betänkandet från S, V, och MP är
              att återmonopolisera och att valfrihetsinskränka. De vill fokusera
              på driftsformer och skrämmas med företagarfrågor, politik och
              riskkapital.
            </seg>
            <seg xml:id="i-bb097ba83ebce247-0">
              För Kristdemokraterna är fokuset kvalitet i alla välfärdsdelar.
              Vi vill fortsätta att höja den kvaliteten. Det är det som vi ska
              fokusera på och vilka verktyg vi använder för att nå dit. Det
              är den frågan som jag tycker att den här debatten ska handla om.
            </seg>
            <seg xml:id="i-75cef45303b31382-0">
              Hur höjer vi den redan höga kvaliteten i sjukvården? Hur förbättrar
              vi ytterligare tillgängligheten till sjukvården? Sedan 2006 har
              ju tillgängligheten ökat dramatiskt. Hur ser vi till att våra
              äldre som är i behov av äldrevård upplever en omsorg som blir
              allt bättre dag för dag? Hur ser vi bäst till att kvalitetsutveckla
              välfärdens olika delar? Ja, det är Kristdemokraternas fokus när
              vi pratar om välfärdsfrågorna och ingenting annat.
            </seg>
            <seg xml:id="i-3582647903439620-0">
              Herr talman! Jag tror att det är dags att vända på vänsterretoriken.
              Vi borde prata betydligt mer om att förbjuda förluster i välfärden.
              Sedan en tid tillbaka har diskussionens vågor gått höga angående
              vinster i välfärden. Vänsterpartiet har gjort frågan till sin
              absolut viktigaste valfråga, och Socialdemokraterna vill se långtgående
              begränsningar och införa ett kommunalt veto mot bland annat friskolor.
              Grunden för detta är det ideologiska motståndet mot att det ska
              finnas andra utförare av skattefinansierade välfärdstjänster än
              de offentliga.
            </seg>
            <seg xml:id="i-3ee836bbbbd1c773-0">
              Det sätter strålkastarljuset på den känsliga frågan: Ska ett
              företag, en förening eller ett kooperativ få gå med vinst när
              man vårdar våra äldre, ger utbildning till våra barn eller bedriver
              sjukvård? Känslan hos många är naturligtvis att svara nej.
            </seg>
            <seg xml:id="i-d1d0b7d066cd0c8b-0">
              Men vad vi händer om vi vänder på frågan? Är det bättre att ett
              företag, en förening, ett kooperativ eller en kommun går med förlust
              när de vårdar våra äldre, ger utbildning till våra barn eller
              ställer diagnos på dina sjukdomar? Här svarar de flesta med självbevarelsedrift
              nej på den frågan.
            </seg>
            <seg xml:id="i-a766bc14b0569d0b-0">
              Generellt gäller, oavsett om det är ett företag eller en kommun
              som bedriver verksamhet, att den som har kontroll på ekonomin
              och över de resurser som står till buds även har kontroll på sin
              kvalitet. Den kommun eller det företag som har dålig kontroll
              på ekonomin har också sämre kvalitet, trots att de som överskrider
              sin budget bevisligen använder mer resurser än vad de har fått
              till sitt förfogande.
            </seg>
            <seg xml:id="i-bf7adf14ef17d484-0">
              De mätningar som Sveriges Kommuner och Landsting gör med jämna
              mellanrum angående resultat och resurser inom exempelvis skolan
              pekar på samma generella slutsats: Stor resursanvändning och dålig
              ekonomisk kontroll är lika med sämre kvalitet på undervisningen.
              Effektivare resursanvändning och god ekonomisk kontroll är lika
              med bättre kvalitet på undervisningen, vilket ökar elevernas kunskapsnivåer.
            </seg>
            <seg xml:id="i-1956cd487d941cbc-0">
              Kommuner eller landsting som dras med underskott får lägga allt
              fokus på personalneddragningar, stängning av skolor eller andra
              kostnadsbesparande åtgärder. Politiker, personal, föräldrar och
              anhöriga lägger ned stor energi på kampen om var dessa neddragningar
              inte ska ske. Kvalitetsutveckling är i sådana situationer självklart
              inte det som står i första rummet.
            </seg>
            <seg xml:id="i-5816fd3fa2c7b651-0">
              Där man har överskott med en ekonomisk uppföljning är förhållandet
              ofta det precis motsatta. Då blir det enklare att fokusera på
              hur man blir ännu bättre och effektivare i bemötandet av de människor
              som man är till för. Man ska inte heller glömma det faktum att
              kommunallagen har tydliga skrivningar om vikten av överskott.
            </seg>
            <seg xml:id="i-718af045a8a3ef68-0">
              Att vi gemensamt betalar skatt för att kunna bedriva äldreomsorg,
              skola och sjukvård är odiskutabelt. Att alla ska ha så lika förutsättningar
              som möjligt i vårt land är också en självklarhet. Men att alla
              ska vara hänvisade till exakt samma vård och skola är direkt orättvist,
              då det inte tar hänsyn till människors olikheter och individuella
              önskemål.
            </seg>
            <seg xml:id="i-9f54c79876e9de78-0">
              Den som har behov av välfärdstjänster ska ha ett utrymme att
              välja vem som ska leverera dessa tjänster, oavsett om det gäller
              ens barns skolgång, val av läkarmottagning eller våra föräldrars
              val av hemtjänstleverantör. Förbud mot vinster inom välfärdens
              område är ett direkt hot mot kvalitetsutveckling. Självklart ska
              det offentliga ställa kvalitetskrav på alla leverantörer av välfärdstjänster,
              även på den egna bedrivna verksamheten. Sedan ska man följa upp
              dessa krav.
            </seg>
            <seg xml:id="i-862b2cdf73ecfe9f-0">
              Men om inte fler aktörer än kommunen får vara med och lyfta upp
              den generella kvalitetsnivån i vår gemensamma välfärd, ja, då
              skjuter vi oss själva i foten.
            </seg>
            <seg xml:id="i-00a628a12c1e2f43-0">
              Konkurrens leder till kreativitet, ökad effektivitet och ökad
              kvalitet. Varje äldre, varje elev och varje patient måste förtjänas
              varje dag för att de även i fortsättningen ska stå fast vid eller
              välja en specifik leverantör. Om kvalitet och personligt bemötande
              inte håller måttet kommer ingen att välja dessa leverantörer.
            </seg>
            <seg xml:id="i-cc338ca8a6e242a8-0">
              Det vore bättre om ropen skallade om ett förbud mot förluster
              i välfärden. Ständigt återkommande förluster vittnar om problem
              i hela organisationen, från ledning till bemötande av eleven eller
              brukaren på ett äldreboende. Kvalitet frodas i organisationer
              som visar svarta i stället för röda siffror.
            </seg>
            <seg xml:id="i-0f1775ed5781d03a-0">
              Herr talman! Oppositionen verkar vilja ha ett annat fokus när
              man upphandlar, använder fritt vårdval eller när man arbetar enligt
              LOV. Man vill begränsa dessa möjligheter genom att ställa exakt
              samma krav som man har i den egna kommunalt drivna eller landstingsdrivna
              verksamheten. Men det driver ju inte på någon kvalitetsutveckling.
              Då finns det ingen anledning att upphandla, använda sig av LOV
              eller ha ett fritt vårdval. Här finns stora skiljelinjer. Jag
              ska ta upp några exempel från den reservation som Socialdemokraterna
              har avgett till det här betänkandet.
            </seg>
            <seg xml:id="i-47c1f3c07cde46b8-0">
              Det är lite märkligt att man inleder med meningen Vi socialdemokrater
              anser att skattemedel ska användas effektivt – som om ingen annan
              ansåg att de skulle användas effektivt. Det står till och med
              i kommunallagen att de ska användas effektivt. Men det är ju bra
              att man från Socialdemokraterna har den inställningen.
            </seg>
            <seg xml:id="i-f5b832e6889afbd5-0">
              Längre ned i reservationen står det: En betydande andel av den
              offentligt finansierade välfärden bedrivs i dag av vinstdrivande
              företag. Och vilket belägg har man för det? Sju av tio personer
              som besöker vårdcentraler gör det på landstingsdrivna vårdcentraler.
              Är det en betydande andel privata? Det är ju en betydande andel
              landstingsdrivna vårdcentraler. Fem av sex barn går i en förskola
              eller grundskola som kommunen driver. Är det en betydande andel
              som drivs privat? Fyra av fem platser på ett äldreboende finns
              i den kommunala verksamheten. Är det en betydande andel av den
              offentligt finansierade välfärden som då drivs av andra än de
              kommunalt drivna?
            </seg>
            <seg xml:id="i-a0ed2b047300c5ee-0">
              Jag vill påstå att det som skrivs i den här texten är en direkt
              lögn. Det ska bli intressant, Pia Nilsson, att höra hur du kan
              stå bakom en sådan skrivning i din reservation. Detta med en betydande
              andel stämmer ju inte.
            </seg>
            <seg xml:id="i-87e86b7f997768fc-0">
              Längst ned på den sidan finns det en annan skrivning: Genom att
              på detta sätt begränsa vinstuttag i privata företag kan kvaliteten
              höjas och en effektivare användning av skattemedel garanteras.
              Men om det vore så, Pia Nilsson, skulle en redan betydande andel
              som bedrivs i kommunal verksamhet och landstingsverksamhet ha
              högre kvalitet än vad som finns i alternativa utförares driftsformer.
              Då skulle det redan vara ett faktum i dag – hör du mig, Pia Nilsson?
              Om detta faktum stämmer skulle det vara högre kvalitet i kommunalt
              drivet äldreboende, högre kvalitet i kommunalt driven hemtjänst,
              högre kvalitet i den landstingsdrivna vårdcentralen. Men det stämmer
              inte.
            </seg>
            <seg xml:id="i-20923d7a8f72425d-0">
              Det är bara att gå till Svenskt Kvalitetsindex, som gör sådana
              här mätningar kontinuerligt. I pressmeddelandet om den senaste
              mätningen år 2012 säger man: Nöjdheten med kommunal service är
              rekordhög. Det är jättebra. Det är exempel på att man är väldigt
              nöjd med den kommunala servicen i allmänhet. Men sedan skriver
              man: Kvaliteten är hög i svensk sjukvård – oberoende av driftsform.
              Man levererar alltså lika bra kvalitet, enligt Svenskt Kvalitetsindex.
              Sedan finns det mätningar som säger att personalen är mer nöjd
              hos andra utförare än kommuner och landsting. Nöjdheten inom äldreboende
              har aldrig varit så hög, skriver man. Och till sist beträffande
              nöjdheten inom hemtjänsten: Den ökar kontinuerligt.
            </seg>
            <seg xml:id="i-8117c460dcd40695-0">
              Om det som står i den socialdemokratiska reservationen eller
              om den retorik som Vänsterpartiet använder skulle stämma skulle
              nöjdheten sjunka. Kvaliteten borde då ha gått ned, men den ökar
              hela tiden. Jag vill påstå att det är tack vare att vi har fler
              utförare, fler som är med och hjälper till med att bedriva kvalitetsutveckling
              i välfärdens verksamheter.
            </seg>
            <seg xml:id="i-9a12bacdffffa670-0">
              Till sist, herr talman: Pia Nilsson avslutade med det av Sveavägen
              beordrade mantrat Något håller på att gå sönder. Men det står
              i bjärt kontrast till allt vad jag nu har påstått och som går
              att läsa på Svenskt Kvalitetsindex hemsida: Nöjdheten ökar. Det
              har aldrig varit så många sjuksköterskor och läkare anställda
              på våra sjukhus, det har aldrig varit så lätt att komma fram när
              det gäller tillgängligheten till våra sjukhus, och vi har en hög
              kvalitet i vår äldreomsorg och hemtjänst.
            </seg>
            <seg xml:id="i-d4e674091d60dea9-0">
              Jag tycker att man från socialdemokratisk sida borde utgå från
              verkligheten innan man börjar ge sig på verktygen. Jag vill avsluta
              med att säga till Pia Nilsson: Något har gått sönder i det socialdemokratiska
              partiet.
            </seg>
          </u>
          <note xml:id="i-c6f962307b52b187-0">
            I detta anförande instämde Staffan Anger och Ann-Charlotte Hammar
            Johnsson (båda M).
          </note>
          <note type="speaker" xml:id="i-1ec58fe719bcce09-0">
            Anf. 93 ULLA ANDERSSON (V):
          </note>
          <u who="ulla_andersson_2905f7" xml:id="i-caaf3e1410cecfa5-3">
            <seg xml:id="i-75a1b9adaa8d1285-0">
              Herr talman! Till Anders Sellström kunde jag ha kontrat med omslag,
              drivkrafter till arbete eller något annat. Men jag begärde ordet
              eftersom Moderaterna hoppade på mig i sin senaste replik och jag
              tänkte svara.
            </seg>
            <seg xml:id="i-a76055b531322a05-0">
              Det partiet har tillsammans med sina övriga borgerliga partikamrater
              sänkt skatterna för 140 miljarder. Det motsvarar lönerna för 280
              000 lärare eller 350 000 undersköterskor. I den senaste budgeten
              valde man att lägga ett förslag med 18 miljarder i skattesänkningar.
              Det motsvarar löner för 36 000 lärare eller 45 000 undersköterskor.
              Totalt sett har man lagt 27 gånger mer på skattesänkningar än
              vad man har lagt på vård, skola och omsorg. I den senaste budgeten
              lade man 26 procent av inkomstförstärkningarna till de 10 procent
              rikaste. De 10 procent med lägst inkomster fick 1 procents ökning.
            </seg>
            <seg xml:id="i-eec57cdf416207b9-0">
              Att då komma att påstå att vi skulle göra en reform som skulle
              riskera 140 000 heltidsarbetande i välfärdssektorn är rent av
              löjeväckande. Vi är ett parti som värnar välfärden och ständigt
              vill utveckla den och förbättra kvaliteten. Vi är det parti som
              lägger mest på att öka personaltätheten, förbättra fortbildnings-
              och utbildningsmöjligheterna och öka inflytandet och anställningstryggheten.
            </seg>
            <seg xml:id="i-77643a78ccadf6c8-0">
              Vi gör det därför att vi känner till välfärdens betydelse för
              jämlikheten, tryggheten, friheten och vet att ett starkt välfärdssamhälle
              är avgörande för ett lands utveckling och för kvinnors livsvillkor.
            </seg>
            <seg xml:id="i-b4de8d7183b0c312-0">
              Vi vågar också ha visioner om att arbetstidsförkortning kan vara
              en del av vår framtid. Vi tror inte att vi alltid behöver jobba
              40 timmar i veckan. När ekonomin växer och produktiviteten ökar
              kan det vara rimligt att vi tar ut en del av det i en arbetstidsförkortning.
            </seg>
            <seg xml:id="i-414f885cbba5720f-0">
              Vi tror och hoppas på att vi kan få både ett rikare arbetsliv
              och en rikare fritid. Vi tror inte på att eviga skattesänkningar
              är vår gemensamma framtid.
            </seg>
          </u>
          <note xml:id="i-8d593db184959a84-1">
            Överläggningen var härmed avslutad.
          </note>
          <note xml:id="i-a5ea11cee06cec31-0">
            12 § Allmänna helgdagar m.m.
          </note>
          <note xml:id="i-62d3e83dc33e83fa-0">
            Andre vice talmannen konstaterade att ingen talare var anmäld.
          </note>
          <note xml:id="i-d43f41414594428e-0">
            13 § Regionalt utvecklingsansvar i Jönköpings, Örebro och Gävleborgs
            län
          </note>
          <note type="speaker" xml:id="i-b1d844b30a082c00-0">
            Anf. 94 PER BILL (M):
          </note>
          <u who="per_bill_00555d" xml:id="i-e24333a20721b176-0">
            <seg xml:id="i-254c4cc1a7eb256f-0">
              Herr talman! Vi ska debattera regionalt utvecklingsansvar i Jönköpings,
              Örebro och Gävleborgs län. Må jag utbrista: Äntligen lite förvaltningspolitik!
            </seg>
            <seg xml:id="i-b6348e1d38cbc978-0">
              Propositionen handlar om ändring av lagen om regionalt utvecklingsansvar
              i vissa län. Vad är då det regionala utvecklingsansvaret? Ja,
              det handlar om tillväxtarbete och att upprätta och fastställa
              länsplaner för regional transportinfrastruktur. Ändringen av lagen
              innebär att Jönköpings, Örebro och Gävleborgs län ska omfattas
              av lagen. Med andra ord kommer de att få ansvaret för en del av
              de statliga uppgifterna just med att främja utvecklingen i länet.
            </seg>
            <seg xml:id="i-13497c5ec853c67f-0">
              Herr talman! Det regionala utvecklingsansvaret är fördelat på
              olika sätt i olika län. Vi får gå tillbaka till 1996, när staten
              inledde försöksverksamhet genom att låta Kalmar, Gotlands och
              Skåne län göra ett försök. Senare tillkom Västra Götalands län,
              i samband med att det bildades. De försöken övergick sedan till
              att permanentas.
            </seg>
            <seg xml:id="i-66e033b218d96b07-0">
              I dag ser det lokala utvecklingsansvaret ganska olika ut. Tre
              landsting och en kommun har hand om de uppgifter som vi i dag
              föreslår att ytterligare tre landsting ska ta hand om. I 13 län
              utförs samma uppgifter av samverkansorgan.
            </seg>
            <seg xml:id="i-0687f732f07a0e4b-0">
              Vad är det då som behövs? Ja, man behöver ansöka hos staten,
              regeringen, om att få ta över det lokala och regionala ansvaret.
              Det ska naturligtvis finnas ett initiativ. Det ska också vara
              klart hur landstinget ser ut och att till exempel länsgränserna
              inte är under stor diskussion. Det ser stabilt ut när det gäller
              Jönköpings, Örebro och Gävleborgs landsting, och de har dessutom
              tagit alla de initiativ som behövs.
            </seg>
            <seg xml:id="i-be9d65aabb8a0df5-0">
              Vad tycker då oppositionen? De gillar propositionen och säger
              ja till den. Men de vill dessutom att regeringen ska återkomma
              till riksdagen med en proposition om att det regionala utvecklingsansvaret
              också i Västernorrlands och Norrbottens län ska gå över till landstingen
              samt att utvecklingsansvaret i Västmanlands län ska utredas vidare.
              Dessutom vill man hitta en helhetslösning för den regionala organisationen.
            </seg>
            <seg xml:id="i-243d0e3a0ce5257e-0">
              Herr talman! Det är viktigare att göra rätt än att göra fort.
              Vissa saker måste ta lite tid. I de län där vi ännu har ett oklart
              läge är det bättre att vänta. Det finns inte heller, efter de
              10–15 åren, någon samlad bild av någon forskning eller större
              utvärdering som vi kan luta oss emot och säga att det i varje
              läge är bättre att landstingen tar hand om de här uppgifterna
              än att länsstyrelserna gör det eller att man har dem i någon typ
              av samordningsorgan.
            </seg>
            <seg xml:id="i-5f1966b0d00aec87-0">
              Det innebär inte på något sätt att regeringen stänger dörren
              för Norrbotten, Västernorrland eller för den delen Västmanland,
              utan det kommer bara att ta lite mer tid. Vi i Alliansen är också
              väldigt pragmatiska: Det behöver inte se likadant ut.
            </seg>
            <seg xml:id="i-8476be7a04c347c0-0">
              Det är alltså fråga om en förvaltningspolitisk process snarare
              än ett binärt ja eller nej. Ett sätt att visa detta på är att
              regeringen i dag har beslutat om en proposition om regionalt utvecklingsansvar
              i Östergötlands, Kronobergs och Jämtlands län. Även dessa tre
              landsting får alltså ja till att ta hand om de regionala utvecklingsfrågorna,
              som i dag sköts av kommunala samverkansorgan i de tre länen.
            </seg>
            <seg xml:id="i-e7339cd8b4fa71a3-0">
              Herr talman! Alliansen har ett pragmatiskt synsätt på det regionala
              utvecklingsansvaret. Det viktiga är att det sköts professionellt,
              ärligt och transparent. Vilken del av den offentliga sektorn som
              sköter denna administration är mindre viktigt.
            </seg>
          </u>
          <note type="speaker" xml:id="i-ffc31c80ef21a635-0">
            Anf. 95 PER-INGVAR JOHNSSON (C):
          </note>
          <u who="per-ingvar_johnsson_f55650" xml:id="i-040ad213cf784cb5-0">
            <seg xml:id="i-00eac153ded8e699-0">
              Herr talman! Regeringen föreslår att landstingen i Jönköpings,
              Örebro och Gävleborgs län får ta över ansvaret för den regionala
              utvecklingen i dessa län från länsstyrelserna. Som decentralist
              och centerpartist välkomnar jag denna utveckling. Beslutet här
              i riksdagen kommer att innebära att det är företrädarna för länens
              egna invånare, landstingen, och inte statens företrädare på länsstyrelserna
              i Jönköpings, Örebro och Gävleborgs län, som ska göra prioriteringarna
              när det gäller bland annat utbyggnad av vägar och annan infrastruktur
              inom respektive län. Förändringen genomförs från och med den 1
              januari 2015.
            </seg>
            <seg xml:id="i-b0446cba3187076e-0">
              Som landstingspolitiker i Skåne fick jag redan för 15 år sedan
              vara med och genomföra motsvarande reformering av ansvarsfördelningen
              mellan staten och det som då blev Landstinget i Skåne, men som
              vi namnändrade till Region Skåne. Det nya namnet, Region Skåne,
              var en markering av att vi i Skåne tog över ansvaret från staten
              för den regionala utvecklingen i Skåne. Förändringen av ansvarsfördelningen
              var möjlig att genomföra på ett smidigt sätt genom att alla partierna
              i Skåne var positiva och pådrivande på regering och riksdag för
              att Region Skåne skulle få ta över detta ansvar från Länsstyrelsen
              i Skåne.
            </seg>
            <seg xml:id="i-564221a0f737b604-0">
              En sådan här organisatorisk reform löser inte problemen när det
              gäller regional utveckling, men den skapar förutsättningar för
              en aktivare politisk debatt inom regionerna om vad som är bäst
              för deras utveckling. Det är ett tydligt och demokratiskt ansvar
              som vi i Centerpartiet anser vara så viktigt.
            </seg>
            <seg xml:id="i-a36b1d3c6966cf1d-0">
              Jag har förstått att regeringen fäster stor vikt vid att det
              i länen finns en stor enighet för att lämna över ansvaret för
              den regionala utvecklingen från staten och länsstyrelserna till
              landstingen. Det är min förhoppning att det snart kommer att finnas
              en sådan gemensam vilja, så att vi i landet snart kommer till
              en situation där vi har en styrform för den regionala utvecklingen.
            </seg>
            <seg xml:id="i-67d2ff3e7598172e-0">
              Som jag har sagt var det 15 år sedan försöksverksamheten med
              ett decentraliserat ansvar för regional utveckling började i Skåne.
              Därför är det tid att snart komma i mål med denna reform i hela
              landet.
            </seg>
          </u>
          <note type="speaker" xml:id="i-68cfe1674b44701d-0">
            Anf. 96 TUVE SKÅNBERG (KD):
          </note>
          <u who="tuve_skanberg_9d0e2f" xml:id="i-5ec82eedd9bc0042-0">
            <seg xml:id="i-8f64c8314566ef66-0">
              Herr talman! Som tidigare talare har understrukit finns det olika
              sätt att organisera detta. Och tendensen är att det ena landstinget
              efter det andra i större utsträckning vill ta över de uppgifter
              som i dag ligger på länsstyrelsen.
            </seg>
            <seg xml:id="i-a51434832c658644-0">
              Vi från Alliansen har ett par reservationer. Jag ska nämna någonting
              om dem. Det ser olika ut när det gäller det regionala utvecklingsansvaret
              mellan olika län i Sverige. Tre landsting, tretton samverkansorgan,
              fyra länsstyrelser och Gotlands kommun har ansvaret i respektive
              län. I Västmanlands, Västernorrlands och Norrbottens län är det
              länsstyrelserna som har det regionala utvecklingsansvaret. Det
              finns en tendens, en längtan och en önskan – mer eller mindre
              uttalade – också i dessa tre län att få ta över det regionala
              utvecklingsansvaret och bli regioner.
            </seg>
            <seg xml:id="i-50ec58cf8a0c0450-0">
              Vi anser att frågan om huruvida det regionala utvecklingsansvaret
              bör vara ett kommunalt åtagande redan är besvarad när det gäller
              de län där det regionala utvecklingsansvaret redan har överlåtits
              till ett landsting eller till ett samverkansorgan. Om det nu tas
              ett regionalt och lokalt initiativ i fråga om det regionala utvecklingsansvaret
              i något av de län som jag nämnde kan frågan om landstingen där
              ska omfattas av lagen om regionalt utvecklingsansvar i vissa län
              övervägas. Dithän går utvecklingen. Där är Alliansen pragmatisk.
              Från majoriteten kommer man att säga att det ska ske fort och
              nämna datumet den 1 januari 2015. Om detta har jag ingenting att
              invända. Det får gå så fort att alla är med på vagnen. När det
              är väl förankrat och väl berett är det en väg som vi håller öppen
              när omständigheterna tillåter det.
            </seg>
          </u>
          <note xml:id="i-a8ed26cee0b0796f-0">
            Herr talman! Därmed yrkar jag bifall till förslaget i betänkandet.
          </note>
          <note type="speaker" xml:id="i-9d39432063fdbe81-0">
            Anf. 97 PETER ERIKSSON (MP):
          </note>
          <u who="peter_eriksson_5d85a2" xml:id="i-cf82cb2f5e1a8d1e-0">
            <seg xml:id="i-4549ee2e678834ab-0">
              Herr talman! Vi diskuterar regionalt utvecklingsansvar, och vi
              diskuterar hur Sverige ska styras. En del av de föregående talarna
              var inne på att detta började för länge sedan. Men det kom också
              en statlig utredning för ett tiotal år sedan. Det var en riktigt
              stor utredning om hur Sverige borde styras i framtiden. Den visade
              bland annat att det var en salig röra när det gäller myndigheterna
              i Sverige som gjorde det svårt att styra myndigheterna på grund
              av att de hade organiserat sig på en mängd olika sätt. Detta komplicerade
              situationen för landstingen, regionerna, länsstyrelserna och staten
              som helhet.
            </seg>
            <seg xml:id="i-09ff20273762c3c2-0">
              Den möjlighet som det pekades på i denna utredning var att man
              skulle försöka få lite större regioner som tog ett större ansvar
              och hade en möjlighet att styra Sverige och ha en direktkontakt
              med myndigheterna som man försökte organisera om lite grann.
            </seg>
            <seg xml:id="i-a3a66873632a30df-0">
              Nu har det gått ytterligare tio år, och man måste nog säga att
              röran blivit värre än någonsin. Vi har en regering som är lite
              grann som pastor Jansson – man vet inte om han har någon åsikt
              om någonting över huvud taget. Man är åtminstone mycket splittrad
              av stora inre konflikter, vilket har lett till att man gör saker
              som verkar ganska obegripliga för medborgarna runt om i länet.
              I vissa fall låter man landsting ta över det regionala utvecklingsansvaret.
              I andra fall gör man det inte. Trots att regeringen har sagt och
              gett löften om att de som samlar sig och föreslår att de ska få
              ta över detta regionala utvecklingsansvar ska få göra det följer
              man inte sina egna ord, vilket skapar en viss frustration och
              problem ute i landet.
            </seg>
            <seg xml:id="i-4799dad4274fdbe9-0">
              Nu försöker vi i konstitutionsutskottet efter bästa förmåga hantera
              denna situation. Regeringen föreslår att det regionala utvecklingsansvaret
              ska föras över till landstingen i Jönköpings, Örebro och Gävleborgs
              län. Vi säger också ja till motioner där det föreslås att det
              ska ske även i Västernorrland och Norrbotten. Det tycker jag är
              ganska rimligt. Nu har man gjort motsvarande i dessa län. Staten
              och regeringen har också utrett frågan. Det är då obegripligt
              varför man skulle neka dessa län att göra samma sak som de andra
              som har genomfört hela processen – utredningarna är färdiga.
            </seg>
            <seg xml:id="i-b25f86672a31f1ad-0">
              Här i dag får vi inte heller någon förklaring till att det är
              på det sättet. Den enda förklaring som jag hör från borgerligheten
              och regeringspartierna är att man är pragmatisk från regeringspartierna.
              Vad betyder det? Det blir lite som det blir, verkar det som. Det
              är inte någon särskilt imponerande förklaring, får man lugnt säga.
            </seg>
            <seg xml:id="i-25557210289536b3-0">
              Jag tycker att vi borde ta ett helhetsgrepp på frågan i Sverige
              igen och försöka se till att få en ordentlig och vettig organisation
              som är någorlunda lika över landet, se till att försöka styra
              de svenska myndigheterna på ett hyggligt sätt och få en mer enhetlig
              organisation när det gäller hur vi styr i regionerna och när det
              gäller det regionala utvecklingsansvaret.
            </seg>
            <seg xml:id="i-67d0d47888199d4a-0">
              Det kan i vissa partier finnas splittring kring de här frågorna,
              men det är ett dåligt skäl till att Sverige missköts och vi inte
              kan få någorlunda ordning på organiseringen av landet. Det är
              ett bevis på att regeringen är handlingsförlamad, vilket skadar
              Sverige. I stället borde regeringens handlande bidra till utveckling.
            </seg>
            <seg xml:id="i-c0851db76b0e4ce4-0">
              Konstitutionsutskottets majoritet föreslår bifall till Miljöpartiets
              motion om att låta landstingen i Västernorrland och Norrbotten
              ta över det regionala utvecklingsansvaret och att Västmanlands
              län får den utredning som krävs så att de så snart som möjligt
              också kan ta det steget. När det gäller Västernorrland och Norrbotten
              anser vi att det bör ske från den 1 januari 2015. Det är således
              bråttom, och därför bör regeringen snabbt fatta beslut även i
              de fallen.
            </seg>
            <seg xml:id="i-f2bf17ab87eed6bd-0">
              Vi föreslår också bifall till en motion från Socialdemokraterna
              och Miljöpartiet om att det bör bli en helhetslösning vad gäller
              hanteringen av regionfrågorna framöver.
            </seg>
          </u>
          <note type="speaker" xml:id="i-2e2d8111d421dbc6-0">
            Anf. 98 PHIA ANDERSSON (S):
          </note>
          <u who="phia_andersson_2df0cf" next="cont" xml:id="i-d7fe2cad44b21c8a-0">
            <seg xml:id="i-e83a0de303326ea7-0">
              Herr talman! Hur ska Sverige styras och hur kan man ge medborgarna
              den allra bästa servicen där varje skattekrona används på bästa
              sätt? Det är vad hela regionfrågan egentligen handlar om, men
              ibland undrar jag om någon kommer ihåg det.
            </seg>
            <seg xml:id="i-2df7cf7b72ea196d-0">
              Är det någon som kommer ihåg att ansvaret för den regionala utvecklingen
              och pengarna för det, som skulle föras över från staten till folkvalda
              församlingar på regional nivå, var det så kallade smörjmedlet
              för att kommuner och landsting skulle påbörja samtal om regionbildning
              med närliggande landsting för att skapa större och mer utvecklingsbara
              områden?
            </seg>
            <seg xml:id="i-6ac7ce2420b8eec5-0">
              Syftet var att få en ny regional karta över hela landet. Man
              skulle samordna de statliga uppgifterna på den regionala nivån
              till likvärdiga områden för att ett tvärsektoriellt arbetssätt
              mellan den statliga och kommunala nivån skulle underlättas. Är
              det någon som kommer ihåg det? Man undrar eftersom det som skulle
              bli en helt ny kostym nu bara blir en tummetott. Axel Oxenstierna
              ler nog i sin himmel; än lever den gamla länsindelningen nästan
              intakt.
            </seg>
            <seg xml:id="i-c6eb781e882c35c3-0">
              I februari 2007 överlämnade Ansvarskommittén sitt slutbetänkande
              Hållbar samhällsorganisation med utvecklingskraft . I betänkandet
              skriver kommittén att den regionala nivån till skillnad från den
              statliga och den lokala nivån är den i dag mest oöverskådliga.
              Den är splittrad i ett stort antal aktörer med oklara och ofta
              överlappande uppgifter och med en regionindelning som skiftar
              från sektor till sektor.
            </seg>
            <seg xml:id="i-c58da4f03deeddf7-0">
              För att råda bot på dessa strukturella svagheter föreslog kommittén
              en ny regional samhällsorganisation med tydliga roller och ansvarsfördelning.
              En förutsättning för reformerna är en ny gemensam läns- och regionkommunindelning
              med väsentligt färre enheter än i dag. Det betänkandet bereds
              fortfarande i Regeringskansliet.
            </seg>
            <seg xml:id="i-91c4bca3571c1029-0">
              År 1999 startade två försök med regionbildning med regionalt
              utvecklingsansvar. Det var dels i Skåne, dels i Västra Götaland,
              där jag själv var verksam först i förberedelserna och sedan bland
              annat som ledamot av regionstyrelsen. Dessa två försök har vid
              ett flertal tillfällen förlängts, ända fram till 2010. Då föreslog
              regeringen att verksamheten skulle regleras i en ny lag om regionalt
              utvecklingsansvar i vissa län. Det skulle omfatta Skåne och Västra
              Götaland, som då permanentades. Dessutom skulle det omfatta Gotland
              och Halland, som också de skulle få ta över det regionala utvecklingsansvaret.
            </seg>
            <seg xml:id="i-ec04482fb234bc25-0">
              I och med det ändrade man regiontanken till att handla om att
              det regionala utvecklingsansvaret skulle överföras till de län
              som kunde uppvisa ett lokalt och regionalt initiativ genom att
              ta över vissa statliga uppgifter och där inga oklarheter fanns
              kring den framtida landstingsindelningen. Precis där lade man
              ribban. De gamla landstingen kommer alltså att få utvecklingspengarna.
              Inom Alliansen ville inte alla partier samma sak, men på presskonferensen
              sade Reinfeldt att om tre vill så får den fjärde böja sig. Kanske
              var det just därför som ribban hamnade där den nu ligger.
            </seg>
            <seg xml:id="i-3af348589113f606-0">
              Dessutom hade regeringen året innan tillsatt ytterligare en utredning.
              Syftet med den utredningen var att koordinera vissa statliga verksamheter
              med landstingsindelningen. Det gällde både i de fall landstingsindelningen
              var oförändrad och då en ny indelning hade övervägts. Vi vet alla
              vad som hände när Björklund åkte land och rike runt för att skapa
              regioner. Det var ett initiativ som senare avslogs. I december
              2012 överlämnade utredningen sitt slutbetänkande Statens regionala
              förvaltning, förslag till en angelägen reform .
            </seg>
            <seg xml:id="i-30dedb2ca453fba6-0">
              Hur angelägen reformen är kan man fråga sig då betänkandet fortfarande
              bereds i Regeringskansliet. Kanske beror det på att utredningen
              ansåg att dagens modell med tre olika organisationer som utövar
              det regionala utvecklingsansvaret leder till otydligheter. Utredningen
              föreslog att landstingen i samtliga aktuella län genom ett ansökningsförfarande
              skulle ges möjlighet att ta över det regionala utvecklingsansvaret
              om det fanns stöd för detta bland länets kommuner.
            </seg>
            <seg xml:id="i-1cface9730d00e38-0">
              Genom lagen om regionalt utvecklingsansvar i vissa län har Skåne,
              Hallands och Västra Götalands län det regionala utvecklingsansvaret.
              I Gotlands län har Gotlands kommun utvecklingsansvaret. Uppsala,
              Södermanlands, Östergötlands, Jönköpings, Kronobergs, Kalmar,
              Blekinge, Värmlands, Örebro, Dalarnas, Gävleborgs, Jämtlands och
              Västerbottens län har i dag samverkansorgan vilka har till uppgift
              att svara för den regionala utvecklingen i länet. I Helsingforss,
              Västmanlands, Västernorrlands och Norrbottens län har länsstyrelserna
              det regionala utvecklingsansvaret. Det är bakgrunden till att
              vi ber regeringen komma med en helhetslösning i frågan.
            </seg>
          </u>
          <note xml:id="i-4fef815f48260123-0">
            I betänkandet behandlas regeringens förslag att lagen om regionalt
            utvecklingsansvar i vissa län ändras så att den också omfattar
            Jönköpings, Örebro och Gävleborgs län och även ska gälla landstingen
            i dessa län.
          </note>
          <note xml:id="i-57b52d49bf938a24-0">
            Den 4 mars 2014 skulle regeringen lämna en proposition om regionalt
            utvecklingsansvar i Östergötlands, Kronobergs och Jämtlands län.
            Regeringen avslog ansökningarna från landstingen i Västmanlands,
            Västernorrlands och Norrbottens län den 21 november 2013, detta
            trots att det finns en departementspromemoria som utrett förutsättningarna
            för Västernorrlands och Norrbottens län att omfattas av lagen
            om regionalt utvecklingsansvar i vissa län.
          </note>
          <u who="phia_andersson_2df0cf" prev="cont" xml:id="i-cfa7768b51b5e526-0">
            <seg xml:id="i-1ced985e004275f7-0">
              Herr talman! Det är därför utskottet föreslår att riksdagen ska
              tillkännage för regeringen dels att regeringen återkommer till
              riksdagen med en proposition om det regionala utvecklingsansvaret
              i Västernorrlands och Norrbottens län, dels att regeringen utreder
              frågan om det regionala utvecklingsansvaret i Västmanlands län
              vidare.
            </seg>
            <seg xml:id="i-07d6ec70d45fd8f7-0">
              I Västmanland är samtliga tio kommuner och landstinget eniga
              om ansökan. En styrgrupp med representanter för kommuner och landsting
              har arbetat strategiskt med frågan, och samtliga partier har ställt
              sig bakom ansökan. Förhandskraven för att låta landstinget få
              överta utvecklingsansvaret är alltså uppfyllt.
            </seg>
            <seg xml:id="i-b7b1070b2da534dd-0">
              Konstitutionsutskottet föreslår bifall till propositionen om
              regionalt utvecklingsansvar i Jönköpings, Örebro och Gävleborgs
              län. Dessutom föreslår utskottet att riksdagen tillkännager för
              regeringen att regeringen ska återkomma med förslag till en helhetslösning
              för den regionala organisationen. Låt oss ta ansvar för denna
              fråga och bringa ordning i den nu regionala röran.
            </seg>
            <seg xml:id="i-25b5f636b084a56d-0">
              Jag vill med detta sagt yrka bifall till utskottets förslag i
              betänkandet.
            </seg>
          </u>
          <note type="speaker" xml:id="i-c61b3a4cd8c480e3-0">
            Anf. 99 MIA SYDOW MÖLLEBY (V):
          </note>
          <u who="mia_sydow_molleby_80af82" xml:id="i-a8e583a4d3c80ac5-0">
            <seg xml:id="i-03f6ad197dcd742b-0">
              Herr talman! Vi är alla här rörande överens – i alla fall är
              det vad vi säger – om att Jönköpings, Örebro och Gävleborgs län
              ska omfattas av lagen om regionalt utvecklingsansvar i vissa län.
              Det är bra. Det kommer att underlätta det fortsatta arbetet i
              länen, och man kommer att kunna samordna sig bättre i en gemensam
              organisation. En viktig del i den här förändringen är också att
              det blir de lokala och regionala politiskt valda företrädarna
              som får överta det regionala utvecklingsansvaret. I stället för
              statens förlängda arm blir det folkvalda företrädare – mycket
              bra.
            </seg>
            <seg xml:id="i-7105c45fdde77ce4-0">
              De här länen uppfyller det som har angetts i propositionen Regionalt
              utvecklingsansvar i vissa län från 2009/10, det vill säga att
              det finns lokala och regionala initiativ och inga oklarheter om
              den framtida landstingsindelningen. Det är åtminstone inte större
              oklarheter än någon annanstans, och det är egentligen en fråga
              som vi inte kan säga något om. Det hela är ganska enkelt och oproblematiskt.
            </seg>
            <seg xml:id="i-0e8ba8b600cc9260-0">
              Det märkliga och anmärkningsvärda gäller de län som inte finns
              med i regeringens proposition. Utskottet föreslår därför riksdagen
              att tillkännage för regeringen att man ska återkomma så att även
              Västernorrlands och Norrbottens län ska kunna överta regionalt
              utvecklingsansvar från den 1 januari 2015, som flera redan talat
              om. Vidare anser utskottet att det regionala utvecklingsansvaret
              för Västmanland ska utredas vidare.
            </seg>
            <seg xml:id="i-34dec117487a44f1-0">
              Norrbottens läns landsting och Västernorrlands läns landsting
              har lämnat in ansökningar till regeringen. Det finns en bred uppslutning
              från kommunerna. Samtliga kommuner i Norrbotten har skickat in
              ytterligare bilagor till ansökan där alla kommuner finns med.
              En departementspromemoria har upprättats med förslag om att lagen
              om regionalt utvecklingsansvar ska omfatta dessa båda län. Promemorian
              har remissbehandlats. Flera instanser har tillstyrkt och flera
              har haft invändningar, precis som är fallet vad gäller övertagandet
              av utvecklingsansvaret i Jönköpings, Örebro och Gävleborgs län
              och som regeringen ändå föreslår ska få genomföras.
            </seg>
            <seg xml:id="i-f262f50b6c3f7e51-0">
              Att regeringen har avslagit ansökan från Västernorrland och Norrbotten
              och anför nya och andra krav på förutsättningarna för att få överta
              utvecklingsansvaret är mycket märkligt.
            </seg>
            <seg xml:id="i-afb382b36adb5cb8-0">
              Ansökan från Västmanlands läns landsting har inte behandlats
              vidare och inte behandlats i någon departementspromemoria, men
              den har avslagits med liknande argument som ansökningarna från
              Västernorrland och Norrbotten.
            </seg>
            <seg xml:id="i-a4224dc6a1bfed00-0">
              Att under pågående process ändra förutsättningarna utan att något
              verkligt har förändrats är en mycket märklig ordning. Det finns
              inget skäl att inte gå vidare med Västernorrland och Norrbotten,
              och eftersom en utredning redan har gjorts bör det inte vara några
              större svårigheter att återkomma med ett beslut så att det blir
              möjligt för dessa landsting att ta över ansvaret från januari
              2015. Vad gäller Västmanland måste regeringen förstås utreda frågan
              vidare.
            </seg>
            <seg xml:id="i-bb1cd0ecbb3b3798-0">
              Vi är överens om att det är viktigt att vi kommer vidare med
              en helhetslösning. Vi tycker att det är bra att utskottet har
              bestämt sig för att gå vidare med en sådan. Därför yrkar jag bifall
              till utskottets förslag till beslut i dess helhet.
            </seg>
          </u>
          <note type="speaker" xml:id="i-ee3b0e3a6e0b5867-0">
            Anf. 100 KRISTER HAMMARBERGH (M):
          </note>
          <u who="krister_hammarbergh_57af36" xml:id="i-d59ba08b4019c360-0">
            <seg xml:id="i-1afb71692c84348b-0">
              Herr talman! Som norrbottning känner jag mig lite oroad just
              nu. I mitt hemlän, Norrbotten, har länsstyrelsen alltid haft god
              tillgång till regionala utvecklingsmedel av en historisk bakgrund.
              Det finns särskilda skäl till det. Vi ser i dag också skäl till
              att staten har ett engagemang i länet, inte minst med tanke på
              det som händer inom gruvindustrin, omplaceringar av samhällen
              och liknande.
            </seg>
            <seg xml:id="i-5ae284426d4ebec0-0">
              Norrbotten har alltid kunnat samla sig väl mellan de olika parterna
              under länsstyrelsens ledning. Det har knappast varit så att vi
              haft en debatt i Norrbotten som har handlat om att vi skulle ha
              haft ett demokratiskt underskott och att länsstyrelsen skulle
              vara ett problem. Parterna är alltid nöjda under det regionala
              utvecklingsarbetet.
            </seg>
            <seg xml:id="i-889ece83307a2865-0">
              Däremot har det varit desto rörigare i landstinget. Det har varit
              svårt att ena länet. Det har varit svårt att driva sjukvårdsfrågorna
              och få en enighet om dem. Det har varit landstingsråd som har
              avgått. Det har varit den ena konflikten efter den andra.
            </seg>
            <seg xml:id="i-7d3bfd4b413d0a13-0">
              Det är kanske lite grann där man ska se den långvariga debatten
              om just regionfrågan, därför att den har drivits med stark entusiasm
              av en handfull tjänstemän på landstinget och en handfull politiker
              inom landstinget. Där har debatten varit, medan motståndet hos
              befolkningen som sådan när det gäller regionfrågan har varit tämligen
              kompakt. Det är svårt att hitta någon entusiasm. Det är till och
              med så att något av partierna här i Sveriges riksdag har haft
              en syn på regionfrågan och fått backa från den lokalt i Norrbotten.
            </seg>
            <seg xml:id="i-08a435dc07329678-0">
              Under många omgångar har olika kommuner stretat emot. I dag ställer
              alla upp. Det beror väl kort och gott på att samtliga kommuner
              i dag styrs av Socialdemokraterna och att beslutet inte har fattats
              separat i varje kommun utan att det fattades på det socialdemokratiska
              distriktsmötet. Det kan väl möjligen ses som ett demokratiskt
              underskott, eftersom det inte har kommit resten av befolkningen
              till del.
            </seg>
            <seg xml:id="i-204c4eae419a436e-0">
              Efter beslutet, vilket är ganska märkligt, har flera ledande
              politiker från Socialdemokraterna, också från mindre kommuner,
              bett mig att säga: Nu måste ni stoppa detta. Vi i de små kommunerna
              är oroliga för vad som händer. Länsstyrelsen tar ett ansvar för
              hela länet, men man känner en oro, kanske med tanke på att man
              känner sina partikamrater och vet vad som kommer att hända om
              landstinget tar över utvecklingsansvaret.
            </seg>
            <seg xml:id="i-0d9726340e59064e-0">
              Jag vill åter repetera att samtliga parter i dag är nöjda med
              det arbete som har varit, och det är svårt att hitta någon kritik
              mot det.
            </seg>
            <seg xml:id="i-943be23a85be47fb-0">
              Vad som bekymrar mig nu är att tillkännagivandet är utformat
              på ett sätt som innebär att man ska forcera arbetet. Ska det finnas
              någon realism i att regeringen ska komma tillbaka med ett lagförslag
              måste man antingen kapa remissförfarandet ordentligt eller slarva
              igenom lagstiftningen. Så brukar vi väl inte arbeta normalt i
              Sveriges riksdag, och det är inte säkert att norrbottningarna
              önskar få ett sådant hafsverk.
            </seg>
            <seg xml:id="i-f85d3588f4539f52-0">
              Vad innebär det för länsstyrelsen om detta tillkännagivande ska
              dras igenom? Ska länsstyrelsen nu säga upp sin personal? Det är
              nämligen bråttom om det här ska genomföras den 1 januari nästa
              år. Ja, det borde väl åtminstone komma någon typ av hänvisning
              vad gäller budget eller annat, därför att det handlar om många
              olika typer av tjänster. Det handlar också om väldigt kompetenta
              tjänster.
            </seg>
            <seg xml:id="i-8c80551a472475b4-0">
              Jag tycker att det sätt på vilket tillkännagivandet är utformat
              – med respekt för att man kan ha en annan uppfattning än jag i
              regionfrågan – är oansvarigt. Det skapar mer röra än det faktiskt
              löser, inte minst inför förberedelserna inför nästa programperiod
              när det gäller olika typer av EU-fonder och inte minst mot bakgrund
              av den omställning som ska göras i Norrbotten.
            </seg>
            <seg xml:id="i-d6f18e8caa0ca185-0">
              Som norrbottning i första hand, herr talman, är jag orolig över
              konsekvenserna av dessa tillkännagivanden. Jag yrkar bifall till
              reservationerna.
            </seg>
          </u>
          <note type="speaker" xml:id="i-9ae87999459aca57-0">
            Anf. 101 KARIN ÅSTRÖM (S):
          </note>
          <u who="karin_astrom_a1d5e2" xml:id="i-7521f85d32afdb62-0">
            <seg xml:id="i-6f2d5d6e3157fedb-0">
              Herr talman! Jag vill börja med att säga att föregående talare
              och jag – vi är båda norrbottningar – verkligen har olika verklighetsbilder
              av Norrbotten.
            </seg>
            <seg xml:id="i-c886d6a3c7d4fd21-0">
              Kristdemokraten Skånberg påstår att Norrbotten och Västernorrland
              har bildat så kallade KSO, Kommunala samverkansorgan, som skulle
              hantera det regionala tillväxtansvaret. Det är felaktigt. Norrbotten
              och Västernorrland bildade aldrig KSO beroende på att de i samtal
              och diskussion med regeringen fick höra: Ni behöver inte göra
              det, för vi ska gå fram med en regional samverkanslösning för
              er.
            </seg>
            <seg xml:id="i-9119487ca6c5f3ac-0">
              Det är alltså en helt felaktig bild som har getts tidigare här.
            </seg>
            <seg xml:id="i-17c0ea52943d9ba5-0">
              Jag är alltså från Norrbotten, och vi har levt i flera år med
              denna fråga. Själv har jag levt med den sedan 1996.
            </seg>
            <seg xml:id="i-8b78710a31f09ea5-0">
              Norrbotten är faktiskt ett stort län. Det utgör 25 procent av
              landets yta men endast ca 3 procent av landets totala befolkning.
              Vi har fem väl fungerande sjukhus för våra geografiskt spridda
              14 kommuner som också är några av landets absolut minsta. Det
              är glädjande att vi nu ser ett trendbrott. Utflyttningen verkar
              ha stannat av, och en viss inflyttning sker till vår region. Vi
              är det län som toppar tillväxtligan i Sverige just nu. Vad vi
              ser när det gäller utvecklingen i norr är en historisk händelse
              som sker i Sverige.
            </seg>
            <seg xml:id="i-086a792b55867c61-0">
              Herr talman! Med det sagt blir för mig den fråga vi debatterar
              i dag än mer svår att förstå. Det handlar om varför regeringen
              av alla nio inlämnade ansökningar från olika län om att få överta
              det regionala utvecklingsansvaret valde att endast sex av dessa
              skulle få det och därmed lämnade tre län utanför.
            </seg>
            <seg xml:id="i-4ba53d6c350ec111-0">
              Det är många debattörer som har varit uppe i talarstolen och
              på ett förträffligt sätt beskrivit hur hela den processen har
              gått till. Jag tänker inte gå in på den. Jag kommer att tala mer
              utifrån ett norrbottniskt perspektiv.
            </seg>
            <seg xml:id="i-602ed532dc3315ab-0">
              Länet Norrbotten är väldigt långt framme i planeringsprocessen
              för det som vi är på väg att vilja göra. Det finns en oerhört
              stor och bred politisk enighet att vi i regionen ska bilda detta.
              Vi är helt beredda att göra det.
            </seg>
            <seg xml:id="i-c8698a37a50faf4d-0">
              Regeringen har själv i samtal med länets regionala företrädare
              sagt att den regionala tillväxtpolitiken ska utgå från dem som
              har kännedom om regionen, det vill säga de folkvalda i de regionala
              församlingarna.
            </seg>
            <seg xml:id="i-a2549885f863bfc0-0">
              Regeringen har dessutom gett vissa förtroenden i det hänseendet.
              Man har skickat över ansvar till regionen när det gäller tågtrafiken,
              kollektivtrafiken och den så kallade kulturportföljen. Vet ni
              vad? – det fungerar alldeles utmärkt i Norrbottens län.
            </seg>
            <seg xml:id="i-453fbe282c5e952e-0">
              Varför nu detta misstroende? Varför skulle mitt hemlän och de
              två andra få avslag och inte få ta över detta? Vad är skillnaden
              jämfört med de sex län som beviljas? Jag tycker inte att jag har
              fått det svaret ännu. Själva hanteringen är obegriplig, och det
              är ett helt ologiskt resonemang.
            </seg>
            <seg xml:id="i-cfb0c61570707dd3-0">
              Vad händer härefter? Det kan man fundera på efter så lång tid
              av utredande och processer som har skett genom alla dessa år,
              när vi dessutom har en stor bred majoritet bakom oss i länet.
            </seg>
            <seg xml:id="i-e25752caa200a8d2-0">
              Vad händer härnäst? Är det så att vi ska se någon sorts åternationalisering
              av Norrbotten, Västernorrland och Västmanlands län? Vad har man
              tänkt? Frågorna har väckts. Det är många frågor som byggs på utifrån
              förslaget.
            </seg>
            <seg xml:id="i-94ee3531745cc469-0">
              Herr talman! Jag vill avslutningsvis här i kammaren understryka
              att förberedelsearbetet i Norrbotten har kommit långt. Min bedömning
              är fortfarande att vi – om det skulle visa sig att positiva besked
              ges och beslut fattas framöver om det regionala utvecklingsansvaret
              – kan gå i gång med det från den 1 januari 2015.
            </seg>
          </u>
          <note xml:id="i-73bf20b86410892c-0">
            Med det yrkar jag bifall i enlighet med Phia Anderssons anförande.
          </note>
          <note type="speaker" xml:id="i-77c70d484e745726-0">
            Anf. 102 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-d59ba08b4019c360-1">
            <seg xml:id="i-6d642c2fe83968ae-0">
              Herr talman! Till att börja med skulle jag vilja be presidiet
              om ursäkt. Det gick lite fort. Det är så där när man hoppar in
              i andra utskotts debatter. Jag drar tillbaka mina yrkanden.
            </seg>
            <seg xml:id="i-26ddec7e2899fa10-0">
              Jag vill ta tillfället i akt att ställa ett par frågor till Karin
              Åström, med tanke på hennes påståenden. Den första frågan gäller
              att det kan gå i gång den 1 januari 2015.
            </seg>
          </u>
          <note type="speaker" xml:id="i-7c5dfeac6a672dff-0">
            Anf. 103 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-7521f85d32afdb62-1">
            <seg xml:id="i-19fdd0e55d9affcd-0">
              Herr talman! Jag vill poängtera för Hammarbergh att det är en
              väldigt lång planeringsprocess som har legat bakom Norrbottens
              position att ta över det regionala tillväxtansvaret. Det är ingenting
              nytt som är påkommet de senaste åren. Så är det.
            </seg>
            <seg xml:id="i-cfe9a221753beb11-0">
              Problematiken handlar inte alls om att vi på något sätt skulle
              säga att länsstyrelsen har skött det dåligt. Här handlar det om
              att besluten i första hand ska fattas av de folkvalda som har
              blivit valda i våra vanliga val.
            </seg>
            <seg xml:id="i-2268c4d765ee4080-0">
              Det handlar om att få en större regional förankring ute i länets
              samtliga kommuner. Det kan jag tycka är en viktig poäng, eftersom
              det är ett så stort län. Det upptar 25 procent av landets yta.
              Vi har stora avstånd. Från Piteå upp till Kiruna rör det sig om
              nästan över 40 mil.
            </seg>
            <seg xml:id="i-5d0245bc3e3fa8ac-0">
              Det krävs att man har ett annat sätt att jobba just när det gäller
              den regionala tillväxten och det ansvar som ska utövas för det.
              Jag känner mig väldigt trygg med att vi har tagit ställning och
              har en bred och stor majoritet som står bakom detta.
            </seg>
            <seg xml:id="i-60f29afb4a7e049a-0">
              Jag är alldeles säker på att de tjänstemän som jobbar på länsstyrelsen
              är väldigt duktiga. Jag är säker på att de också kommer att finna
              en ny plats i en ny regional ordning där de också kan ta hand
              om det gemensamma tillväxtansvaret.
            </seg>
          </u>
          <note type="speaker" xml:id="i-25845126d6422ef6-0">
            Anf. 104 KRISTER HAMMARBERGH (M) replik:
          </note>
          <u who="krister_hammarbergh_57af36" xml:id="i-d59ba08b4019c360-2">
            <seg xml:id="i-65b1d0dc98d209e6-0">
              Herr talman! Jag är besviken över svaret. Jag fick svar på en
              fråga. Nej, det finns inget missnöje med hur länsstyrelsen har
              skött det. Då är min fråga till dig: Vad är det som är trasigt
              som du just nu försöker laga?
            </seg>
            <seg xml:id="i-c7bb3245e9f6bad2-0">
              Jag återgår till frågorna. Du behöver inte upplysa mig om länets
              storlek som ofta kör utefter länets vägar, eftersom jag bor i
              länet.
            </seg>
            <seg xml:id="i-1d6b289f9d43d782-0">
              Vi kan konstatera att vi har ett splittrat landsting och har
              haft det under många år. Människor är ganska nöjda med hanteringen
              och hur saker och ting fungerar.
            </seg>
            <seg xml:id="i-d6a4a9e7dc6d3569-0">
              Jag vill återigen veta: När ska länsstyrelsens tjänstemän sägas
              upp om det ska vara möjligt att göra förändringen till den 1 januari
              2015?
            </seg>
            <seg xml:id="i-6cb2deb23e867b25-0">
              Jag repeterar också en annan fråga: Har Norrtåg börjat fungera
              ännu?
            </seg>
          </u>
          <note type="speaker" xml:id="i-359fa9290a18c5ab-0">
            Anf. 105 KARIN ÅSTRÖM (S) replik:
          </note>
          <u who="karin_astrom_a1d5e2" xml:id="i-7521f85d32afdb62-2">
            <seg xml:id="i-11d0ae0a44e2de9f-0">
              Herr talman! Låt mig först kommentera att det på något sätt skulle
              vara ett splittrat landsting som har tagit ställning till frågan.
              Norrbottniska väljare har i det senaste valet vi hade 2010 valt
              socialdemokratiska företrädare i alla våra 14 kommuner och också
              i landstinget. De har gjort sitt val 2010 utifrån den politik
              som har bedrivits bland annat i landstinget.
            </seg>
            <seg xml:id="i-bc16e6e684a016b4-0">
              När det gäller denna frågeställning har 85 procent av landstingsfullmäktige
              sagt ja och samtliga kommuner i hela länet. Där sitter också företrädare
              för ditt parti med, om än ditt parti är väldigt litet till antal.
              De finns med i den grupperingen. Det är 85 procent av landstinget
              som ställt sig bakom detta, och det är en ganska stor majoritet.
            </seg>
            <seg xml:id="i-74bb26462050107a-0">
              Jag vill poängtera att vi har tyckt att det varit positivt i
              vårt län att regeringen har haft så stort förtroende att den skickade
              över det regionala ansvaret när det gäller tågtrafiken och kollektivtrafiken
              och att det byggs upp successivt.
            </seg>
            <seg xml:id="i-fd40d22bc02f2b26-0">
              Jag tror att det var Per Bill som sade att det inte går fort
              att bygga upp och att det får ta lite tid. Men det går väldigt
              bra, och det går framåt. Dessutom har vi en kulturportfölj där
              vi lyckats oerhört bra i vårt sätt att driva fram demokratiska
              processer.
            </seg>
            <seg xml:id="i-42ffac94dbd30007-0">
              Norrbotten är färdigt och helt redo att ta över ett ansvar den
              1 januari 2015.
            </seg>
          </u>
          <note type="speaker" xml:id="i-9a205ddf23a3e2ae-0">
            Anf. 106 EVA SONIDSSON (S):
          </note>
          <u who="eva_sonidsson_34a2ad" xml:id="i-38d172c4bff1a75c-0">
            <seg xml:id="i-1fca5693d0834590-0">
              Herr talman! Jag vill börja med att yrka bifall till utskottets
              förslag i betänkandet, och jag ställer mig bakom Phia Anderssons
              och Vänsterpartiets och Miljöpartiets anföranden.
            </seg>
            <seg xml:id="i-4813c273d8784ba4-0">
              Den här frågan har dragits i långbänk. Den har rört upp många
              känslor på många olika håll. I Västernorrland startade processen
              att bilda region våren 2012 på kommunernas uppdrag via Kommunförbundet.
              Arbetet med förankringen inom landstinget tillsammans med kommunerna
              resulterade i en ansökan som alla kommuner och en stor majoritet
              inom landstinget ställde sig bakom hösten 2012. I början av 2013
              kom en departementsskrivelse som tydligt angav att landstinget
              ska få bilda region 2015.
            </seg>
            <seg xml:id="i-c50cb5063a501131-0">
              Bland de landsting som ansökt var även Västernorrland väl förberett
              vad gäller samverkan med kommunerna.
            </seg>
            <seg xml:id="i-d304ba7f39d2fa98-0">
              Eftersom Västra Götaland, Skåne, Halland och Gotland fick permanent
              ansvar för de regionala utvecklingsfrågorna, och regeringen uttalade
              att en ändrad ansvarsfördelning mellan staten och den kommunala
              nivån måste utgå från ett starkt lokalt och regionalt initiativ,
              måste man ända få ställa frågan: Räcker det inte med att alla
              kommuner och majoriteten av landstinget är positiva?
            </seg>
            <seg xml:id="i-dee1da9ae9384ca6-0">
              Vi har i nuläget två stora direktvalda regioner, Skåne och Västra
              Götaland, och dessutom två mindre regioner, Halland och Gotland.
              Till detta kommer enligt regeringens förslag tre nya regioner
              att få beslutsrätt denna gång: Gävleborg, Örebro och Jönköping.
              Senare under våren är avsikten att även Jämtland, Kronoberg och
              Östergötland ska få motsvarande uppdrag. Till detta kommer ett
              antal län där samverkansorgan finns kvar under kommande period.
            </seg>
            <seg xml:id="i-0ac559256c75d75e-0">
              Men till allas vår förvåning kom under hösten det extremt oväntade
              beslutet, utan rimliga sakskäl, från regeringen via en debattartikel
              i DN: Några län ska lämnas utanför. Man lämnar alltså Västernorrland,
              Norrbotten och Västmanland med en olycklig särlösning, vilken
              splittrar bilden av den samlade regionala indelningen och styrningen
              av landet.
            </seg>
            <seg xml:id="i-3e692163d783849c-0">
              Grundprincipen är väl ändå att det bör vara folkvalda församlingar
              som beslutar över den regionala utvecklingen. Riksdag och regering
              ska besluta över den statliga nivån, och regionfullmäktige ska
              besluta om frågor som rör den regionala nivån och det regionala
              tillväxtarbetet. De regionala förutsättningarna skiljer sig över
              landet – därav behovet av en regional förankring för beslutsfattarna.
            </seg>
            <seg xml:id="i-7d57b3799ef2af1a-0">
              Regeringen har nu möjlighet att förtydliga sitt och riksdagens
              ansvar för hur landet ska styras. Regeringen har nu ett ypperligt
              tillfälle att visa på vilket sätt landet ska styras. Det rimliga
              måste vara att eftersträva en modell som kan fungera i hela landet,
              inte att ytterligare splittra landet.
            </seg>
            <seg xml:id="i-13ecbbc1b833b448-0">
              I SKL:s styrelsebeslut i oktober 2013 kan man också läsa att
              de uppmanar regeringen att ompröva sitt ställningstagande och
              att även dessa tre landsting ska omfattas av lagen om regionalt
              utvecklingsansvar i vissa län.
            </seg>
            <seg xml:id="i-be2b2db3373d4662-0">
              Jag anser, herr talman, att regeringen snarast bör återkomma
              med en helhetslösning i denna fråga.
            </seg>
          </u>
          <note xml:id="i-8d593db184959a84-2">
            Överläggningen var härmed avslutad.
          </note>
          <note xml:id="i-985b8ceecf730d41-0">
            14 § Straffrättsliga frågor
          </note>
          <note type="speaker" xml:id="i-07b051666bae9dcb-0">
            Anf. 107 KERSTIN HAGLÖ (S):
          </note>
          <u who="kerstin_haglo_c5ad26" next="cont" xml:id="i-debed5caab22ab7d-0">
            <seg xml:id="i-484e3da84fe0a5c9-0">
              Herr talman! I kväll ska vi debattera justitieutskottets betänkande
              om straffrättsliga frågor. Vi har faktiskt två debatter till efter
              denna.
            </seg>
            <seg xml:id="i-0ac9db31879a4b41-0">
              Nu ska vi titta på det betänkande där utskottet behandlar 115
              motionsyrkanden om straffrättsliga frågor. Motionerna har väckts
              under den allmänna motionstiden 2013, och ett motionsyrkande har
              väckts med anledning av en proposition. Av de motioner som nu
              väckts behandlas 69 förenklat, eftersom samma eller i huvudsak
              samma frågor har behandlats av riksdagen tidigare under valperioden.
              De behandlade yrkandena rör bland annat frågor om brott, straffmätning
              och påföljder.
            </seg>
            <seg xml:id="i-35991c226fe62d4f-0">
              Det kan inte nog understrykas inledningsvis att den viktigaste
              och mest grundläggande rättspolitiska frågan är människors förtroende
              för och tilltro till rättsväsendet, att människor känner att det
              finns en rättssäkerhet och rättstrygghet i vårt demokratiska samhälle
              och att det finns tydliga signaler om vilka normer och gemensamma
              spelregler som gäller. Visst är det så att lagstiftning också
              har en förebyggande och avskräckande effekt.
            </seg>
            <seg xml:id="i-957639a974040588-0">
              Vi har därför som riksdagsledamöter ett viktigt uppdrag när vi
              stiftar lagar. De ska vara förutsägbara, proportionella och välgrundade.
              Det krävs också att vi följer upp, omprövar, förtydligar och,
              om behov finns, eventuellt skärper upp lagstiftning som inte fått
              avsedd effekt. Ny lagstiftning måste till i vårt föränderliga
              samhälle.
            </seg>
            <seg xml:id="i-a58598411cc4c7ce-0">
              Att skriva motioner är ett sätt att tala om för regeringen vad
              jag som riksdagsledamot tycker bör och ska göras.
            </seg>
          </u>
          <note xml:id="i-fe0ac9ae4d2b996f-0">
            I detta betänkande föreslår utskottet två tillkännagivanden till
            regeringen, bland annat utifrån motioner som partivänner till
            mig har skrivit.
          </note>
          <u who="kerstin_haglo_c5ad26" prev="cont" xml:id="i-821b8ee025ed2a4d-0">
            <seg xml:id="i-4d41db9ac3a0ffbe-0">
              Det första tillkännagivandet handlar om ekonomisk brottslighet
              och skattebrott. Detta utgår från att EU-domstolen i februari
              2009 ändrade tolkningen av den enskildes skydd mot att en och
              samma gärning prövas i två olika förfaranden.
            </seg>
            <seg xml:id="i-cec793df8cd2b86f-0">
              Regeringen slarvade då med att göra någonting åt den svenska
              lagstiftningen utifrån vad EU-domstolen sade, och till slut tröttnade
              Högsta domstolen. I juni 2013 slog Högsta domstolen fast att en
              person som påförts skattetillägg inte får åtalas för ett skattebrott
              som avser samma oriktiga uppgift. Det betyder att man inte kan
              både få skattetillägg och därefter dömas till fängelse eller böter.
            </seg>
            <seg xml:id="i-bdaba22200bffecd-0">
              Konsekvensen av detta är att det nu är möjligt att ta upp fall
              på nytt, vilket kan leda till frigivning för skattebrottslingar
              och att de kan kräva skadestånd.
            </seg>
            <seg xml:id="i-38bc59d3aaea2573-0">
              Åklagarmyndigheten satte i gång ett gediget arbete direkt efter
              att Högsta domstolen hade sagt detta och tillsatte en liten grupp
              som skulle titta på det. Man ringade in det man kallade en högprioriterad
              grupp, och det var 160 fall. Det var de som redan satt i fängelse
              eller var på väg in i fängelse. Förutom de 160 fallen finns det
              1 000 fall till som åklagaren ska titta på om man begär resning.
            </seg>
            <seg xml:id="i-be1f4ed370edd476-0">
              Det är inte få brott som vi talar om över huvud taget. Vi ska
              vara medvetna om det. Enligt Brottsförebyggande rådet anmäldes
              under 2012 16 000 brott mot skattebrottslagen, 11 000 bokföringsbrott
              och 3 000 förskingringsbrott. Det är inte få brott vi talar om.
            </seg>
            <seg xml:id="i-0a66c48ab5b992c2-0">
              Det som också är intressant när det gäller vad EU-domstolen sade
              är att man har börjat titta på andra fall när man ska döma. Helsingborgs
              tingsrätt har till exempel tittat på ett fall med en person som
              fått sitt körkort återkallat, bland annat på grund av misstanke
              om grovt rattfylleri. Men det kunde man då inte åtala för. Man
              tittade på det här. Vi ska vara medvetna om vad detta egentligen
              innebär.
            </seg>
            <seg xml:id="i-14fdae0a93e7a40f-0">
              Regeringens passivitet och väntan har därför varit mycket olycklig.
              Det är väl därför som utskottet nu i ett tillkännagivande kräver
              att regeringen snabbt kommer med ett förslag på ändringar i vår
              lagstiftning. Ekobrott får ju inte bli mer lönsamma, mer lindriga
              eller uppfattas som mindre riskfyllda, inte heller andra brott.
            </seg>
            <seg xml:id="i-d0c543a8d881ead8-0">
              Det andra tillkännagivandet till regeringen handlar om den stora
              skada som identitetsstölder kan leda till. Vi tycker att regeringen
              bör se över om inte respekten för enskildas integritet kräver
              både straffrättsliga och andra åtgärder mot identitetsstölder.
              Detta tycker vi mot bakgrund av att just identitetsstöld och identitetskapning
              har blivit ett stort problem. Bedrägerier är numera ett av de
              vanligaste brotten i Sverige.
            </seg>
            <seg xml:id="i-c3fa60b0ca4b298b-0">
              Ökningen av dessa typer av brott är lavinartad, och mörkertalet
              är mycket stort. Allt fler får uppleva att de får sina personuppgifter
              stulna av bedragare som köper varor eller söker krediter under
              falskt namn. Under 2012 fick 65 000 svenskar sin identitet kapad.
              När någon blir utsatt för identitetsstöld kan konsekvenserna för
              offret bli långtgående såväl ekonomiskt som psykosocialt, för
              att inte tala om den enorma kränkningen av den enskildes integritet.
            </seg>
            <seg xml:id="i-30310cb9241e8d76-0">
              Efter att ha gått igenom de tillkännagivanden som utskottet ger
              till regeringen vad gäller både ekobrott och skyddet för den som
              drabbas av identitetsstöld vill jag nu yrka bifall till reservation
              2 om kontakt med barn i sexuellt syfte, så kallad gromning.
            </seg>
            <seg xml:id="i-7a059ccee7632216-0">
              Straffbestämmelsen för vuxnas kontakt med barn i sexuellt syfte
              trädde i kraft den 1 juli 2009. Straffet för kontaktbrott är böter
              eller fängelse i högst ett år.
            </seg>
            <seg xml:id="i-2ec7b9d0de81739b-0">
              När vi debatterade frågan här i riksdagen inför att lagstiftningen
              skulle antas – det var jag som deltog i den debatten; det minns
              jag mycket väl – var vi socialdemokrater skeptiska till att lagen
              skulle fungera så som det var tänkt. I propositionen fanns inskrivet
              att den skulle följas upp efter två år, men vi ville ha en reservation
              och lade fram en redan då där vi sade att vi ville ha en kontinuerlig
              uppföljning av lagstiftningen.
            </seg>
            <seg xml:id="i-dbab6cfdde7bc6ae-0">
              Med facit i hand kan vi konstatera att lagen inte har fungerat
              så som det var tänkt eftersom det är först när den vuxna förgriper
              sig på barnet som det är straffbart och inte när den är aktiv
              på nätet för att försöka locka barnet.
            </seg>
            <seg xml:id="i-f9d14e60e123316b-0">
              Det avgörande för om någon ska kunna åtalas för brottet enligt
              Brå är tidpunkten för polisanmälan. De flesta polisanmälningar
              görs i ett mycket tidigt skede, innan man har kommit så långt
              att man har bestämt tid och plats för möte. Det innebär att det
              inte finns tillräckligt skäl för åtal för kontaktbrott.
            </seg>
            <seg xml:id="i-23cd5fd14095e019-0">
              Det är tydligt att lagen inte fungerar som det var tänkt eftersom
              den gäller först när man har kommit överens om att mötas på en
              viss tid och plats. Och inte ens det räcker – efter det måste
              man på något sätt bekräfta att man går vidare genom att till exempel
              köpa biljett, sätta in pengar på något konto och tala om var man
              ska träffas. Därför är det oerhört angeläget att lagen ses över
              och att man tar Brås rapport på största allvar.
            </seg>
            <seg xml:id="i-364a766341859e0f-0">
              Inledningsvis i mitt anförande sade jag att detta att lagstifta
              om väl avvägda straff och påföljder är ett sätt att ge signaler
              om vad vi har för gemensamma normer och spelregler i vårt samhälle.
              Vårt öppna samhälle bygger ju på demokratiska värderingar om lika
              människovärde och ömsesidig respekt. Brott kränker rättigheter
              till liv och egendom, inskränker människors frihet och hotar öppenhet
              och tillit mellan människor och gentemot samhället.
            </seg>
            <seg xml:id="i-acd8bf963382c97d-0">
              Viktigast av allt är det dock att bekämpa de bakomliggande orsakerna
              till brotten. En förutsättning för att förebygga brott är framför
              allt en satsning på ett starkt gemensamt välfärdssamhälle.
            </seg>
            <seg xml:id="i-45d6d7bbb838d437-0">
              (Applåder)
            </seg>
          </u>
          <note xml:id="i-97b4272f7514ef2f-0">
            Lagen trädde alltså i kraft den 1 juli 2009. Två år senare skulle
            det komma en uppföljning. Det kom ett regleringsbrev till Brå
            2012 med ett uppdrag att följa upp och utvärdera tillämpningen
            av lagen. År 2013, fyra år efter att lagen trädde i kraft, kom
            Brå med en rapport. Den visade på att det är få anmälda fall av
            gromning som leder till åtal. Från den 1 juli fram till slutet
            av 2012 gjordes 617 anmälningar, men bara fem av dem lagfördes.
          </note>
          <note type="speaker" xml:id="i-4fc1df9ba8464867-0">
            Anf. 108 MARIA FERM (MP):
          </note>
          <u who="maria_ferm_5a996c" xml:id="i-5fdbce01c38bcad7-0">
            <seg xml:id="i-6ca7fd05396c85f9-0">
              Herr talman! Under senare tid har det framförts propåer om behov
              av skärpta straff. Det har handlat om att alla över 18 år ska
              behandlas lika när det gäller fängelse som påföljd för brott,
              om Högsta domstolens praxis i fråga om grova narkotikabrott, om
              att livstidsstraff ska utdömas som regel vid brottet mord och
              flera andra liknande saker.
            </seg>
            <seg xml:id="i-a219d8f8233b385c-0">
              Inte i något av dessa fall finns det vetenskapligt, utredningsmässigt
              eller annat stöd för att hårdare straff typiskt sett och på en
              allmänpreventiv nivå kommer att leda till minskad brottslighet.
            </seg>
            <seg xml:id="i-2796a54b93552d25-0">
              Tyvärr verkar kraven mest vara av populistisk karaktär eftersom
              det finns en tro att dessa åtgärder har stort folkligt stöd. Men
              inte heller det finns det fog för. Tvärtom är det så att ju mer
              information som ges om brottslingar, desto mer likt blir allmänhetens
              val av påföljd den påföljd som domstolen valt.
            </seg>
            <seg xml:id="i-7d08a5e5d13d263b-0">
              Vad det däremot finns stöd för är att samhället ska rikta betydande
              insatser mot de unga som uppvisar risk att inleda verkliga brottskarriärer
              och utveckla kriminella tankemönster samt att så långt som möjligt
              undvika att unga hamnar i destruktiva miljöer inom slutenvården.
            </seg>
            <seg xml:id="i-d78ce138b0e2e8e2-0">
              Dessutom finns det stöd för att det inte går att mekaniskt fastställa
              antal år i fängelse utifrån olika mängdtabeller eller värdetabeller
              och att varje brott är en unik gärning som måste bedömas från
              fall till fall.
            </seg>
            <seg xml:id="i-9c49263619ca5951-0">
              Sedan är det ett faktum att långa straff i sig många gånger kan
              ha en preventiv effekt för individen i fråga – den som är inlåst
              kan ju inte begå nya brott.
            </seg>
            <seg xml:id="i-ee8709462c783bc5-0">
              I vissa grupper kan det ge status att ha dömts till ett långt
              fängelsestraff, och det kan hända att personer avtjänar varandras
              straff som ett sätt att idka byteshandel eller visa lojalitet.
              I få av de situationerna kommer hårdare straff att leda till minskad
              brottslighet.
            </seg>
            <seg xml:id="i-2f42fc3b4abdd71a-0">
              Jag utesluter inte att det finns brott som i dag leder till för
              milda påföljder. Ett aktuellt exempel är våldtäktslagstiftningen
              som behöver skärpas genom att ett samtyckeskrav införs. Dessutom
              bör frågan om oaktsamhet ses över. Det kommer vi att diskutera
              senare i dag.
            </seg>
            <seg xml:id="i-754b2fde53e70b52-0">
              Valet av påföljd för olika dömda och olika straff ska däremot
              inte baseras på subjektiva uppfattningar hos enskilda individer
              utan på vetenskap och beprövad erfarenhet. Den påföljd som leder
              till lägre risk för återfall, som minimerar samhällsfaran och
              samhällets kostnader och leder till minskat lidande för såväl
              målsägande som dömda ska väljas. Det ska inte vara så att den
              påföljd som känns bäst eller, givet en viss medial situation,
              uppfattas som mest populär är den som väljs.
            </seg>
            <seg xml:id="i-daddfa623633a258-0">
              Jag skulle vilja säga några ord om några andra frågor också.
              Jag vill börja med det som står i reservation 18, som handlar
              om it-frågor.
            </seg>
            <seg xml:id="i-997f1099704346f4-0">
              Hackare som hjälper till med att experimentera med säkerhetsfrågor
              och som dokumenterar och åtgärdar dem fyller en viktig funktion
              så länge de inte gör någon skada och inte har brottsliga avsikter.
              När någon visar på allvarliga fel och brister i olika it-system
              för företag och därigenom i vissa fall gör sig skyldig till brott
              är det rimligt att hen ska behandlas på samma sätt som den som
              själv agerar för att minska effekten av annan brottslig verksamhet
              eller som vill förhindra att andra brott begås.
            </seg>
            <seg xml:id="i-7295a39495675bfa-0">
              Den som tar sig in i ett it-system för att påvisa allvarliga
              fel och brister, utan att därigenom sätta människors liv eller
              hälsa i fara eller genom att själv sprida vidare känsliga uppgifter,
              kan alltså göra sig skyldig till brott. Det är en sak, men personen
              kan därigenom många gånger anses göra samhället, enskilda och
              företag en stor tjänst genom att påvisa säkerhetsbrister om det
              är syftet. Miljöpartiet anser att detta ska ses som en förmildrande
              omständighet och påverka det straff som utmäts.
            </seg>
            <seg xml:id="i-96b2d9154cf3c08f-0">
              Jag skulle också vilja säga någonting om identitetsstölder. Det
              är en av de frågor där vi har kunnat få fram ett tillkännagivande
              till regeringen.
            </seg>
            <seg xml:id="i-0e873869502e31dc-0">
              Identitetsstölder har blivit ett stort problem, och bedrägerier
              i samband med dessa hör numera till de vanligaste brotten i Sverige.
              Ökningen av dessa typer av brott är lavinartad, mörkertalet är
              mycket stort, och allt fler får se sina personuppgifter kapade.
              Därför är det bra att vi nu får ett tillkännagivande till regeringen
              om att se över om inte respekten för enskildas integritet kräver
              straffrättsliga och andra åtgärder mot identitetskapning.
            </seg>
            <seg xml:id="i-b7a8daed70e0babe-0">
              Slutligen vill jag också nämna något om hot och våld mot förtroendevalda
              och respekten för demokratin. Grunden för en demokrati är att
              åsikter ska kunna framföras och bemötas. Alla måste känna sig
              trygga att engagera sig politiskt och delta i det demokratiska
              samtalet. Att vara engagerad politiskt är i grunden viktigt och
              roligt. Om vi vill ha en levande, deltagande demokrati bör så
              många som möjligt kunna och vilja delta i politiska debatter och
              engagera sig för att förändra samhället.
            </seg>
            <seg xml:id="i-ccc2aa9f40573fe2-0">
              Då är det viktigt att det är låga trösklar in i politiken och
              att människor känner sig trygga att engagera sig. Därför är det
              helt oacceptabelt att människor angrips och hotas på grund av
              sina politiska åsikter. Att myndigheter attackeras är även det
              oroväckande. Jag tänker till exempel på de attacker mot Migrationsverkets
              lokaler och boenden som genomförs av både höger- och vänsterextrema
              grupperingar.
            </seg>
            <seg xml:id="i-e946afda4b4a9b14-0">
              I Brottsförebyggande rådets trygghetsundersökning om politiker
              framkommer att 16 procent uppger att de någon gång under 2011
              utsattes för hot, våld eller trakasserier. Ordförande i socialnämnd
              och styrelseordförande är särskilt utsatta positioner, och ofta
              är det just Sverigedemokrater som utsätts för hot eller våld.
            </seg>
            <seg xml:id="i-947b27d8826bd3c8-0">
              Hot och trakasserier mot förtroendevalda politiker och ämbetsutövare
              är inte bara ett hot mot demokratin utan också en djupt kränkande
              handling mot den individ och den familj som utsätts för detta.
            </seg>
            <seg xml:id="i-cd3e562efb7084c9-0">
              Jag välkomnar att regeringen genomför en granskning om hur domstolar
              dömer när det gäller våld och hot mot politiker. Att brott mot
              tjänsteman och brott mot politiker likställs är något som Miljöpartiet
              anser behöver övervägas.
            </seg>
            <seg xml:id="i-0374d6e4866d6c6c-0">
              Men det räcker inte. Miljöpartiet anser att en bredare översyn
              egentligen är det som behövs. Det är knappast så att en straffskärpning
              kommer att verka avskräckande, utan snarare ska det ses som en
              signal om vikten av det demokratiska samtalet. Det borde också
              finnas en handlingsplan på kommunal nivå mot hot, våld och trakasserier
              där det tydligt ska framgå hur man bör agera och vart man kan
              eller ska vända sig.
            </seg>
            <seg xml:id="i-d3a6b3387bdb5703-0">
              Med detta sagt vill jag yrka bifall till reservation 19.
            </seg>
          </u>
          <note type="speaker" xml:id="i-dac7afceb111c7ce-0">
            Anf. 109 RICHARD JOMSHOF (SD):
          </note>
          <u who="richard_jomshof_d1023a" xml:id="i-54330c507a64b2a8-0">
            <seg xml:id="i-65391f3eec224899-0">
              Herr talman! I detta betänkande stöder Sverigedemokraterna sex
              reservationer, men för tids vinnande yrkar jag bifall endast till
              reservationerna 3, 4 och 20.
            </seg>
            <seg xml:id="i-772c8f388338581e-0">
              För 15 år sedan röstades sexköpslagen igenom i Sveriges riksdag.
              År 2005 införlivades lagen i brottsbalken och återfinns numera
              under dess sjätte kapitel om sexualbrott. År 2011 skärptes maxstraffet
              för sexköp från fängelse i sex månader till fängelse i ett år.
              Syftet med skärpningen var att göra det lättare för domstolarna
              att döma ut straff som verkligen avspeglade allvarliga och grova
              sexköp.
            </seg>
            <seg xml:id="i-7a664ac26df57453-0">
              Trots detta kunde Dagens Nyheter avslöja, efter en granskning
              av samtliga sexköpsdomar i Sverige våren 2013, att så gott som
              ingen döms till fängelse för sexköp. Sedan lagens tillkomst har
              fängelsestraff endast utdömts två gånger, ett fall 2005 och ett
              fall 2011. Och då ska vi vara medvetna om att det inte är sexköpen
              i sig i dessa två fall som gett fängelse utan andra brott förövarna
              dömts för vid samma tillfälle.
            </seg>
            <seg xml:id="i-b35a79b6810c04f0-0">
              I DN:s artikel ges ett talande exempel på hur verkningslös lagen
              i verkligheten är. När polisen i Göteborg lyckades klara upp en
              stor traffickinghärva där rumänska kvinnor hölls under slavliknande
              förhållanden och såldes till hundratals män ledde det till att
              141 män åtalades för köp av sexuell tjänst. Av dessa 141 åtalade
              frikändes 16 och resten fick dagsböter.
            </seg>
            <seg xml:id="i-8efc0004cef3f02c-0">
              Att sexköpare riskfritt kan begå allvarliga sexköpsbrott och
              utnyttja offer för människohandel, medvetna om att det räcker
              att betala böter för att få problemet ur världen, är inte en tillfredsställande
              ordning.
            </seg>
            <seg xml:id="i-bc3db7573754cbe4-0">
              För att lösa problemet med för låga straff och för att göra sexköpslagen
              mer effektiv föreslår Sverigedemokraterna att ett grovt sexköpsbrott
              ska införas, med fängelse som minimistraff i straffskalan. Det
              bör förslagsvis främst vara förbehållet personer som döms för
              sexköp och som tidigare har dömts för sådan brottslighet eller
              personer som har köpt sex av särskilt utsatta, till exempel av
              traffickingoffer, som fallet var i Göteborg.
            </seg>
            <seg xml:id="i-e908acba95f73e32-0">
              Men inte nog med det. Det är inte bara så att det finns vuxna
              människor, företrädesvis män, som är villiga att köpa sex av andra
              vuxna, utan det finns tyvärr även vuxna, företrädesvis män, som
              är villiga att köpa sex av barn.
            </seg>
            <seg xml:id="i-740c3c265b998047-0">
              Enligt brottsbalkens sjätte kapitel om sexualbrott kan en person
              som köper sex av en minderårig dömas för köp av sexuell handling
              av barn. Till skillnad från brottet sexköp av vuxna, som straffas
              med böter eller fängelse i högst ett år, ger sexköp av barn ett
              strängare straff, nämligen böter eller fängelse i högst två år.
              Straffskalornas skillnader motiveras i förarbetena med att sexköp
              av barn är ett allvarligare brott med högre straffvärde.
            </seg>
            <seg xml:id="i-c3c44223353b0010-0">
              Inte heller i detta fall fungerar dock lagstiftningen som det
              var tänkt. År 2012 genomförde Dagens Nyheter en granskning som
              visade att så gott som ingen av dem som köper sex av barn döms
              till fängelse. Av 542 anmälda fall åren 2006–2010 ledde endast
              26 till fällande domar och endast fyra till fängelsestraff. Det
              är mindre än 1 procent.
            </seg>
            <seg xml:id="i-9804c0c12d856f7b-0">
              Lägger man därtill möjligheten att det finns ett mörkertal av
              sexköpsbrott mot barn som aldrig kommer till polisens kännedom
              kan man anta att det är så gott som riskfritt att köpa sex av
              barn i dagens Sverige. Blir man mot förmodan påkommen kommer man
              i stort sett alltid undan med böter. Och det, herr talman, är
              inte acceptabelt. Jag har svårt att leva i ett land där man ser
              mellan fingrarna med den här sortens brott när vuxna köper sexuella
              tjänster av barn. Det är vidrigt att detta får förekomma, och
              då uttrycker jag mig milt.
            </seg>
            <seg xml:id="i-a6290b6f44c065c1-0">
              För att göra lagen mer effektiv, och för att sexköp av barn verkligen
              ska ge strängare straff, vill Sverigedemokraterna att minimistraffet
              ska ändras från böter till fängelse. Det är inte rimligt att en
              person som köper sex av barn ska komma undan med endast böter.
            </seg>
            <seg xml:id="i-214128218285ee57-0">
              Herr talman! Mot slutet av 2011 begicks en av de värsta gruppvåldtäkterna
              i svensk historia. Det är något som jag har tagit upp här i talarstolen
              vid ett tillfälle tidigare. Det var en svensk tvåbarnsmamma som
              utsattes för en gruppvåldtäkt av åtta män på en flyktingförläggning
              i Mariannelund. Under sju timmars tid och i omgångar turades de
              om att våldföra sig på den försvarslösa kvinnan. Efter övergreppen
              drabbades kvinnan av allvarliga fysiska och psykiska men.
            </seg>
            <seg xml:id="i-bb1b2488461dad6a-0">
              Lyckligtvis greps alla förövarna och dömdes till förhållandevis
              långa fängelsestraff för handlingar som enligt åtalet präglades
              av särskild hänsynslöshet och råhet. Eller rättare sagt, alla
              utom en av gärningsmännen dömdes. Den åttonde gärningsmannen kom
              i stället undan med 133 000 kronor i skadestånd. En av männen
              kunde nämligen inte dömas för grov våldtäkt som de övriga sju
              – detta eftersom den våldtagna kvinnan hade svårt att exakt minnas
              alla övergrepp och vem av de åtta gärningsmännen som hade gjort
              vad.
            </seg>
            <seg xml:id="i-6030c7ebd03418df-0">
              Det enda som kunde styrkas av rätten var att den åttonde gärningsmannen
              hade stått bredvid sängen och onanerat när övergreppen mot kvinnan
              pågick. Denna handling kunde i sig inte klassas som våldtäkt utan
              som sexuellt ofredande. Och eftersom åtalet inte innefattat sexuellt
              ofredande kunde den åttonde gärningsmannen inte dömas. För att
              ha suttit frihetsberövad fyra månader för ett våldtäktsåtal som
              han inte kunde dömas för gavs i stället den åttonde gärningsmannen
              en ersättning om 133 000 kronor av staten.
            </seg>
            <seg xml:id="i-04cac34d7436b34d-0">
              Alltså: Den åttonde gärningsmannen deltar i en av de värsta gruppvåldtäkterna
              i svensk historia, som enligt rätten präglas av särskild hänsynslöshet
              och råhet. Gärningsmännen är så många att det inte går att styrka
              att han genomfört samlag, men det är styrkt att han stått bredvid
              under den sju timmar långa våldtäkten och onanerat. För det släpps
              han då fri och får 133 000 kronor i skadestånd.
            </seg>
            <seg xml:id="i-bc569eb41df5ef10-0">
              Jag menar att detta är orimligt. Det är en orimlig ordning. Jag
              anser att det i detta fall borde ha varit den våldtagna småbarnsmamman
              som skulle ha tilldelats ett extra skadestånd för att staten hade
              begått sådana fel att en av gärningsmännen som uppenbarligen var
              delaktig kunde släppas på fri fot. Därför menar jag att lagen
              bör ändras så att det är brottsoffret som tilldelas skadestånd
              i fall som detta och inte brottslingen.
            </seg>
          </u>
          <note type="speaker" xml:id="i-d39d641a2860fcdd-0">
            Anf. 110 LENA OLSSON (V):
          </note>
          <u who="lena_olsson_fc0610" xml:id="i-a6723613dd78032f-0">
            <seg xml:id="i-f6433755b3bac6cc-0">
              Fru talman! Vi debatterar straffrättsliga frågor. Jag kan instämma
              en hel del i vad företrädarna för Socialdemokraterna och Miljöpartiet
              har sagt i denna debatt. Jag behöver inte upprepa mycket av de
              sakerna.
            </seg>
            <seg xml:id="i-b09c12842017abaa-0">
              Det är i alla fall glädjande att det är två tillkännagivanden
              i betänkandet, ett om ekonomisk brottslighet och ett om id-kapningar.
            </seg>
            <seg xml:id="i-0b399938ac30dca1-0">
              Jag skulle vilja ägna mig åt en reservation – vi har diskuterat
              detta många gånger i kammaren. Det är reservation nr 15, som jag
              också yrkar bifall till. Det gäller avkriminalisering av eget
              bruk av narkotika.
            </seg>
            <seg xml:id="i-bf22e1f4312e258d-0">
              Jag vill börja med att säga att Vänsterpartiet inte vill legalisera
              narkotika – jag hoppas att alla hörde det nu. Det ska vara kriminellt.
              Vi ska jaga narkotikan och få bort den, men vi ska inte jaga missbrukare
              som är beroende. De behöver hjälp med vård och stöd, inte bli
              sedda som kriminella.
            </seg>
            <seg xml:id="i-39fb5819f7a2858d-0">
              I mer än 30 år har det varit en tävlan mellan partierna om vem
              som har den hårdaste inställningen i narkotikapolitiken. Man säger:
              Det är vi som är mest emot knarket. När vi ser tillbaka på hur
              politiken har skötts kan vi konstatera att den inte har varit
              så framgångsrik. Stora problem är olösta.
            </seg>
            <seg xml:id="i-50555a3208c96e24-0">
              Kriminaliseringen av själva bruket – det gäller alltså det man
              har i kroppen, inte utanför – har lett till att man pekar ut människor
              som kriminella. De får en stämpel som stöter ut dem ur samhällsgemenskapen.
              Det är något som har ett tätt samband med utvecklingen av tungt
              missbruk. Personer med missbruksproblem drar sig även i större
              utsträckning för att söka hjälp, såklart. Det gäller särskilt
              dem som har ett riskbruk och som tidigare är ostraffade.
            </seg>
            <seg xml:id="i-6d16e0df29365387-0">
              I dagsläget har även de som har haft ett missbruk, men tagit
              sig ur beroendet, problem då de ska söka ett jobb. Då blir det
              stopp, eftersom allt fler arbetsgivare kräver registerutdrag.
              Till och med den dagen när jag har lämnat beroendet bakom mig
              ska jag fortsätta att straffas med att inte få jobb, eftersom
              detta finns i mina registerutdrag.
            </seg>
            <seg xml:id="i-e94365a33b80cc78-0">
              Jag undrar om det är någon i kammaren som kan svara på frågan:
              Är det här bra för den som är före detta missbrukare och som blir
              förföljd av detta i många år?
            </seg>
            <seg xml:id="i-3aea4b2d3caa7222-0">
              Regeringens företrädare Maria Larsson lyfter fram Sverige som
              ett internationellt föredöme och hävdar att Sveriges narkotikapolitik
              är bättre än andra länders, vilket inte är sant. Sverige har högre
              narkotikadödlighet än exempelvis de så kallade drogliberala länderna
              Nederländerna och Portugal. Hur kan det komma sig?
            </seg>
            <seg xml:id="i-59cc525804fea9b0-0">
              För mig står det helt klart vad den svenska narkotikapolitiken
              står för. Det är att stoppa huvudet djupt ned i sanden för att
              slippa ta tag i problem som inte är lösta. Regeringens svar när
              det gäller dessa allvarliga problem verkar vara att förneka att
              de existerar. Det har hjälpt föga med nolltolerans, ett narkotikafritt
              samhälle eller hårdare tag. För att man ska kunna minska narkotikamissbruket
              och dess baksida måste det faktiskt till en annan politik.
            </seg>
            <seg xml:id="i-db653f0ae9274e31-0">
              Vi måste först och främst diskutera frågan seriöst för att komma
              någon vart. Vi har problem. Vi ska inte blunda för dem, utan vi
              ska försöka lösa dem. Det ska vi göra tillsammans, tycker vi.
            </seg>
            <seg xml:id="i-a3c511d67ba03630-0">
              Den här lagstiftningen kom 1988, tror jag. Den är inte utvärderad.
              Det är ganska förskräckligt att man inte har utvärderat vad konsumtionsförbudet
              har åstadkommit. Har det varit effektivt? Har det varit bra? Detta
              skulle vi kunna få en massa svar på. Jag ställer mig frågan: Varför
              har man inte utvärderat lagstiftningen?
            </seg>
            <seg xml:id="i-de2d035d9b81982e-0">
              Man måste naturligtvis förstärka den generella välfärdspolitiken,
              vilket exempelvis innebär en missbruksvård värd namnet. Satsa
              mer på riktade sociala insatser! Det handlar om att man stöder
              barn och unga i riskgrupper, framför allt i skolan. Men det handlar
              också om att stödja deras familjer, som kanske har problem. Det
              är ju ofta så.
            </seg>
            <seg xml:id="i-abdc79a08033424a-0">
              Det finns någonting som alltid förföljer mig: ett besök på Hinseberg.
              Det var två kvinnor som frågade: Tycker du att det är rimligt
              att det ska behöva gå så långt att vi ska hamna här innan vi får
              relevant hjälp? Jag tror att ni i denna kammare är skyldiga dessa
              kvinnor ett svar.
            </seg>
          </u>
          <note type="speaker" xml:id="i-5fb3861fb7941514-0">
            Anf. 111 JOHAN LINANDER (C):
          </note>
          <u who="johan_linander_6c27ef" xml:id="i-d161c46ee3965daa-0">
            <seg xml:id="i-9cf8355c5a4d9a08-0">
              Fru talman! Det finns knappast något politiskt område som är
              så väl diskuterat som straffrätten. Vi kan slå upp vilken tidning
              som helst. Oavsett om det är en morgontidning eller en kvällstidning
              hittar vi varje dag frågor som handlar om brott och vilka påföljder
              som har dömts ut. Vi här i riksdagen är också duktiga på att tycka
              och tänka och lägga fram förslag vad gäller straffrätten. I dag
              hanterar vi 115 motionsyrkanden.
            </seg>
            <seg xml:id="i-9ff695afef96e15b-0">
              Vad vill vi då uppnå med straffrätten? Det enkla svaret är väl
              att den som begår ett brott ska få en påföljd, ett straff, som
              är proportionell i förhållande till den gärning, det brott, som
              har begåtts. Det ska inte sammanblandas med att påföljden är en
              vedergällning, en hämnd, för brottet som har begåtts. Det tankesättet,
              hämndtanken, tillhör andra århundraden än 2000-talet.
            </seg>
            <seg xml:id="i-8efa381f00963b88-0">
              När det gäller vad som är en proportionell påföljd har vi säkert
              olika uppfattningar. Det är inget konstigt med det. Det sprids
              ofta en myt om att svenska folket alltid skulle tycka att det
              döms ut för milda straff, men det finns forskning som visar det
              motsatta, precis som Maria Ferm tog upp. Jag tycker att det är
              intressant att nämna något om den forskningen. När slumpvis utvalda
              personer verkligen fick sätta sig in i hela historien kring ett
              fall tyckte de inte längre att det var för milda straff som hade
              dömts ut, snarare tvärtom i vissa fall. Bilden är inte så enkel
              som många vill ge sken av: att svenska folket bara vill ha hårdare
              straff.
            </seg>
            <seg xml:id="i-4072c90f10af1da5-0">
              I kammaren får vi ofta höra, så också i dag, av Vänsterpartiet
              och Miljöpartiet att vi i Alliansen fokuserar för mycket på hårdare
              straff. Men i det här betänkandet får vi ett tillkännagivande
              från alla åtta partier, inklusive Vänsterpartiet och Miljöpartiet,
              om att regeringen inte får återkomma med förslag i skatteförfarandefrågan
              som leder till mildare påföljder än tidigare. Det är väldigt intressant
              att Vänsterpartiet och Miljöpartiet är så tydliga med att det
              ska vara hårdare straff.
            </seg>
            <seg xml:id="i-2efe232e891f0e36-0">
              Det får inte vara mildare straff när någon har begått skattebrott
              mot staten. Men när det handlar om andra typer av brott, narkotikabrott
              eller misshandelsbrott som drabbar enskilda människor, är det
              inte lika viktigt med kännbara påföljder. Vi har aldrig sett någon
              vilja till tillkännagivande att regeringen inte får återkomma
              med förslag till mildare påföljder. Där får Vänsterpartiet gärna
              återkomma och förklara varför det är viktigt att markera just
              i det här fallet, där det är staten som drabbas. Men vi hör aldrig
              samma markering när det är enskilda människor som har drabbats.
              Då ser vi inte samma reaktion från Vänsterpartiets sida.
            </seg>
            <seg xml:id="i-1d652a67011f7328-0">
              Fru talman! I sakfrågan är vi överens om att det som man i utredningen
              om förbud i skatteförfarandet har kommit fram till är bra. Vi
              i Alliansen ser ingen anledning att reservera oss mot yrkanden
              om bifall till de motioner från Socialdemokraterna och Miljöpartiet
              som tar upp den frågan. Däremot tycker vi att tillkännagivandet
              till regeringen är onödigt eftersom regeringen redan jobbar precis
              med det här. Det har vi tagit upp i ett särskilt yttrande.
            </seg>
            <seg xml:id="i-b004a6473276fcd6-0">
              Om riksdagen vill tillkännage till regeringen att regeringen
              ska göra det som regeringen redan gör, så visst, men någon egentlig
              betydelse har det inte.
            </seg>
            <seg xml:id="i-fa1d2e9b42c32485-0">
              Samma sak gäller ett tillkännagivande om identitetsstölder. I
              december förra året, det vill säga för två månader sedan, kom
              Egendomsskyddsutredningens betänkande som bland annat behandlar
              frågan om identitetsstöld. Regeringen har nyligen skickat ut det
              betänkandet på remiss, som sig bör, och nu vill oppositionen tillkännage
              för regeringen att se över frågan.
            </seg>
            <seg xml:id="i-42b1289671fd5c65-0">
              Det är precis vad regeringen har gjort, och nu fortgår arbetet
              med att ta fram ny lagstiftning. Vi i Alliansen har samma uppfattning
              som oppositionen, så vi väljer att inte reservera oss mot utskottets
              tillkännagivande, men i sak är det helt betydelselöst.
            </seg>
            <seg xml:id="i-f8ad2dadf6ec5af4-0">
              Det är uppenbart att oppositionspartierna har en ny taktik, eller
              en ny inställning. Det kanske inte så konstigt, för det är ju
              valår i år. Nu ska det fram så många tillkännagivanden till regeringen
              som möjligt, även om det handlar om sådant som precis har utretts
              och håller på att behandlas.
            </seg>
            <seg xml:id="i-67805fcf65882bfe-0">
              Fru talman! Jag måste nämna en sak som Kerstin Haglö tog upp,
              ett beslut från Helsingborgs tingsrätt om körkortsåterkallelse.
              Hovrätten har redan avgjort det fallet och undanröjt tingsrättens
              beslut. Förra tisdagen kom Hovrätten över Skåne och Blekinge med
              sitt beslut, undanröjde tingsrättens bedömning och återförvisade
              målet för avgörande. Slutsatsen att det som gäller i skatteförfarandet
              även skulle vara tillämpligt i trafikmål och körkortsåterkallelseärenden
              är inte rätt slutsats att dra.
            </seg>
            <seg xml:id="i-1b3072267ca37fba-0">
              Jag skulle vilja ta tillfället i akt och nämna två centerpartimotioner
              som jag tycker är viktiga men där det inte finns tillkännagivanden
              eller reservationer i det här läget.
            </seg>
            <seg xml:id="i-92086989445fa8d9-0">
              Den första gäller människohandel. Det finns inte många vidrigare
              brott än slaveri, för det tycker jag att det är. Människohandel
              är slaveri. Det pågår mycket arbete mot människohandel. Bland
              annat har Länsstyrelsen i Helsingfors fått ett nationellt uppdrag.
              Tidigare gällde det bara människohandel för sexuella ändamål.
              Nu gäller det även andra ändamål, som tvångsarbete, att begå brott
              eller att tigga.
            </seg>
            <seg xml:id="i-b810e57a99f0495f-0">
              Det är jättebra och glädjande att alliansregeringen har lyft
              fram människohandelsfrågan mer än någonsin tidigare i Sverige,
              men jag tycker att det finns mer vi kan och bör göra. I en rapport
              som jag och en norsk stortingsledamot som rapportörer vid någonting
              som heter Baltic Sea Parliamentary Conference har lagt fram har
              vi lyft upp det system som finns i Finland och Nederländerna med
              en oberoende nationell rapportör. Det tycker vi borde införas
              även i Sverige. Vi skulle också gärna under nästa mandatperiod
              se en ny nationell handlingsplan mot alla former av människohandel.
            </seg>
            <seg xml:id="i-e72edfe0b097ae4b-0">
              Tyvärr kan kampen mot människohandel aldrig ta slut. Det arbetet
              måste fortsätta, ständigt.
            </seg>
            <seg xml:id="i-c9ccd360488a0393-0">
              Den andra motion som jag kort tänkte beröra är svenskars deltagande
              i utbildningar vid terroristorganisationer. Jag tycker inte att
              det är tillfredsställande att svenska medborgare kan åka utomlands
              och till exempel delta i al-Qaida-utbildningar i hur man utför
              terrordåd. Det är en svår fråga och en viktig diskussion. Det
              pågår inom EU en diskussion om att revidera det rambeslut som
              kriminaliserar offentlig uppmaning till terrorism, rekrytering
              och utbildning avseende terroristbrott så att det även ska gå
              att lagföra den som åker utomlands för att genomgå den här typen
              av terroristutbildning. Det är ett första steg till att senare
              begå terrordåd. Ju tidigare vi kan stoppa den typen av gärningar,
              desto bättre är det.
            </seg>
            <seg xml:id="i-bd7f61d2ff27e77f-0">
              Med detta, fru talman, vill jag yrka bifall till förslaget i
              betänkandet och avslag på samtliga reservationer.
            </seg>
          </u>
          <note type="speaker" xml:id="i-85e5ed1f4a0db855-0">
            Anf. 112 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-b413611dea75e4ca-0">
            <seg xml:id="i-fe4b2205e9336153-0">
              Fru talman! Jag kan inte låta bli att kommentera även om vi är
              överens om mycket, bland annat tillkännagivandet. Samtidigt blir
              jag lite konfunderad över Johan Linanders anförande här. Han börjar
              glida på det här med tillkännagivande. Ni har skrivit att regeringen
              redan i dag gör det som den ska göra enligt tillkännagivandet.
            </seg>
            <seg xml:id="i-1d63ab86597fd13d-0">
              Låt oss tala om skattebrotten och det regeringen gör redan i
              dag. Ja, Johan Linander, det är bra om regeringen har vaknat.
              Redan 2009 sade Europadomstolen det här. Det är fem år sedan.
              Högsta domstolen tog det i egna händer därför att de tröttnade.
              Det handlar om att regeringen har varit passiv. Man har väntat.
              Det är jättebra att regeringen i dag gör något. Men jag är tacksam
              över det här tillkännagivandet och hoppas att vi snart får se
              ändringar i den svenska lagstiftningen i det här avseendet.
            </seg>
            <seg xml:id="i-45808794d66d2fae-0">
              Sedan vill jag säga till Johan Linander att jag mycket väl känner
              till att hovrätten ändrade beslutet om körkortsåterkallelse. Jag
              ville bara ge ett exempel på hur det kan bli. Det kan bli fler
              sådana fall. I det här fallet handlade det om körkort och misstanke
              om grovt rattfylleri. Vad handlar det om nästa gång med dubbel
              straffbarhet, eftersom lagstiftningen inte har ändrats?
            </seg>
            <seg xml:id="i-20689d0fbb8bccbc-0">
              Detta är kontentan, Johan – regeringen har väntat för länge.
              Men det är bra att den gör något i dag, som Alliansen skriver.
            </seg>
          </u>
          <note type="speaker" xml:id="i-23653dd696186976-0">
            Anf. 113 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-1">
            <seg xml:id="i-050bf10dc9d1c2a9-0">
              Fru talman! Jag hörde inte en enda socialdemokrat 2009 som krävde
              att Sverige skulle ta bort skattetillägget med dubbelbestraffning.
              Socialdemokraterna är säkert jätteduktiga, speciellt på att vara
              efterkloka.
            </seg>
            <seg xml:id="i-542721e5a8e894a6-0">
              Efter Högsta domstolens beslut under förra året, speciellt det
              att det här skulle gälla retroaktivt från februari 2009, uttryckte
              riksåklagaren, som ju inte är vem som helst, stor förvåning och
              menade att det inte alls var givet att Högsta domstolens utslag
              skulle bli sådant. Men regeringen hade varit mer förutseende och
              redan satt i gång med en utredning. Innan Högsta domstolen kom
              med sitt utslag hade regeringen alltså satt i gång sin utredning.
              Den var färdig under hösten, och nu arbetar man snabbast möjligt
              för att komma fram till en ny lagstiftning.
            </seg>
            <seg xml:id="i-9bbe2e4820cfa55b-0">
              Man kan inte påstå att det var någon given utgång. Det är lätt
              att vara efterklok. Nu kan man säga att vi borde ha gjort det
              här tidigare. Men vi visste inte det då, och det visste inte ni
              heller. Man kan påminna om att det var en socialdemokratisk regering
              som införde systemet med skattetillägg, alltså det som blev dubbelbestraffning,
              som det senare har visat sig. Om ni hade vetat om det hade ni
              inte behövt göra det då, kan man säga.
            </seg>
            <seg xml:id="i-eda172e4f5b2d925-0">
              Som sagt är det lätt att vara efterklok.
            </seg>
          </u>
          <note type="speaker" xml:id="i-3987b45d6c7ecd60-0">
            Anf. 114 KERSTIN HAGLÖ (S) replik:
          </note>
          <u who="kerstin_haglo_c5ad26" xml:id="i-b413611dea75e4ca-1">
            <seg xml:id="i-654ff817cdce1754-0">
              Fru talman! Det är väl bra att Europadomstolen i februari 2009
              visste att Socialdemokraterna i Sveriges riksdag hade infört skattetillägg.
              Det där, Johan Linander, var ett tufft slag under bältet, tycker
              jag. Det är inte det den här frågan handlar om. Vi måste kunna
              prata seriöst.
            </seg>
            <seg xml:id="i-490417fd3fe887a3-0">
              Jag sade i mitt anförande att det inte är få brott vi talar om
              när vi talar om skattebrott. Det handlar faktiskt om 16 000 brott
              mot skattebrottslagen. Det är väl bra att Europadomstolen nu har
              slagit fast att den svenska lagstiftningen måste ses över.
            </seg>
            <seg xml:id="i-b8b0b8e867be589a-0">
              Om vi bara får till stånd detta, så finns det ju ett mycket bra
              samarbete i dag mellan Skatteverket och Kronofogdemyndigheten,
              som upptäcker och anmäler skattebrotten. Ekobrottsmyndigheten,
              som jag tycker att vi ska hålla högt, är också med i samarbetet.
              Vi socialdemokrater ansåg att Ekobrottsmyndigheten behöver mer
              resurser för att kunna lösa fler av dessa fall. Vi går miste om
              en hel del skatteintäkter som kan gå till vår välfärd. Därför
              avsatte vi också i vår budget mer pengar till Ekobrottsmyndigheten.
            </seg>
          </u>
          <note type="speaker" xml:id="i-5867bf4b603fc417-0">
            Anf. 115 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-2">
            <seg xml:id="i-4429dbc1561be49f-0">
              Fru talman! Jag förstod inte riktigt det första i Kerstin Haglös
              replik, men jag lovar att gå tillbaka och läsa protokollet för
              att försöka förstå. Det kan bero på att jag är lite trött så här
              på torsdagskvällen.
            </seg>
            <seg xml:id="i-2df374b58f1bf8cc-0">
              Ekobrottsmyndigheten har ju fått ett nytt uppdrag. Tidigare gällde
              Ekobrottsmyndighetens uppdrag enbart storstadsregionerna. Men
              från halvårsskiftet – om jag minns rätt – förra året har man i
              uppdrag att bekämpa ekobrott i hela landet.
            </seg>
            <seg xml:id="i-0a150d9081f1acff-0">
              Exakt hur mycket pengar som då flyttades från Åklagarmyndigheten
              till Ekobrottsmyndigheten kan jag inte säga på rak arm. Det är
              möjligt att vi får återkomma till det, men att det är viktigt
              att bekämpa ekobrott är ju helt klart, det är ingen tvekan om
              det. Om man ser på de utdömda straffen för dem som döms för skattebrott,
              bokföringsbrott eller andra ekobrott är de ganska långa jämfört
              med straffen för grov misshandel eller andra brott som drabbar
              enskilda människor. Så att Sverige inte skulle ha kännbara påföljder
              för ekobrott stämmer ju inte.
            </seg>
          </u>
          <note type="speaker" xml:id="i-3247950e6dfcd95d-0">
            Anf. 116 LENA OLSSON (V) replik:
          </note>
          <u who="lena_olsson_fc0610" xml:id="i-a6723613dd78032f-1">
            <seg xml:id="i-fd43991a1fc29712-0">
              Fru talman! Det är roligt att lyssna på dig, Johan, när det nu
              snart är val, och då är man si eller så. När det gäller de två
              tillkännagivandena tycker du att de är onödiga eftersom regeringen
              redan gör det här. Det är liksom saker och ting på gång.
            </seg>
            <seg xml:id="i-6252e6951b15af2e-0">
              Men det är fortfarande så, Johan Linander, att vi inte har sett
              några förslag. Och då sätter vi blåslampan i baken på regeringen,
              precis som man ska göra.
            </seg>
            <seg xml:id="i-2a91617af900eb09-0">
              Ibland förstår jag inte om du är medveten om att vi har haft
              en borgerlig regering i snart åtta år. Men fortfarande pratar
              man om Socialdemokraterna och deras regeringstid, vilket jag tycker
              är mycket märkligt efter så många år.
            </seg>
            <seg xml:id="i-eb725d3553e108bc-0">
              Jag hade några frågor utifrån vår reservation om avkriminalisering
              av eget bruk. Den narkotikapolitik som vi bedriver i dag i Sverige
              har inte lyckats så väl. Dödligheten är relativt hög.
            </seg>
            <seg xml:id="i-44988c870f9e3fb3-0">
              Kriminalisering av eget bruk infördes 1988, tror jag att det
              var. Finns det någon fundering hos regeringen om att man ska utvärdera
              konsumtionsförbudet för att verkligen få reda på vilken effekt
              det har haft? Hur har man tänkt stärka missbruksvården? Många
              missbrukare kan intyga att missbruksvården är i stort sett obefintlig.
              Det är ju i alla fall en väg att gå för att få människor att sluta
              med droger.
            </seg>
          </u>
          <note type="speaker" xml:id="i-27116c77fc04a5d3-0">
            Anf. 117 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-3">
            <seg xml:id="i-300a07faea3fb934-0">
              Fru talman! Jag blev lite förvånad av det som sades i slutet,
              att missbruksvården är obefintlig i Sverige. Alla de som jobbar
              med missbruksvård – inklusive min egen fru – tycker nog inte att
              de är obefintliga och att det jobb som de gör är obefintligt.
              Det tycker jag var ett onödigt eller ogenomtänkt uttalande från
              Vänsterpartiet.
            </seg>
            <seg xml:id="i-276c1f6ff9f70e3d-0">
              När det gäller avkriminalisering av eget bruk undrar jag om Vänsterpartiet
              verkligen har tänkt igenom det så speciellt noga. Ska man avkriminalisera
              eget bruk måste det ju också vara tillåtet att inneha narkotika
              för eget bruk. Man kan inte gärna använda det om man inte innehar
              det. Då får någon annan hålla i det.
            </seg>
            <seg xml:id="i-261991606defb840-0">
              Ska vi göra det lagligt att inneha narkotika för eget bruk blir
              det väldigt svårt för polisen att bekämpa narkotikahandeln. Då
              kan man alltid säga att det man innehar är för eget bruk. Så det
              fungerar inte som Vänsterpartiet har tänkt sig.
            </seg>
            <seg xml:id="i-7b3d2d344448bea5-0">
              Jag funderar också på den rödgröna politiken. Är detta en politik
              som Socialdemokraterna och Miljöpartiet kommer att vara med på
              att genomföra, om det mot förmodan – men opinionsundersökningarna
              ser ju inte så jättebra ut för vår del just nu – skulle bli en
              rödgrön regering efter valet? Det skulle vara intressant att få
              ett svar på det, men jag har inte så stora förhoppningar. Om man
              frågar om någonting annat som ni har för avsikt att genomföra
              tror jag inte att vi får något svar på den frågan heller.
            </seg>
          </u>
          <note type="speaker" xml:id="i-bc699da22110a09d-0">
            Anf. 118 LENA OLSSON (V) replik:
          </note>
          <u who="lena_olsson_fc0610" xml:id="i-a6723613dd78032f-2">
            <seg xml:id="i-087fa4a60ae90397-0">
              Fru talman! Men vi har i alla fall fått reda på Centerns inställning.
              Johan lyfte ju fram centermotioner som han i samma betänkande
              själv går emot. Centern har inte fått något gehör för sin politik
              på det området, så det gör väl detsamma.
            </seg>
            <seg xml:id="i-5bffed0518902bd5-0">
              Jag tycker inte alls att du ska vara så bekymrad över vår inställning.
              Konsumtionsförbudet handlar ju om det som man har i kroppen. Det
              är det som vi inte vill kriminalisera. De flesta som pysslar med
              detta är ju djupt beroende av droger. En alkoholist får missbruksvård,
              men en narkoman ska kriminaliseras.
            </seg>
            <seg xml:id="i-a45ec2dfea7cc595-0">
              Vi har väl nått till vägs ände här, för vi kommer inte längre.
              Man måste kunna diskutera på ett vettigt sätt hur man ska åstadkomma
              en bättre narkotikapolitik.
            </seg>
            <seg xml:id="i-0130dbc0fcf87ec6-0">
              Är det ett totalt nej till att man skulle kunna utvärdera en
              lagstiftning om konsumtionsförbudet som infördes för 30 år sedan?
              Har det haft den effekt som ni ville uppnå? Det tvivlar jag på.
              Vi brukar ju utvärdera lagstiftning annars, så då förstår inte
              jag varför man inte skulle kunna göra det i den här frågan.
            </seg>
            <seg xml:id="i-b98eea63f56fcda9-0">
              Jag ställde också frågan om hur det blir den dagen man lämnar
              sitt missbruk och behöver ett jobb, och livet håller på att rätta
              till sig. Då kräver arbetsgivaren att man ska visa upp ett utdrag
              ur registret. Sedan är det i regel stopp. Helst vill arbetsgivaren
              ha utdraget i ett obrutet kuvert. Ska det vara så, Johan Linander?
            </seg>
          </u>
          <note type="speaker" xml:id="i-529aa09c79cdbfd6-0">
            Anf. 119 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-4">
            <seg xml:id="i-1ce3c8882a8300a7-0">
              Fru talman! Nej, vi tittar just nu på när arbetsgivaren ska få
              kräva att den som söker jobb ska visa upp ett registerutdrag.
              Jag tycker också att det har gått för långt, för det hindrar människor
              att återkomma till en normalt, lagligt liv och tjäna pengar på
              lagligt vis. Det är jätteviktigt att vägen tillbaka till det laglydiga
              livet står öppen när man är redo för det.
            </seg>
            <seg xml:id="i-0b68c28c953cb1d1-0">
              Jag lägger märke till att Vänsterpartiet inte kan förklara hur
              konsumtion av narkotika ska vara lagligt utan att innehav för
              eget bruk ska vara lagligt. Hur ska man kunna konsumera narkotika
              utan att först inneha den? Det fungerar ju inte. Har ni tänkt
              igenom det här?
            </seg>
            <seg xml:id="i-b7011dc45fd53833-0">
              Ska det vara lagligt att konsumera måste det vara lagligt att
              inneha narkotika för eget bruk. Då gör ni det genast oerhört mycket
              svårare för polisen att bekämpa narkotikahandeln. Så länge de
              bara har små mängder på sig – och det kommer de att se till att
              ha – kan de som säljer narkotika alltid säga: Nej, det är bara
              för eget bruk. Då har polisen bara en chans, och det är att ta
              dem på bar gärning när affären sker. De kan aldrig stoppa den
              som har narkotika på sig och har för avsikt att sälja.
            </seg>
            <seg xml:id="i-6fa9bd427b6da5a1-0">
              Det skulle vara rent förödande för polisens möjligheter att bekämpa
              narkotika på gatan om Vänsterpartiets politik fick genomslag.
            </seg>
            <seg xml:id="i-9054ede1467cb0bc-0">
              Sedan måste jag också säga att jag inte alls tycker att svensk
              narkotikapolitik har misslyckats. Vi har i Sverige förhållandevis
              få unga som testar narkotika, och siffrorna går nedåt. Man gör
              undersökningar på niondeklassare och gjorde det tidigare när killarna
              mönstrade. Det visar sig att det är färre som testar narkotika,
              och det är för övrigt också färre som dricker alkohol, vilket
              är en mycket positiv utveckling.
            </seg>
            <seg xml:id="i-cd7e91fd7cf857d5-0">
              Vad blir den rödgröna politiken om ni får chansen? Det är den
              fråga som vi skulle vilja ha svar på men inte får svar på.
            </seg>
          </u>
          <note type="speaker" xml:id="i-8d7297d8253d8567-0">
            Anf. 120 CARL-OSKAR BOHLIN (M):
          </note>
          <u who="carl-oskar_bohlin_a1b348" xml:id="i-e6e163b6d0f0d154-0">
            <seg xml:id="i-ac26835112425551-0">
              Fru talman! Diskussionen om brott och straff kokar i grunden
              ned till hur och i vilken omfattning samhället ska reagera gentemot
              en handling som vi gemensamt har bestämt att vi inte kan acceptera.
              Tydligast och viktigast blir det naturligtvis när det på andra
              sidan finns ett brottsoffer som kanske får sitt liv slaget i spillror
              på ett eller annat sätt.
            </seg>
            <seg xml:id="i-de527dc50a08152a-0">
              Det har hela tiden varit alliansregeringens ingång att denna
              typ av handlingar måste mötas på ett tydligt sätt från samhällets
              sida. Man kan se tillbaka på vad som har skett den gångna mandatperioden.
              För att åstadkomma detta har alliansregeringen genomfört ett antal
              straffskärpningsreformer. Vi har därutöver tillsett att vi har
              fått ett flertal nya kriminaliserade gärningar som ligger i tiden
              med den samhällsutveckling vi har sett. Det gäller bland annat
              olaga förföljelse och kränkande fotografering, som är ett sätt
              att möta en samhällsutveckling där människor har kommit att kunna
              kränkas på sätt som tidigare inte var tekniskt möjliga eller vanligt
              förekommande.
            </seg>
            <seg xml:id="i-458c775d4297bc7f-0">
              Samtidigt kan vi konstatera att 2010 års straffskärpningsreform
              inte i alla delar har fått önskad effekt. De straff som utmäts
              för vissa våldsbrott är i vissa delar fortfarande för låga, och
              regeringen avser att återkomma med ytterligare straffskärpningar
              på det området. Då handlar det framför allt om att höja minimistraff
              när det kommer till allvarliga våldsbrott.
            </seg>
            <seg xml:id="i-1358adadea942305-0">
              Vi kan i dag konstatera ett minskande antal personer i fängelse.
              Det beror i huvudsak på den nya narkotikapraxis som vi har sett
              tona fram i ljuset av Högsta domstolens avgöranden. Det är alltså
              inte en utveckling som har kommit genom en förändrad lagstiftning.
              Däremot är det tänkbart att utvecklingen måste mötas med förändrad
              lagstiftning på sikt, för det har aldrig varit lagstiftarens intention
              att påföljder för grova narkotikabrott ska bli mildare.
            </seg>
            <seg xml:id="i-14e2613521c11522-0">
              När man tittar framåt frågar man sig vilket arbete som är på
              gång och vilket arbete som kommer. Just nu pågår arbete om skärpta
              straff för mord, skärpt vapenlagstiftning, skärpt kriminalisering
              av penningtvätt, skärpt kriminalisering av tvångsäktenskap, skärpta
              straff för inbrott och bedrägerier, skärpta straff mot organiserad
              brottslighet, skärpta straff för allvarliga våldsbrott och, som
              jag nämnde nyss, skärpta straff för grova narkotikabrott.
            </seg>
            <seg xml:id="i-fd50563d211875a8-0">
              Således kan man konstatera ett högt reformtempo i angelägna frågor.
              Då frågar man sig: Vad vill och vad gör oppositionen i det här
              sammanhanget? Med en gång, när man har ställt den frågan, inser
              man att man måste omformulera sig, för frågan bör egentligen vara:
              Vad gör oppositionerna på det här området? Det finns nämligen
              ingen gemensam oppositionspolitik över huvud taget.
            </seg>
            <seg xml:id="i-cdb398bed9f31c73-0">
              Det vi kan konstatera efter Alliansens historiska satsning på
              rättsväsendet är att Socialdemokraterna tycks ha anammat den nya,
              inslagna vägen för rättspolitiken och i grunden går i Alliansens
              ledband. Utspelen från socialdemokratins sida brukar mer vara
              på temat för sent, för lite, gör mer.
            </seg>
            <seg xml:id="i-710c7fe39f9d8d89-0">
              Tittar man på tilltänkta samarbetspartner vid ett eventuellt
              rödgrönt regeringsövertagande kan man konstatera att Vänsterpartiet
              nu, som tidigare nämndes, motionerar om att legalisera narkotikabruk
              och att Miljöpartiet vänder sig kraftigt mot användningen av hemliga
              tvångsmedel, som är absolut nödvändiga för att komma åt den allra
              grövsta brottsligheten. Hur tänker Socialdemokraterna regera med
              de två ytterlighetspartierna? Det är en fråga som vi aldrig får
              svar på, men det är en fråga som är viktig att adressera.
            </seg>
            <seg xml:id="i-6dd689eda1053449-0">
              De här frågorna utgör grunden för det som brukar kallas samhällets
              ryggrad, hur samhället ska reagera gentemot gärningar som är felaktiga
              och behöver beivras. Där står det tidigare regeringsbärande partiet,
              Socialdemokraterna, helt utan svar. Då får vi den typ av yttringar
              som vi ser i det här betänkandet: När man inte kan komma överens
              försöker man greppa efter halmstrån på temat för sent och för
              lite.
            </seg>
            <seg xml:id="i-c5f95bf06645cd77-0">
              Vi har två tillkännagivanden från ett enigt utskott. De tillkännagivandena
              rör sådant som regeringen redan arbetar med och har kommit långt
              i arbetet med. Då kan man fråga sig: Är det utskottets eller riksdagens
              roll att reducera sig till ett organ som säger Fortsätt göra det
              ni redan gör men vill göra det i form av ett tillkännagivande,
              eftersom man i avsaknad av en alternativ, gemensam rättspolitik
              försöker slå regeringen på fingrarna så gott man kan?
            </seg>
            <seg xml:id="i-3b6c23637502fd6d-0">
              Jag vill hävda att det inte är ett seriöst sätt att förhålla
              sig till de här övergripande och viktiga frågorna, och det ger
              än mindre svar på vad som är alternativet till dagens nuvarande,
              höga reformtempo på det straffrättsliga området. Där är oppositionspartierna
              svaret skyldiga.
            </seg>
          </u>
          <note type="speaker" xml:id="i-2d0f0ffe115f4687-0">
            Anf. 121 LENA OLSSON (V) replik:
          </note>
          <u who="lena_olsson_fc0610" xml:id="i-a6723613dd78032f-3">
            <seg xml:id="i-38f3f6e291e863a9-0">
              Fru talman! Jag måste fråga den moderata företrädaren om den
              höga fart som man har, reformtempot, med mer pengar till polisen
              och skärpta straff. Jag vet inte hur många gånger du sade skärpta
              straff när du stod i talarstolen.
            </seg>
            <seg xml:id="i-48befd41c3c662e3-0">
              När man tittar på vilka resultat det har blivit är det inte så
              glädjande. Du tog upp att det sitter färre på anstalt. Det tror
              jag inte beror bara på detta med narkotikabrott, utan jag tror
              snarare att man kan hitta en anledning i den årsredovisning som
              vi har fått från åklagarna: tillströmningen från polisen kanske
              inte är så stor som den har varit förut. Dessutom sitter polisen
              med ett it-system där man inte lyckas rapportera.
            </seg>
            <seg xml:id="i-c6e1e38bbfc7b5ca-0">
              Jag skulle också vilja fråga: Har du någon idé om några förebyggande
              åtgärder? Det är väl ändå det som är viktigast, i stället för
              att hela tiden rabbla upp att vi ska skärpa här och skärpa där.
              Vad är det för förebyggande åtgärder som ska komma till? Det måste
              väl ändå vara bra att förebygga, så att vi i mindre utsträckning
              behöver skärpa straffen.
            </seg>
          </u>
          <note type="speaker" xml:id="i-7177c876220293aa-0">
            Anf. 122 CARL-OSKAR BOHLIN (M) replik:
          </note>
          <u who="carl-oskar_bohlin_a1b348" xml:id="i-e6e163b6d0f0d154-1">
            <seg xml:id="i-4235f0710178578d-0">
              Fru talman! Det är klart att man vid varje enskilt debattillfälle
              kan försöka vrida debatten till att handla om någonting som inte
              är ämnet för debatten. I dag diskuterar vi straffrättsliga frågor,
              och då är det rimligt att diskutera påföljdernas längd och omfattning.
              Vid andra tillfällen diskuterar vi till exempel unga lagöverträdare.
              Om vi hade haft den debatten i dag hade jag sagt att regeringen
              har satsat kraftfullt på att arbeta förebyggande för att förhindra
              unga lagöverträdares verksamhet och för att förhindra rekryteringen
              av unga lagöverträdare till grov organiserad brottslighet.
            </seg>
            <seg xml:id="i-ebecf2ba6ed76018-0">
              De sociala insatsgrupperna, som regeringen införde tidigt under
              denna mandatperiod, är ett exempel på hur man kan få de aktörer
              som står unga människor i riskzonen nära att samarbeta för bättre
              resultat på detta område. Men det är inte det som vi diskuterar
              i dag, utan vi diskuterar straffrättsliga överväganden. Då kan
              det vara intressant att ställa en motfråga till Lena Olsson, nämligen:
              Hur blir samhället bättre av att vi släpper ut grova våldsbrottslingar
              efter halva strafftiden?
            </seg>
          </u>
          <note type="speaker" xml:id="i-8d1ead3bdf6c8369-0">
            Anf. 123 LENA OLSSON (V) replik:
          </note>
          <u who="lena_olsson_fc0610" xml:id="i-a6723613dd78032f-4">
            <seg xml:id="i-10e47bdf8704e885-0">
              Fru talman! När man debatterar straffrättsliga frågor är det
              ingen isolerad företeelse, eller hur? Det är ungefär som när vi
              har en debatt här och tar upp närliggande frågor. Då ska man inte
              få ta upp dem.
            </seg>
            <seg xml:id="i-8e4e06bb814e9b16-0">
              Men nu gjorde du det själv på ett förträffligt sätt när du tog
              upp de sociala insatsgrupperna och de satsningar som ni har gjort
              när det gäller unga lagöverträdare. Jag har faktiskt berömt detta
              lite grann och tycker att det kan utvecklas och bli bättre. Men
              forskare som har tittat på detta var inte så nöjda med utvärderingen
              och hur den har gjorts.
            </seg>
            <seg xml:id="i-01c0efd9aed50b46-0">
              När det gäller att släppa ut brottslingar kan jag nämna tillkännagivandet
              i betänkandet om skattebrott. På grund av att ni har sölat så
              mycket riskerar vi att det kommer ut lite folk. Helst vill de
              ha skadestånd också.
            </seg>
          </u>
          <note type="speaker" xml:id="i-a06140c92f25e0ea-0">
            Anf. 124 CARL-OSKAR BOHLIN (M) replik:
          </note>
          <u who="carl-oskar_bohlin_a1b348" xml:id="i-e6e163b6d0f0d154-2">
            <seg xml:id="i-89be4ea5204ef705-0">
              Fru talman! Detta kanske är lite symtomatiskt från vänsterhåll,
              som Johan Linander tidigare nämnde. Jag ställde frågan: Varför
              är man beredd att släppa ut grova våldsbrottslingar efter halva
              strafftiden? Då får jag motfrågan: Varför har regeringen sölat
              med att sätta dit skattebrottslingar eller se till att de inte
              får en lindrigare påföljd? Det är alltså Vänsterns prio ett.
            </seg>
            <seg xml:id="i-6530a6c3ad57c007-0">
              Det som kan vara värt att nämna i detta sammanhang, och som inte
              har kommit upp tidigare i denna debatt, är att det refereras till
              utslag från både EU-domstol och Europadomstol, ungefär som att
              man inte vet vad som är skillnaden.
            </seg>
            <seg xml:id="i-e55a56aff0d5149e-0">
              Det som Socialdemokraterna och även Vänsterpartiet tycks ha glömt
              bort är att det kom ett avgörande från Högsta domstolen 2010 där
              det sades att den svenska lagstiftningen inte stod i strid med
              detta. Det förelåg inget problem. Därefter ändrade sig Högsta
              domstolen och sade att detta strider mot dubbelbestraffningsförbudet.
              Regeringen har alltså inte haft särskilt lång tid på sig att göra
              någonting åt saken, men nu arbetar man med det.
            </seg>
            <seg xml:id="i-a8f7db46eee8d431-0">
              Det kom en utredning 2013 som nu bereds i Regeringskansliet.
              Jag tycker att det är lite märkligt att man gör denna diskussion
              till den viktigaste straffskärpningsdiskussionen i Sverige just
              nu. Det är vad oppositionen har sagt när man väljer att tillkännage
              detta till regeringen.
            </seg>
          </u>
          <note type="speaker" xml:id="i-2438c31052cd0f36-0">
            Anf. 125 ROGER HADDAD (FP):
          </note>
          <u who="roger_haddad_f79cd9" xml:id="i-a3ff0948143aa8ab-0">
            <seg xml:id="i-656cfe4fd5a95b5f-0">
              Fru talman! Detta betänkande berör flera viktiga frågor inom
              det straffrättsliga området. Tusentals personer hamnar ofrivilligt
              först hos inkassobolagen, sedan hos kronofogden. De blir kontaktade
              för att de inte har betalat räkningar för dyra kreditköp. Det
              kan vara fråga om allt från kläder och musik till elektronik men
              även krediter från banken. Problemet är att det inte är dessa
              personer som har beställt varorna utan någon annan. Kreditkort
              stjäls från brevlådor, id-kort förfalskas, och den enskilde får
              först flera veckor senare reda på detta för att därefter ägna
              oerhört mycket tid åt att klara upp detta och rentvå sig. Det
              handlar om att ringa till polisen, om att ringa till Upplysningscentralen
              och om att ringa till banken. Sedan ska man kopiera handlingar
              som ska skickas fram och tillbaka.
            </seg>
            <seg xml:id="i-f224c8730e8b593a-0">
              Fru talman! Detta är inte påhittat, och jag har själv drabbats
              av detta. Men precis så här låter många människors berättelser,
              tagna direkt från verkligheten. Beräkningar visar att det enbart
              i Helsingforssområdet handlar om ungefär 20 000 fall där förslagna
              brottslingar använt andra människors identitetsuppgifter för att
              skaffa sig varor, tjänster och krediter. Det är en utbredd brottslighet.
              För dem som drabbas kan känslan av denna kränkning och intrång
              i privatlivet vara precis lika stor som om det handlat om ett
              inbrott. I det ena fallet är det intrång i bostaden, i det andra
              fallet är det intrång i ens egen personliga identitet.
            </seg>
            <seg xml:id="i-46243062c46d6c5c-0">
              Det råder total enighet i utskottet om att identitetsstölder
              är ett allvarligt problem och att lagstiftningen måste ses över.
              Det finns redan ett färdigt förslag på regeringens bord, som kollegerna
              har nämnt. Utredaren föreslår att en ny brottsrubricering, identitetsintrång,
              införs i brottsbalken för att ta sikte på situationer där en enskild
              person drabbas av att någon olovligen använder hans eller hennes
              identitetsuppgifter och utger sig för att vara honom eller henne.
            </seg>
            <seg xml:id="i-4230a93bd6369a06-0">
              Man kan därför tycka att det är ett kraftfullt slag i luften
              att justitieutskottet nu har gjort ett tillkännagivande om att
              regeringen bör se över frågan. Det är just det som regeringen
              gör, vilket oppositionen är väl medveten om. Men eftersom det
              har varit oerhört viktigt för oppositionen att få till ett tillkännagivande
              tänker inte heller Folkpartiet hindra denna fråga, utan tillkännagivandet
              är alltså enigt.
            </seg>
            <seg xml:id="i-720b235ee7222ef2-0">
              Detsamma gäller det andra tillkännagivandet, som handlar om kommande
              lagförändringar för att åtgärda problematiken med dubbelbestraffning
              i skatteförfarandet. Mina kolleger har på ett förtjänstfullt kommenterat
              detta.
            </seg>
            <seg xml:id="i-939457065632a027-0">
              Det som man kan säga är att det är viktigt att dessa sanktioner
              samordnas. Och det bör understrykas att avsikten inte är att den
              samlade reaktionen från samhällets sida ska bli mindre ingripande.
              Även här finns det ett lagförslag som bereds i Regeringskansliet,
              och jag har inte hört att något annat parti i utskottet har någon
              annan uppfattning i sakfrågan.
            </seg>
            <seg xml:id="i-30915a3b1d503b20-0">
              Jag vill även lyfta fram frågan om lagstiftningen om bokföring.
              Här finns en reservation om att avkriminalisera försenad inlämning
              av årsredovisning. Att inte lämna in årsredovisningen i tid är
              juridiskt ett ringa bokföringsbrott. Jag tror att alla kan hålla
              med om att det är rimligt att en småföretagare som kanske av rent
              mänskliga orsaker har blivit lite sen med årsredovisningen inte
              ska behöva vara orolig för att hamna i domstol.
            </seg>
            <seg xml:id="i-c8823bc59de078c3-0">
              Därför har regeringen tagit initiativ till en mildrad lagstiftning
              som trädde i kraft i somras. Vad lagändringen betyder är att åklagare
              får ta upp ringa bokföringsbrott till allmänt åtal endast om det
              finns särskilda skäl och är påkallat från allmän synpunkt.
            </seg>
            <seg xml:id="i-136a10afa215b9dc-0">
              Det kan låta som en helt betydelselös ändring, men utifrån hur
              lagtexter brukar skrivas är detta en mycket betydelsefull ändring.
              Som regeringen skriver i propositionen innebär detta en stark
              signal om att huvudregeln ska vara att åtal inte ska väckas. Detta
              innebär att företagare som blir kortvarigt försenade inte ska
              riskera en prick i straffregistret.
            </seg>
            <seg xml:id="i-c404016791cc59a6-0">
              Att regeringen vid den tidpunkten inte föreslog en ren avkriminalisering
              av ringa bokföringsbrott beror på att det kan finnas undantagssituationer
              där det trots allt kan finnas skäl att åtala.
            </seg>
            <seg xml:id="i-454bb796222bda70-0">
              Företagare som blir kortvarigt försenade ska alltså inte behöva
              riskera att få en prick i straffregistret. Men vi har alltså undantagsbestämmelser.
            </seg>
            <seg xml:id="i-b179cf8bfe906509-0">
              Nu hävdar Miljöpartiet i reservation 9 att denna lagändring betyder
              att en dom från Högsta domstolen från 2004 fortfarande gäller.
              Då vill jag hävda att Miljöpartiet inte har följt lagstiftningsärendet.
              Det är genom nya lagar som vi lagstiftare kan förändra rättsväsendets
              praxis. Poängen med lagändringen var uttryckligen att mildra lagstiftningen:
              En försenad årsredovisning ska normalt inte leda till åtal.
            </seg>
            <seg xml:id="i-a88851b14f2f5834-0">
              Reservationen är också intressant eftersom det påstås att lagändringen
              är ett lagförslag. Detta är inte bara ett lagförslag, utan det
              är gällande lag sedan nästan ett år tillbaka.
            </seg>
            <seg xml:id="i-10d951821542741d-0">
              Det är en viktig fråga för många småföretagare. De ska inte behöva
              oroa sig för brev från åklagaren bara för att de blivit lite sena
              med årsredovisningen. Vi ska fortsätta att underlätta och förenkla
              för småföretagen, och låt mig säga det i klartext: Om regelförändringarna
              från regeringens sida inte ger önskad effekt är vi från Folkpartiet
              beredda att vidta ytterligare åtgärder.
            </seg>
            <seg xml:id="i-a478df60b65facb7-0">
              Låt mig säga några ord om Vänsterpartiets reservation 21 om EU:s
              straffrättsliga samarbete. Eftersom Vänsterpartiet vill tävla
              med Sverigedemokraterna om att vara det mest EU-fientliga partiet
              är jag förstås inte förvånad över att Vänsterpartiet vill problematisera
              det straffrättsliga samarbetet inom Europa. Däremot är jag mycket
              förvånad över hur Vänsterpartiet problematiserar detta samarbete.
              Läser man reservationstexten i betänkandet ser man att Vänsterpartiet
              bland annat är bekymrat över att frågor om brottsprevention, alltså
              det brottsförebyggande arbetet, får låg prioritet i EU:s kriminalpolitiska
              samarbete. Men det beror på att EU:s samarbete inom brottsbekämpning
              är strikt avgränsat till de gränsöverskridande frågorna.
            </seg>
            <seg xml:id="i-afbf975e5eb7e392-0">
              Vi i Folkpartiet är starka anhängare av EU. Vi stöttar ett starkt
              rättsligt samarbete i Europa. Men att EU behövs betyder inte att
              EU ska göra allt. Vi behöver ett robust samarbete för att möta
              den grova gränsöverskridande brottsligheten, men det viktiga arbetet
              i vardagen med att förebygga brott, genom att fånga upp ungdomar
              med problem hemma och förbättra skolan och tryggheten i bostadsområdena,
              måste förbli ett ansvar för varje land.
            </seg>
            <seg xml:id="i-3f4305455e22e1f6-0">
              Avslutningsvis, fru talman, vill jag ta upp punkten om hot och
              våld mot förtroendevalda. Det är en mycket viktig fråga som inte
              har debatterats så mycket i kväll, men vi har haft en särskild
              debatt om det tidigare. Jag delar mycket av det som Maria Ferm
              sade i sitt anförande. Det är viktigt att regeringen ser över
              frågan. Det har getts ett uppdrag, och det kommer en rapport från
              Brottsförebyggande rådet i maj. Nyligen gav regeringen en domare
              i uppdrag att se över de domar som rör hot och våld mot förtroendevalda.
            </seg>
            <seg xml:id="i-f9089bccf37b6fed-0">
              Det är bekymmersamt, fru talman, att många förtroendevalda inte
              anmäler hot och våld. En förklaring som Brottsförebyggande rådet
              påvisar är att förtroendevalda inte upplever att samhället tar
              tag i anmälningarna och att det i alltför liten utsträckning leder
              till faktiska konsekvenser. Även om det inte finns några tillkännagivanden
              eller ställningstaganden i utskottet är vi helt överens om vikten
              av att regeringen ser över frågan och kommer tillbaka med ett
              bra underlag.
            </seg>
          </u>
          <note type="speaker" xml:id="i-07627a45d26788f4-0">
            Anf. 126 STEFAN SVANSTRÖM (KD):
          </note>
          <u who="unknown" xml:id="i-743e1409d5515a79-20">
            <seg xml:id="i-92ea2de376f9f08c-0">
              Fru talman! Den innevarande mandatperioden och fram till valet
              nästa år har vi kristdemokrater valt att fokusera på barns och
              ungas uppväxtvillkor. Vi vill försöka spegla varje politiskt område
              ur detta perspektiv, och med de medel som står till buds tillförsäkra
              att Sverige ska vara världens bästa land att växa upp i.
            </seg>
            <seg xml:id="i-7d61755d44ffbf1c-0">
              Det får en rad konsekvenser på justitieområdet, inte minst på
              det kriminalpolitiska och straffrättsliga planet, som vi nu diskuterar.
              Genom våra initiativ har regeringen på en rad områden skärpt lagstiftningen
              där barn är särskilt utsatta, inte minst inom sexualbrottsområdet.
              Vi har medverkat till att Sveriges riksdag ställt sig bakom skärpta
              straff för sexuella övergrepp mot barn, infört gromning som brottsrubricering
              och gjort det möjligt för barn som utsatts för sexuella övergrepp
              att driva sin egen talan genom att preskriptionstiden räknas först
              från att barnet är 18 år, för att nämna några åtgärder.
            </seg>
            <seg xml:id="i-8a05b2e058bd4a24-0">
              Men vi kan naturligtvis inte stanna vid sexuella övergrepp. Som
              Brottsförebyggande rådets statistik visar är barn och unga generellt
              en utsatt grupp när det kommer till brott. För vissa typer av
              brott mot enskild person handlar det om att utsattheten bland
              yngre är mer än dubbelt så hög som bland befolkningen i stort.
              Unga är också mer utsatta för upprepade brott. Det gäller inte
              minst brott som unga begår mot andra unga.
            </seg>
            <seg xml:id="i-ee165d8ce7ec73cb-0">
              Dess värre är den rådande svenska rättspolitiska doktrinen att
              aktivt leta efter sociala bortförklaringar till lagöverträdelser,
              och den blommar ut som kraftigast just när det gäller unga lagöverträdare.
              Där är det personliga ansvaret som varje människa behöver lära
              sig att ta alltför ofta frånvarande i samhällets syn på unga kriminella.
              Här söks ofta omständigheter i uppväxtmiljö och skola eller psykosociala
              faktorer, vilket inte sällan renderar i att den unge kriminelle
              kan fortsätta på den inslagna banan under lång tid innan rättsväsendet
              slutligen ingriper med ett kännbart straff.
            </seg>
            <seg xml:id="i-498aeecfab714bbd-0">
              I den numera klassiska skräckfilmen När lammen tystnar uttrycker
              Hannibal Lecter: We covet what we see every day – vi åtrår det
              vi ser i vardagen. Det ligger en del i det. Därför drabbar brottslighet
              oftast de personer som finns i förövarens närhet. Ungas brottslighet
              drabbar i enlighet med denna logik först och främst andra unga.
              Det är, speciellt när vi tittar på unga lagöverträdare, viktigt
              att förstå att brottsligheten hänger ihop. Våldsbrott, stölder,
              tillgreppsbrott, narkotikabrott – det ena ger det andra och är
              en del i en logisk kedja. Därför ska bekämpandet av det ena ses
              som ett bekämpande också av det andra.
            </seg>
            <seg xml:id="i-ce907d3cfafea501-0">
              Fru talman! Som katalysator för övrig brottslighet finns i stor
              utsträckning narkotikan. Narkotikabrottsligheten är ett av våra
              stora samhällsproblem. Dess värre ser vi hur narkotikan breder
              ut sig i allt vidare kretsar och att de lätta drogerna numera
              förekommer i samtliga socialgrupper på ett sätt som inte var fallet
              för några år sedan. Dagens Nyheter hade i december förra året
              en artikel om Helsingforsspolisens operation Höstglöd, som var
              inriktad på cannabis. Under en knapp månads tid blev 130 skolelever,
              varav 70 hemmahörande på Lidingö, som knappast är sinnebilden
              för en socialt utsatt förort, föremål för brottsutredning.
            </seg>
            <seg xml:id="i-443aea4517e6120c-0">
              Missbruk bland medelklassungdomar som inte har en koppling till
              kriminalitet i övrigt är något vi tidigare inte sett. Deras missbruk
              är dock minst lika allvarligt då det göder gängkriminaliteten;
              många gånger är det gängmedlemmarna som säljer de illegala drogerna
              i miljöer där unga vistas. Därmed finns hela tiden inkörsporten
              till den organiserade brottsligheten i många ungas närhet. Det
              behöver vi ha i åtanke när vi bedömer klokheten i Vänsterns förslag
              att avkriminalisera narkotikabruket, som Lena Olsson nämnde.
            </seg>
            <seg xml:id="i-77f14ec6f65327c4-0">
              Fru talman! Att fortsatt hålla en hög ambitionsnivå i kampen
              mot narkotikan är en av Kristdemokraternas hjärtefrågor. Det kräver
              att vi bibehåller och skärper den restriktiva lagstiftningen Sverige
              har på området. Sommaren 2011 avkunnade Högsta domstolen en dom
              som har kommit att få långtgående konsekvenser. Man omtolkade
              praxis för straffmätning vid narkotikabrottslighet. Omständigheter
              som tidigare inte vägts in ska nu beaktas, och enbart mängden
              narkotika spelar inte längre samma avgörande roll. Det har fått
              till följd att den organiserade brottslighetens nyckelpersoner
              sitter kortare tid i fängelse och spenderar mer tid på våra gator
              och torg.
            </seg>
            <seg xml:id="i-6aeda897765fea25-0">
              Det är en utveckling som vi kristdemokrater ser på med stort
              allvar och vill komma till rätta med. Om domstolarna mot lagstiftarens
              vilja etablerar liberalare straffrättsliga regler kan vi inte
              stillatigande nicka bifall. Om lagstiftningen är otydlig får vi
              förtydliga den. Enklaste sättet att åstadkomma detta är att höja
              minimistraffen, vilket en utredare nu har i uppdrag att titta
              på.
            </seg>
            <seg xml:id="i-bd766af7eb9d1030-0">
              Brottskategorierna existerar som sagt inte oberoende av varandra.
              En liberalare påföljdspraxis på narkotikaområdet riskerar att
              öka annan typ av brottslighet. Narkotika är försörjningsvägen
              för de kriminella ungdomsgängen med säte i våra utanförskapsområden.
              Det är gäng med en omfattande brottsrepertoar som ofta drabbar
              ungdomar och som sprider otrygghet bland allmänheten. Det visar
              inte minst de många skjutningarna i Göteborg under det senaste
              året där flertalet kopplas till uppgörelser mellan kriminella
              gäng som huvudsakligen sysslar med narkotikaförsäljning.
            </seg>
            <seg xml:id="i-a16a48f1c74c0866-0">
              Fru talman! När vi diskuterar det straffrättsliga området är
              det inte intressant att bara titta på hur frågorna hanterats och
              kommer att hanteras av en alliansregering utan att också försöka
              förutse vad som kommer att hända på detta område om det olyckliga
              händer att vi får en rödgrön regering efter valet. 40 procent
              av de socialdemokratiska ledarna runt om i landet vill, i händelse
              av maktskifte, att Socialdemokraterna bildar regering tillsammans
              med Vänsterpartiet. Det visar en nyligen presenterad undersökning.
              Så lär det nog bli om olyckan är framme på valdagen, såvida inte
              Socialdemokraterna och Miljöpartiet lyckas bilda en majoritetsregering.
              Det förefaller dock ganska osannolikt, och det är nog få som på
              allvar tror det.
            </seg>
            <seg xml:id="i-5a2929d8cc254ac7-0">
              Vad skulle i så fall Vänsterpartiet lyckas åstadkomma i en förhandling
              med Stefan Löfven? På detta område är vi, fru talman, precis som
              när det gäller den ekonomiska politiken än så länge utlämnade
              till spekulationer. Någon tillstymmelse till gemensamt valmanifest
              kan man inte utläsa ur det betänkande som vi nu behandlar.
            </seg>
            <seg xml:id="i-b7ff2d4857004d67-0">
              Låt oss för enkelhetens skull anta att Socialdemokraterna står
              på sig och inte låter Vänstern avskaffa jobbskatteavdraget, återinföra
              förmögenhetsskatten, överge överskottsmålet eller dramatiskt höja
              andra skatter. Vad finns då kvar? Vad finns det för ben att slänga
              till det i grunden extremistiska Vänsterpartiet man i en sådan
              situation tvingas ingå samarbete med?
            </seg>
            <seg xml:id="i-dad4ccd4ca418ec1-0">
              Vad kan man göra som inte ytterligare äventyrar statsfinanserna
              eller raserar tillväxtförutsättningarna för svensk ekonomi? Svaret
              är naturligtvis frågor som Vänsterpartiet driver som inte är budgetbelastande
              eller kanske rent av sparar pengar. I denna kategori återfinns
              utan tvekan de straffrättsliga frågorna.
            </seg>
            <seg xml:id="i-71cc2eaefad61d87-0">
              Vänsterpartiet slår i sin budgetmotion från i höstas fast att
              det synnerligen liberala systemet med tvåtredjedelsfrigivning
              bör bli ännu liberalare. Vänstern vill ha halvtidsfrigivning.
              Och i det betänkande som ligger på kammarens bord i dag finns
              yrkanden från Vänsterpartiet om att avkriminalisera eget bruk
              av narkotika, som har tagits upp här tidigare.
            </seg>
            <seg xml:id="i-8bc65bc1191cf27d-0">
              Miljöpartiet, den andra av Socialdemokraternas presumtiva koalitionspartner,
              tar i sin straffrättsliga motion tydligt avstånd från Alliansens
              inriktning på skärpta straff för bland annat vålds- och sexualbrott.
              De hävdar att straffrätten i stället ska stå på vetenskaplig grund,
              vilket de verkar tolka som att straffen i allt väsentligt är för
              hårda.
            </seg>
            <seg xml:id="i-c337aab38ed51e2f-0">
              Det är drogliberalisering och halvtidsfrigivning hos den ena
              och allmän påföljdsliberalisering hos den andra. Vid ett maktskifte
              är det här dina kompisar, Morgan Johansson. Vilka garantier har
              den svenska valmanskåren för att det inte är just dessa frågor
              som offras vid ett regeringsskifte? Knarkliberaler och inbitna
              kåkfarare lär säkerligen nicka bifall, men knappast speciellt
              många av de andra socialdemokratiska väljarna.
            </seg>
            <seg xml:id="i-b847de673b9dd025-0">
              Hur kommer den rödgröna agendan på detta område egentligen att
              se ut?
            </seg>
          </u>
          <note type="speaker" xml:id="i-cbcd418ab4e18646-0">
            Anf. 127 MARIA ABRAHAMSSON (M):
          </note>
          <u who="maria_abrahamsson_b69c85" xml:id="i-80952685d499e915-0">
            <seg xml:id="i-ae1dc41694f3721e-0">
              Fru talman! Lagstiftaren brukar vara intresserad av vad som händer
              i den akademiska debatten, men bara ibland.
            </seg>
            <seg xml:id="i-c99573f940e5c153-0">
              I betänkandet som vi debatterar här i kväll väljer justitieutskottet
              att avfärda min motion utan närmare motivering – förenklat förfarande.
              Jag tycker att detta är synd, för här hade utskottet haft en chans
              att problematisera kring frågan om innehav av tecknad barnpornografi,
              bland annat mot bakgrund av en nyligen publicerad studie av en
              av landets mest framstående straffrättsprofessorer. Jag syftar
              på Petter Asp och hans artikel Barnpornografibrottet och den svenska
              rättvisan , som kan läsas i festskriften till en juristkollega
              till Asp som heter Josef Zila.
            </seg>
            <seg xml:id="i-5fb01e1ed8f3b871-0">
              Professor Asp ifrågasätter det rimliga i att kriminalisera innehav
              av tecknade bilder och att, som lagen nu gör, jämställa fiktiva
              skildringar av barn med bilder av verkliga barn i sexuella situationer.
              Och det är precis vad min motion handlar om: att avkriminalisera
              innehav av teckningar med påhittade barnfigurer.
            </seg>
            <seg xml:id="i-5039d7afb8f9e624-0">
              Jag ska ge en kort bakgrund till att jag nu återkommer i den
              här frågan.
            </seg>
            <seg xml:id="i-834a4e2a6cc96f18-0">
              Enligt gällande rätt omfattas alltså teckningar med barnpornografiskt
              innehåll av brottsbalkens bestämmelse. När utskottet behandlade
              den här frågan i fjol menade riksdagen att lagstiftningen är väl
              avvägd och avslog mitt motionsyrkande med krav på ett tydliggörande.
            </seg>
            <seg xml:id="i-872767989eeb4b5b-0">
              På tapeten den gången var Svea hovrätts fällande dom från 2011
              mot serieforskaren Simon Lundström. Riksåklagaren hade uppmanat
              Högsta domstolen att pröva hur bestämmelsen om barnpornografibrott
              skulle tolkas när det gällde tecknade barn. Högsta domstolen frikände
              Lundström i det så kallade mangamålet men svarade inte på riksåklagarens
              fråga. I stället förde domstolen ett resonemang där den vägde
              in mangatraditionen i Japan och bildernas konstnärliga halt för
              att så småningom landa i konstaterandet att just i det här fallet,
              när det gällde Simon Lundström, skulle den grundlagsgaranterade
              yttrandefriheten väga tyngre.
            </seg>
            <seg xml:id="i-2a3740bfe929386e-0">
              I praktiken innebär det att HD:s dom har ett väldigt klent prejudikatvärde
              nästa gång det dyker upp tecknade bilder på barn i pornografiska
              sammanhang. Och det var precis vad som hände lördagen den 23 mars,
              för snart ett år sedan. Dagens Nyheter publicerade då en recension
              av en akvarell, The santas, av Tala Madani. Målningen är en fiktion
              och föreställer delvis nakna tomtegubbar som står kring en spjälsäng
              och riktar sina könsorgan mot ett skyddslöst men tecknat blöjbarn.
              Som DN-prenumerant polisanmälde jag då mig själv för att få utrett
              om jag gjort mig skyldig till kriminaliserat innehav av barnpornografi
              genom att inneha bilden, behålla den i flera dagar och dessutom
              sprida den vidare till många.
            </seg>
            <seg xml:id="i-16502fcb42f29efd-0">
              Straffbestämmelsen om innehav av pornografisk bild av barn innehåller
              nämligen inget undantag för teckningar och målningar med barnpornografiskt
              innehåll, utom om man tillverkat bilden själv. Då går man fri
              om det är för uteslutande eget bruk eller om gärningen, som det
              heter, med hänsyn till omständigheterna är försvarlig.
            </seg>
            <seg xml:id="i-69bbd337be0eb2a5-0">
              I mitt fall beslutade alltså åklagaren att inte inleda någon
              förundersökning med motiveringen att bilden kan antas ha framställts
              i konstnärligt syfte. Detta begrepp finns över huvud taget inte
              i lagtexten. Åklagarens motivering kunde möjligen ha varit relevant
              om det hade gällt att bedöma om det var försvarligt av DN att
              publicera bilden. Juridiskt sett är däremot det konstnärliga syftet
              helt irrelevant för att bedöma mitt straffrättsliga ansvar för
              innehavet av bilden.
            </seg>
            <seg xml:id="i-7d06f7e0c118a4e0-0">
              Fru talman! Jag uppfattade det som att åklagaren valde att mer
              lita till sitt sunda förnuft än att ta hänsyn till vad det egentligen
              står i lagen. Det visar väl i sin tur hur orimligt vidsträckt
              den nuvarande kriminaliseringen är.
            </seg>
            <seg xml:id="i-187c804825cdc938-0">
              Jag och hundratusentals andra DN-läsare riskerade den där lördagen
              förra året att bryta mot lagen om man hade tolkat den enligt sin
              ordalydelse. Liknande händelser kommer att inträffa igen, inte
              minst genom att mangateckningstraditionen har gjort insteg också
              i den västerländska kulturen.
            </seg>
            <seg xml:id="i-a3c9c66e687ba84a-0">
              Därför tycker jag att det är ännu mer angeläget nu att lagstiftaren
              en gång för alla gör klart att tecknade barnfigurer inte omfattas
              av barnpornografilagen. Särskilt angeläget är det med ett sådant
              klargörande när det gäller teckningar som har tillkommit helt
              på fri hand utan att barn över huvud taget har förekommit som
              modeller.
            </seg>
            <seg xml:id="i-b6715ad689a66892-0">
              Sist men inte minst är det förstås angeläget att rättsväsendets
              resurser används till att bekämpa riktig barnpornografi. Den åsikten
              har också framförts på Svenska Dagbladets debattsida av Rikskriminalens
              barnpornografigruppchef Björn Sellström, då med anledning av just
              mangafallet. Sellström var upprörd över att polisen måste ägna
              kraft, tid och resurser åt att jaga innehavare av tecknade fantasifigurer
              när det finns ett överflöd av verkligt elände att ta itu med i
              stället.
            </seg>
            <seg xml:id="i-d03e7f41c1bfe59c-0">
              Jag tror faktiskt att de flesta håller med mig om att det låter
              hur tokigt som helst att en teckning av ett fiktivt barn i ett
              tecknat pornografiskt sammanhang innebär en kränkning av alla
              livs levande barn. Men det var faktiskt så lagstiftaren resonerade
              när dagens lagstiftning kom till.
            </seg>
            <seg xml:id="i-e5012d95c0373716-0">
              När det nu har visat sig att Högsta domstolen inte har velat
              eller vågat underkänna denna absurda lagstiftning tycker jag att
              det vilar ett tungt ansvar på dagens lagstiftare att göra just
              detta. Det sade jag här i talarstolen i fjol, och jag gör det
              också i kväll. Jag håller fast vid det, för i en demokrati och
              rättsstat måste det vara lika tillåtet att skildra fiktiva barn
              i tecknad form som det är att skildra fiktiva barn i skrift. Men
              den självklarheten gäller inte i svensk lagstiftning.
            </seg>
            <seg xml:id="i-d2e264380d7d409b-0">
              Med dessa synpunkter, fru talman, tackar jag för ordet.
            </seg>
          </u>
          <note xml:id="i-8d593db184959a84-3">
            Överläggningen var härmed avslutad.
          </note>
          <note xml:id="i-871609305ef6007e-0">
            15 § Förstärkt tillträdesförbud vid idrottsarrangemang
          </note>
          <note type="speaker" xml:id="i-d0cc9cd2e8d419d6-0">
            Anf. 128 CHRISTER ADELSBO (S):
          </note>
          <u who="christer_adelsbo_43e127" xml:id="i-ef784a91878d7118-0">
            <seg xml:id="i-4e6c1ce2fb4b9052-0">
              Fru talman! Ordningsstörning i samband med idrottsarrangemang,
              så kallad huliganism, har varit ett ständigt återkommande problem
              under lång tid. Huliganismen drabbar idrotten som sådan, men den
              drabbar också alla som älskar att gå på olika idrottsevenemang.
            </seg>
            <seg xml:id="i-0f4b8173876e72f1-0">
              Vem vill betala för att gå på exempelvis en fotbollsmatch som
              kanske avbryts efter fem minuter? Och vem vill ta med sina barn
              på en idrottsfest som urartar i slagsmål och förstörelse?
            </seg>
            <seg xml:id="i-ccf7c592900e3dcc-0">
              Redan för två år sedan presenterade regeringens nationella samordnare
              mot idrottsvåld delbetänkandet Mindre våld för pengarna . I delbetänkandet
              finns en diger lista med förslag för att minska det idrottsrelaterade
              våldet. Sedan dess har dock i stort sett ingenting hänt förutom
              att ytterligare en ny samordnare har tillsatts.
            </seg>
            <seg xml:id="i-f9491529a03b880a-0">
              Det är positivt att regeringen anser att det behövs ytterligare
              åtgärder för att motverka ordningsstörningar och våld i samband
              med idrottsarrangemang. Det regeringen nu presenterar är en proposition
              med förslag till en förlängning av tiden för tillträdesförbudet
              från ett till tre år.
            </seg>
            <seg xml:id="i-35030051dc0cddf2-0">
              Fru talman! Vi anser att det är långt ifrån tillräckligt. För
              att tillträdesförbudet ska kunna användas på ett effektivt sätt
              krävs ett nationellt register. Vi vill dessutom se förslag om
              maskeringsförbud och inte minst anmälningsplikt. Anmälningsplikt
              skulle samtidigt lösa problematiken med tillträdesförbud utanför
              arenan som annars är ganska besvärlig att lösa. Anmälningsplikt
              skulle hålla bråkstakarna borta från arenorna och omgivningarna
              runt omkring.
            </seg>
            <seg xml:id="i-51e92f8e0437500d-0">
              Utskottsmajoriteten anser dock inte att en anmälningsplikt är
              nödvändig. Jag har svårt att förstå detta. Hur kan man ha något
              emot att personer som har tillträdesförbud till en idrottsplats
              även har en anmälningsplikt så att de inte kan ta sig till arenan
              när det är match?
            </seg>
            <seg xml:id="i-a8b03dfe0ed140c6-0">
              Självklart ska en anmälningsplikt utformas i enlighet med de
              regler som gäller i fråga om grundlagsfästa rättigheter och de
              grundläggande friheterna.
            </seg>
            <seg xml:id="i-6d321bb64b31cae6-0">
              Jag har själv varit aktiv inom fotbollen i princip hela mitt
              liv som spelare, tränare, styrelseordförande och inte minst som
              supporter. Därför känns det oerhört tungt att se det ena fallet
              efter det andra där fotbollsfester förstörs av huliganer.
            </seg>
            <seg xml:id="i-9712b793abc5437e-0">
              Jag tycker samtidigt att det är viktigt att alla riktiga och
              viktiga supportrar inte blandas ihop med de våldsverkare som enbart
              förstör för idrotten och inte minst för de föreningar som de sedan
              påstår sig stödja.
            </seg>
            <seg xml:id="i-827a5089584f9ad7-0">
              Vi anser att en anmälningsplikt för huliganer som har tillträdesförbud
              till arenan skulle vara ett steg i rätt riktning.
            </seg>
            <seg xml:id="i-f09359ef1c689eb9-0">
              Fru talman! En annan oroande tendens som förre samordnaren pekade
              på är problemen med kriminell infiltration i idrottsklubbarna.
              Inte heller på detta område finns det något förslag.
            </seg>
            <seg xml:id="i-10a5db27bd5d3a2b-0">
              Vi anser avslutningsvis att det nu är viktigt att regeringen
              går vidare med de förslag som presenterades av regeringens nationella
              samordnare mot idrottsvåld. Jag yrkar bifall till reservation
              2.
            </seg>
          </u>
          <note type="speaker" xml:id="i-ef3829591d8b7fc5-0">
            Anf. 129 MARIA FERM (MP):
          </note>
          <u who="maria_ferm_5a996c" xml:id="i-5fdbce01c38bcad7-1">
            <seg xml:id="i-f747516cfc964edf-0">
              Fru talman! Att människor ska kunna njuta av att se idrottsarrangemang
              utan att drabbas av våldsverkare eller avbrutna matcher är mycket
              viktigt. Det är viktigt att se till att några få inte förstör
              för alla andra supportrar. Men det förslag vi diskuterar nu leder
              inte framåt.
            </seg>
            <seg xml:id="i-07b1a2b6466fa654-0">
              Regeringen föreslår att tillträdesförbud vid idrottsevenemang
              ska kunna meddelas för en period av upp till tre år åt gången
              i stället för som nu ett år. Detta är ett dåligt underbyggt förslag,
              och Miljöpartiet anser att förslaget ska avslås.
            </seg>
            <seg xml:id="i-a096b2a6024838f5-0">
              Den nuvarande möjligheten att utan bortre tidsgräns förlänga
              tillträdesförbud med max ett år i taget är tillräckligt för att
              tillträdesförbud ska säkerställa skyddsverkan mot framtida ordningsstörningar
              och förebygga brottslighet.
            </seg>
            <seg xml:id="i-a617b52ff48449e9-0">
              De skäl som regeringen anfört till stöd för förlängning har inte
              stöd i den utredning som propositionen anges baserad på, SOU 2012:23
              Mindre våld för pengarna . Någon närmare utredning som styrker
              eller ens gör regeringens förslag rimligt ur effektivitetssynpunkt
              lämnas inte, utan motiveringen stannar vid att samhället bör kunna
              ingripa med tydliga och kraftfulla åtgärder i syfte att förebygga
              brottslighet.
            </seg>
            <seg xml:id="i-8c38df245f57a15b-0">
              Det finns ingen utredning som styrker antagandet att en förlängning
              leder till minskad brottslighet. Jag själv är en stark anhängare
              av att ha någonting som styrker det som man föreslår.
            </seg>
            <seg xml:id="i-c2f04a287b59c26d-0">
              Kammarrätten i Göteborg, Åklagarmyndigheten och Sveriges Advokatsamfund
              har samtliga avstyrkt att en förlängning sker. Mot bakgrund av
              att det saknas skäl till regeringens förslag yrkar jag avslag
              på propositionen och bifall till reservation 1.
            </seg>
          </u>
          <note type="speaker" xml:id="i-487f2320bf5ca252-0">
            Anf. 130 LENA OLSSON (V):
          </note>
          <u who="lena_olsson_fc0610" next="cont" xml:id="i-32c6b7a763bfb9bf-0"/>
          <note xml:id="i-1c1591ee4cc6fea6-0">
            Fru talman! Jag kan instämma till fullo med föregående talare
            Maria Ferm om bifall till reservationen och avslag på propositionen.
          </note>
          <u who="lena_olsson_fc0610" prev="cont" xml:id="i-4210696701aa25bb-0">
            <seg xml:id="i-770ad35134c81901-0">
              Jag vill ändå nämna några ord om fotbollshuliganism. Det är väldigt
              allvarligt. Christer Adelsbo tog upp från socialdemokratiskt håll
              att kriminella infiltrerar idrottsklubbarna. Vi har under en hel
              del år vetat att många av huliganerna kommer från kriminella nätverk
              och organisationer.
            </seg>
            <seg xml:id="i-3f08390143552b1e-0">
              Därför är det väldigt viktigt att man tillsammans med supporterklubbar
              tar fram förslag till hur man ska förebygga just fotbollshuliganismen.
              Det är också ett problem bland många ungdomar som kanske ställs
              utanför stora delar av idrotten och är utanför skolan, och så
              vidare.
            </seg>
            <seg xml:id="i-96f3520e5d4a90b1-0">
              Jag skulle vilja se att man jobbar fram någonting mer konstruktivt
              som är förebyggande. Kammarrätten i Göteborg, Åklagarmyndigheten
              och Sveriges Advokatsamfund har samtliga avstyrkt en förlängning,
              och vi håller med dem.
            </seg>
          </u>
          <note type="speaker" xml:id="i-e20f358461c56fcf-0">
            Anf. 131 STEFAN SVANSTRÖM (KD):
          </note>
          <u who="unknown" xml:id="i-743e1409d5515a79-21">
            <seg xml:id="i-0f30f4e7711578af-0">
              Fru talman! Det betänkande vi debatterar rör en ödesfråga, skulle
              jag vilja hävda, för den svenska idrottsrörelsen och dess mest
              framstående klubbar och anhängare, framför allt i de högsta divisionerna.
              I förlängningen är det också en ödesfråga för några av våra mest
              älskade nationalidrotters förmåga att hävda sig internationellt
              och nå framgångar vid olika typer av internationella mästerskap
              oavsett om det är landslaget eller enskilda klubbar som deltar.
            </seg>
            <seg xml:id="i-8292b9b2bc79e8b7-0">
              Som framhållits såväl i den proposition som regeringen presenterat
              som i den utredning som ligger till grund för förslaget är det
              idrottsrelaterade våldet alltjämt ett stort problem vid landets
              arenor inte minst i storstäderna. Vi har i dag ett flertal klubbar
              som dras med upprepade våldsamheter och ordningsstörningar, vilket
              inverkar menligt på deras möjligheter att ordna välbesökta och
              idrottsligt sjysta arrangemang såväl för det egna laget och dess
              anhängare som för motståndarlagen och deras supportrar.
            </seg>
            <seg xml:id="i-211a2b4aaddb240b-0">
              Idrottsvåldet har en märklig psykologi. De som säger sig älska
              sina lag och sin idrott förvandlas i vissa sammanhang till hatmaskiner
              som sprider våld, skräck och skadegörelse i sin väg, vilket i
              förlängningen får konsekvenser också för det egna lagets prestationer.
              Inte sällan vänds då hatet också inåt mot det egna laget och dess
              företrädare, vilket dess värre vid upprepade tillfällen skapat
              en ohållbar situation för såväl spelare som ledare.
            </seg>
            <seg xml:id="i-2697058b5605b418-0">
              Från Alliansens sida är vi fast beslutna att bekämpa huliganism
              och slå vakt om att idrottsevenemangen i våra högsta serier får
              bibehålla sin status som folkfester. Vi ser samtidigt att det
              finns skäl att oroas över vad några av oppositionspartiernas förslag
              skulle innebära för idrottsvåldets utbredning i Sverige.
            </seg>
            <seg xml:id="i-4c9798d4745f125c-0">
              Supportrar är en självklar och viktig del av idrotten. De ger
              själ åt klubbar och föreningar och förstärker upplevelsen för
              publiken. Men våld och skadegörelse får aldrig tolereras. Huliganism
              medför stora problem, höga kostnader och skadar idrotten. För
              idrotten är det en avgörande framtidsfråga.
            </seg>
            <seg xml:id="i-10196458dc710551-0">
              När våldet tar överhanden svarar den trogna publiken inte sällan
              med att utebli från matcher eller sammanhang där våld kan förekomma.
              Ledare och spelare ser i värsta fall ingen annan utväg än att
              lämna klubbarna för att freda sina nära och kära från de våldsverkande
              supportrarnas terror. Därmed går svensk idrott miste om såväl
              skickliga ledare som betydande intäkter. Det skadar Sverige som
              idrottsnation.
            </seg>
            <seg xml:id="i-67f1fe62fdca06ce-0">
              Fru talman! Alliansen har sedan den tillträdde 2006 visat att
              den tar det idrottsrelaterade våldet på största allvar. Regeringen
              har under de senaste två mandatperioderna gjort flera insatser
              och vidtagit åtgärder för att förhindra ordningsstörningar vid
              idrottsarrangemang.
            </seg>
            <seg xml:id="i-37db4fc13e963ed3-0">
              Vi har tillskjutit resurser till polisen, och vi har tagit bort
              kostnaderna för polisnotorna.
            </seg>
            <seg xml:id="i-1fe9ec68ccc7858d-0">
              Vi har infört lagstiftningen för ordningsstörningar vid idrottsarrangemang,
              och nu föreslår vi skärpningar. Vi har tillsatt flera nationella
              samordnare och haft återkommande möten med företrädare för idrottsföreningar
              och organisationer för att gemensamt hitta vägar för att stärka
              den positiva supporterkulturen och motverka den idrottsrelaterade
              brottsligheten.
            </seg>
            <seg xml:id="i-c2078f97bd6a5554-0">
              Genom det förslag vi nu debatterar tas nästa steg i kampen mot
              idrottsvåldet. Expertisen och idrottsrörelsen är eniga om att
              den mest verkningsfulla åtgärden mot störande supportrar är att
              helt utestänga dem från matcher genom så kallat tillträdesförbud.
              Det kan ske vid våldsverkande, ordningsstörande eller allmänfarliga
              aktiviteter inne på arenorna, som exempelvis olovlig användning
              av pyroteknik – något som dess värre är alltför vanligt förekommande.
            </seg>
            <seg xml:id="i-7e76e9bd1db2b8c1-0">
              Hittills har tillträdesförbud kunnat meddelas i upp till ett
              år. Regeringens nationella samordnare för att motverka idrottsrelaterat
              våld föreslog att den längsta tiden för tillträdesförbud bör förlängas
              till tre år eller åtminstone kunna sträcka sig över en hel säsong.
              Det kan det inte göra om det bara gäller i ett år.
            </seg>
            <seg xml:id="i-c7f9eef08372117b-0">
              Regeringen beslutade tidigare i år om en proposition med exakt
              denna innebörd. Vi har sett i både remissomgångar och i utskottsbehandlingen
              att det finns en bred majoritet bakom detta förslag, såväl inom
              idrottsrörelsen och de rättsvårdande myndigheterna som i kammaren
              här i Sveriges riksdag.
            </seg>
            <seg xml:id="i-3787f7ef1e6b17d6-0">
              Det som dock återigen förvånar är den stora oenigheten bland
              de rödgröna partierna när det gäller denna fråga. Det gäller Socialdemokraternas
              vilja att gå ännu ett steg längre när det gäller att också införa
              anmälningsplikt för supportrar med tillträdesförbud, men även
              Vänsterns och Miljöpartiets motstånd mot att genomföra den skärpning
              vi nu diskuterar.
            </seg>
            <seg xml:id="i-9dc9c155462ac9c0-0">
              Fru talman! Jag vill gärna påminna om att regeringens utredare
              mycket noggrant prövade frågan om en anmälningsplikt, där störande
              supportrar har skyldighet att infinna sig på en polisstation i
              samband med match. Utredaren visade att en sådan ordning inte
              enkelt kan införas i Sverige. Den skulle medföra omfattande praktiska
              problem såväl för enskilda som för polisen. Den skulle också innebära
              en inskränkning för enskilda som inte står i proportion till vare
              sig de behov som finns eller de resultat man vill uppnå.
            </seg>
            <seg xml:id="i-d4f6552fd391b5d3-0">
              Remissutfallet för utredningen visade vidare att det inte finns
              något stöd för en sådan åtgärd, varken bland rättsinstanser eller
              inom idrottsrörelsen.
            </seg>
            <seg xml:id="i-9e099b37e6a910c4-0">
              Till synes oberörda av förslagets många baksidor fortsätter Socialdemokraterna
              att driva denna fråga som ett av partiets främsta vapen i kampen
              mot det idrottsrelaterade våldet. Deras framhärdande i denna fråga
              står i skarp kontrast mot Vänsterpartiet och Miljöpartiet, som
              just varit uppe och meddelat att de vill avslå det förstärkta
              tillträdesförbudet.
            </seg>
            <seg xml:id="i-96b2ed7a552be730-0">
              Fru talman! Vi i Alliansen menar att detta är både oseriöst och
              omdömeslöst från de rödgrönas sida. Vi anser att det finns skäl
              att känna oro för vad en rödgrön politik i praktiken skulle innebära
              för idrottsrörelsen och skulle gärna vilja ha svar på vad den
              gemensamma linjen kommer att bli om olyckan är framme i höst och
              vi får en rödgrön regering efter valet.
            </seg>
            <seg xml:id="i-bcf62d598ab500a5-0">
              Kommer Miljöpartiet och Vänsterpartiet att tvingas med på den
              socialdemokratiska linjen, som varken idrottsrörelse eller rättsväsen
              vill ha? Eller blir det i stället Socialdemokraterna som måste
              göra en eftergift – kanske i syfte att kunna rida spärr mot de
              mest omdömeslösa delarna av Vänsterns ekonomiska politik – och
              därmed svika miljontals anhängare och utövare inom svensk idrott?
            </seg>
            <seg xml:id="i-0eb5c54c9be1d3f6-0">
              Jag tycker att idrottsrörelsen och Sveriges alla idrottsälskare
              har rätt att kräva besked om hur den rödgröna insatsen mot idrottsvåldet
              kommer att se ut. Vi kristdemokrater kommer, tillsammans med övriga
              partier i Alliansen, att fortsätta verka för att samhället hela
              tiden ska ligga steget före idrottsvåldet och kontinuerligt förbättra
              möjligheterna att upprätthålla lag och ordning i samband med idrottsarrangemang.
            </seg>
          </u>
          <note xml:id="i-cb3da3f39e5f1ba8-0">
            Mot denna bakgrund yrkar jag bifall till förslaget i utskottets
            betänkande och avslag på reservationerna.
          </note>
          <note type="speaker" xml:id="i-33c67885d21873db-0">
            Anf. 132 MARIA FERM (MP) replik:
          </note>
          <u who="maria_ferm_5a996c" xml:id="i-5fdbce01c38bcad7-2">
            <seg xml:id="i-5081b6abd4bf3130-0">
              Fru talman! Jag tänkte passa på att fråga Stefan Svanström vad
              regeringen bygger den här förändringen på. Vilket vetenskapligt
              stöd finns det för att ett förlängt tillträdesförbud skulle leda
              till minskad brottslighet?
            </seg>
          </u>
          <note type="speaker" xml:id="i-8ba008590c212d65-0">
            Anf. 133 STEFAN SVANSTRÖM (KD) replik:
          </note>
          <u who="unknown" xml:id="i-743e1409d5515a79-22">
            <seg xml:id="i-6a4c5e4db453eff5-0">
              Fru talman! När det gäller expertis nämnde jag i mitt anförande
              att det finns en bred enighet om den verkningsfulla åtgärd man
              kan vidta för att minska det idrottsrelaterade våldet. Det är
              något expertisen och idrottsrörelsen förordar, och nu ser vi till
              att det är något man får bättre möjligheter att använda sig av.
            </seg>
            <seg xml:id="i-6ddba7439c909a5e-0">
              En motfråga: Vad finns det för vetenskaplig grund för det befintliga
              tillträdesförbudet? Ni verkar stödja det, för ni har inte velat
              ta bort det. Problemet med att bara ha ett års tillträdesförbud
              är att det bara gäller ett år från det att det meddelas. Om det
              meddelas i slutet av en säsong, till exempel inom fotbollen, träffas
              den som får tillträdesförbudet bara av ett fåtal matcher i början
              av nästa säsong. Därmed blir det mindre verkningsfullt.
            </seg>
            <seg xml:id="i-4c7b5a2a527c16d0-0">
              Det har visat sig att de flesta tillträdesförbud som meddelas
              är just på ett år. Det gör att det inte finns någon proportionalitet
              i skalan så att vi kan få olika bedömningar beroende på vilken
              typ av ordningsstörning man har utsatt den enskilda matchen för.
            </seg>
            <seg xml:id="i-00ad8de7af548951-0">
              Det är dubbla syften: dels att göra det möjligt att avstänga
              någon en hel säsong, dels att få en större variation i hur långa
              tillträdesförbud som utdöms.
            </seg>
          </u>
          <note type="speaker" xml:id="i-675f9ca910394267-0">
            Anf. 134 MARIA FERM (MP) replik:
          </note>
          <u who="maria_ferm_5a996c" xml:id="i-5fdbce01c38bcad7-3">
            <seg xml:id="i-8ff1e0f69a5f2679-0">
              Fru talman! Anledningen till min fråga är att det inte finns
              någon riktig utredning som styrker att ett förlängt tillträdesförbud
              skulle leda till minskad brottslighet.
            </seg>
            <seg xml:id="i-5d7d3f35ca8e7992-0">
              Jag noterade att du nämnde expertisen, Stefan Svanström, och
              jag skulle därför vilja ha en lite tydligare beskrivning av vilka
              expertisen är och på vad de grundar sin bedömning att det skulle
              leda till minskad brottslighet.
            </seg>
            <seg xml:id="i-2120912ec8694d10-0">
              Egentligen är det här kanske en lite märklig debatt, för den
              ordning vi har i dag innebär ju att man kan meddela tillträdesförbud
              ett år i taget. Det går att förlänga. Varför skulle det krävas
              att man kan meddela tre år direkt för att få lugnare arenor och
              bättre idrottsarrangemang?
            </seg>
            <seg xml:id="i-939bd320636a1f09-0">
              Som du noterade är vi absolut inte emot att man har tillträdesförbud
              över huvud taget. Det är klart att man måste se till att personer
              inte förstör för andra och att alla får bra upplevelser av idrotten.
              Men vad är det som gör att det här skulle vara mer effektivt?
              Det kan jag inte se några exempel på, och det är därför jag ifrågasätter
              det.
            </seg>
          </u>
          <note type="speaker" xml:id="i-cd1279ac2c0c5f30-0">
            Anf. 135 STEFAN SVANSTRÖM (KD) replik:
          </note>
          <u who="unknown" xml:id="i-743e1409d5515a79-23">
            <seg xml:id="i-802adaf245b1259c-0">
              Fru talman! Det går inte att peka på bara en åtgärd som den ensamt
              mest effektiva åtgärden för att komma till rätta med idrottsvåldet,
              eftersom idrottsvåldet i sig är ett komplext frågeområde.
            </seg>
            <seg xml:id="i-9379b7ca7845abb2-0">
              Vi vet att insatser på olika håll i samhället kommer att krävas
              om vi ska knäcka det. Det gäller till exempel det våld som är
              utanför arenorna, där vi måste se till att polisen har resurser
              och möjligheter att ingripa mot våldsverkare i största allmänhet.
            </seg>
            <seg xml:id="i-b31bd5f5a6dbaa8f-0">
              Där har vår syn att det ska vara rimliga straff som står i proportion
              till gärningarnas allvar när det gäller våldsbrott i största allmänhet
              väldigt stor betydelse för möjligheten att ta de våldsverkare
              som inte kommer in på arenorna.
            </seg>
            <seg xml:id="i-4ace18e048965ef1-0">
              Inne på arenorna är det dock en bedömningsfråga för idrottsrörelsen,
              regeringens utredare och regeringen som har gjort att vi har landat
              i att ett förlängt tillträdesförbud kommer att vara verkningsfullt
              för att få straff som träffar våldsverkarna under en längre tid.
              Då behöver man inte ompröva till exempel ett tillträdesförbud
              som löper ut.
            </seg>
            <seg xml:id="i-3244b469e2a8f7a5-0">
              På vilken grund skulle man förlänga ett tillträdesförbud när
              man från början såg att det skulle behöva vara längre? Då får
              man gå tillbaka till det ursprungliga skälet till tillträdesförbudet
              för att konstatera om det är motiverat med en förlängning eller
              inte. Då är det ju lika bra att utdöma det längre straffet från
              början så att det verkar över hela nästkommande säsong.
            </seg>
            <seg xml:id="i-e7120f29106f3f10-0">
              Man har pekat på att det här är viktigt inte minst för de unga
              våldsverkarna, som fortfarande har ett mycket stort intresse för
              idrotten som sådan, kanske mer än de lite mer inbitna våldsverkarna.
            </seg>
            <seg xml:id="i-aaf6bfbf550483f2-0">
              Förhoppningsvis är det här en viktig pusselbit och ett viktigt
              steg framåt i kampen mot idrottsvåldet.
            </seg>
          </u>
          <note type="speaker" xml:id="i-ff17e11203054d3f-0">
            Anf. 136 JAN R ANDERSSON (M):
          </note>
          <u who="yvonne_andersson_3ac6f9" xml:id="i-f7c4f2ef3a421247-0">
            <seg xml:id="i-e1b6e9fbd49dcf11-0">
              Fru talman! Mer glädje för pengarna är namnet på den statliga
              utredning som ligger till grund för den proposition vi diskuterar
              angående utökat tillträdesförbud vid idrottsevenemang. Jag tycker
              att det är en bra beskrivning. För de problem som uppkommer i
              samband med huliganism och andra ordningsstörningar drabbar alla
              ingående parter.
            </seg>
            <seg xml:id="i-4f37db51e8f81b14-0">
              För det första drabbas klubbarna i den meningen att personer
              kanske inte kommer och tittar på matcher men framför allt att
              de får lägga mycket pengar på olika typer av säkerhetsarrangemang.
            </seg>
            <seg xml:id="i-72525442b2bdcdf5-0">
              För det andra drabbas givetvis vi som åskådare och publik. Vi
              kanske får avbrutna matcher och en miljö som vi tycker är helt
              oacceptabel. Vi kanske väljer att göra annat än att gå och titta
              på fotboll eller vilken idrott det nu kan vara på grund av att
              vi inte känner oss säkra.
            </seg>
            <seg xml:id="i-9a278cb407b9c05a-0">
              För det tredje drar vi på oss stora kostnader i form av polisövervakning.
              Det är poliskostnader eller polisresurser som hade kunnat användas
              på ett mycket bättre sätt om vi hade haft effektiva verktyg för
              att motverka våld och ordningsstörningar.
            </seg>
            <seg xml:id="i-a8e118403c98a937-0">
              Därför tycker jag att det är av stor vikt att lagstiftning kan
              ge effektiva verktyg till de organisationer och klubbar som anordnar
              idrottsevenemang. Då är det viktigt att man gör detta i samverkan
              med klubbarna. Där måste jag ge utredaren en eloge som har gjort
              ett omfattande arbete för att förankra sina förslag och föra en
              diskussion med hela Idrottssverige.
            </seg>
            <seg xml:id="i-92b599df0f545ecc-0">
              Jag tycker att utredningen som ligger till grund för denna proposition
              är grundlig och omfattande. I utredningen pekar man på tre åtgärder
              som huvudsakligen är viktiga för att ge idrottsrörelsen de verktyg
              den behöver. En är redan genomförd. Det handlar om arrangörernas
              poliskostnad vid publika arrangemang, som sedan årsskiftet är
              avskaffad.
            </seg>
            <seg xml:id="i-99afff57c640ebb7-0">
              Den andra åtgärden handlar om att personer som visat sig utgöra
              en risk mot säkerhet och ordning vid idrottsevenemang ska kunna
              ges ett förstärkt tillträdesförbud i upp till tre år. Det är den
              frågan vi huvudsakligen diskuterar i dag.
            </seg>
            <seg xml:id="i-f9ed06ea3da2a890-0">
              Den tredje åtgärden som utredaren lyfter fram handlar om ett
              nationellt huliganregister – detta för att det har visat sig att
              många av länspolismyndigheterna har saknat kännedom om vilka personer
              som finns med eller som har blivit dömda till tillträdesförbud.
              Därför är det viktigt att man kan få en god underrättelse inför
              högriskmatcher exempelvis.
            </seg>
            <seg xml:id="i-58dffdb42e7a30bb-0">
              Denna lagstiftning ska enligt regeringens planer vara klar till
              halvårsskiftet.
            </seg>
            <seg xml:id="i-e99d62e5b802bae5-0">
              Utöver dessa förslag finns det ytterligare förslag som vi vill
              titta vidare på, bland annat maskeringsförbud på arenor. Det är
              ingen lätt fråga. Även om det redan finns i exempelvis Fotbollförbundets
              och Ishockeyförbundets regelverk att det är förbjudet att maskera
              sig vid idrottsevenemang sker det givetvis ändå, eftersom det
              är svårt att ha några sanktionsmedel då lagen inte ger stöd för
              att efterleva dem.
            </seg>
            <seg xml:id="i-77a910ac4b13d943-0">
              Frågan om maskeringsförbud är svår, för den tangerar våra grundlagsskyddade
              fri- och rättigheter. Det är inte heller helt säkert vilka effekter
              en sådan lag kan tänkas få. Att någon skulle anträda en arena
              maskerad är inte troligt, och det är ganska lätt att förebygga.
              Men att en person som är i stånd att genomföra något olagligt,
              exempelvis att kasta en bengal, maskerar sig i samband med det
              brott han är på väg att begå är svårt att förebygga.
            </seg>
            <seg xml:id="i-84ef1b3ef39e644a-0">
              Frågan är då hur lagföringen går till av de personer som maskerar
              sig och sedan begår ett brott. Att använda pyroteknik är egentligen
              det stora brottet, och det kommer man inte enkelt till rätta med
              bara genom att införa ett maskeringsförbud.
            </seg>
            <seg xml:id="i-88918f2870f7db1b-0">
              Regeringen är trots detta beredd att titta vidare på frågan,
              som för närvarande utreds inom Regeringskansliet.
            </seg>
            <seg xml:id="i-f13830c8c961f0e8-0">
              Trots allt detta och trots det arbete som har gjorts, som görs
              och som kommer att göras kommer många av dessa frågor inte att
              kunna lösas genom en lagstiftning eller genom ett polisarbete.
              Det är därför viktigt att föreningar och andra aktörer samordnar
              sina aktiviteter och tar till vara de erfarenheter som alla medverkande
              aktörer har. I syfte att underlätta detta, sprida kunskap och
              verka för en god supporterkultur har regeringen nyligen tillsatt
              en samordnare. Även Brå har fått ett uppdrag att ta fram strategier
              för att undvika fotbollsrelaterade ordningsstörningar.
            </seg>
            <seg xml:id="i-7160c6c26f6489f5-0">
              Vidare tror jag att den utredning som nu har lagts fram kommer
              att vara en bra handbok för många av de organisationer som jobbar
              med dessa frågor. Det finns en hel katalog med åtgärder där man
              kan titta hur man ska jobba, bland annat när det gäller kriminell
              infiltration, etiska regler och många andra förebyggande insatser.
            </seg>
            <seg xml:id="i-a6f18d4235233cf4-0">
              Fru talman! Jag skulle vilja säga någonting om de reservationer
              som finns till förslaget.
            </seg>
            <seg xml:id="i-09bf1f7172b8474c-0">
              I och med att oppositionen står på båda sidor av regeringen här
              kanske man ska dra slutsatsen att vi har landat rätt. En annan
              slutsats man kan dra av att den ena sidan av oppositionen vill
              avslå hela förslaget och den andra sidan vill gå längre är att
              ingenting alls hade hänt om oppositionen fått bestämma.
            </seg>
            <seg xml:id="i-295752e89c686c2f-0">
              Socialdemokraterna säger att man gör för lite och att det är
              för sent. Jag har svårt att hålla med om det.
            </seg>
            <seg xml:id="i-8d7b0c592970fc93-0">
              Vi har lyft fram de huvudfrågor som utredaren tar upp: utökat
              tillträdesförbud, nationellt huliganregister och slopade poliskostnader
              samt maskeringsförbud, vilket utreds.
            </seg>
            <seg xml:id="i-1a4aefd903039a55-0">
              Andra förslag från Socialdemokraterna är sådant som utredaren
              på goda grunder har sågat. Jag måste fråga mig varför man går
              vidare med förslaget om anmälningsplikt när utredaren har tagit
              upp frågan, har skickat frågan på remiss och samtliga remissinstanser
              har sagt: Nej, det ska vi inte göra. Hela idrottsrörelsen säger
              nej. Polisen säger nej. Men Socialdemokraterna tycker att detta
              är ett bra förslag.
            </seg>
            <seg xml:id="i-b67aecdd4f5ff9e8-0">
              I den andra reservationen, från Vänsterpartiet och Miljöpartiet,
              vill man avslå hela propositionen. För mig är detta något iögonfallande,
              då Idrottssverige i praktiken unisont har ställt sig bakom förslaget.
              Av de knappt 40 organisationer knutna till Idrottssverige som
              svarat eller haft möjlighet att svara har endast en organisation
              avstyrkt regeringens förslag. Den organisationen är dessutom,
              skulle jag säga, kanske närmare kopplad till huligankulturen än
              idrottsrörelsen.
            </seg>
            <seg xml:id="i-fbe0e997fde36929-0">
              Om man var elak i denna debatt skulle man säga att Miljöpartiet
              och Vänstern hellre lyssnar på huliganerna än på idrottsklubbarna.
              Men det ska jag givetvis inte göra.
            </seg>
            <seg xml:id="i-f94b92fb228c692c-0">
              Jag vill yrka bifall till förslaget i betänkandet.
            </seg>
          </u>
          <note type="speaker" xml:id="i-149808055f1236a2-0">
            Anf. 137 JOHAN LINANDER (C):
          </note>
          <u who="johan_linander_6c27ef" next="cont" xml:id="i-18aa3afe8da93a01-0">
            <seg xml:id="i-88c982991332aee8-0">
              Fru talman! För mig som hängiven fotbollssupporter är frågan
              om huliganism något som har engagerat mig under många år, långt
              innan jag kom in i riksdagen 2002.
            </seg>
            <seg xml:id="i-6a718244d14d0051-0">
              Tillsammans med mina vänner hade jag årskort på ståplats på gamla
              Malmö stadion. Vi stöttade vårt lag i med- och motgång. Vi grät
              när MFF fick lämna allsvenskan efter en bedrövligt dålig säsong
              1999, och vi har gråtit av lycka när det allsvenska guldet har
              kommit hem 2004, 2010 och 2013.
            </seg>
            <seg xml:id="i-5d23f878f51b5980-0">
              Idrott och alldeles speciellt fotboll skapar starka känslor.
              Det är bra – det är bra med engagerade supportrar. Fantastiska
              tifon skapar en härlig inramning på matcher, och sången som hörs
              genom hela matchen får publiken i stämning och ger spelarna en
              extra energikick.
            </seg>
            <seg xml:id="i-1bc1b2a20fa36aef-0">
              Visst finns det många supportrar som skriker dumma saker, som
              vrålar när hemmaspelaren blir felaktigt avvinkad för offside.
              Det får man nog acceptera. Vill vi ha en publik som lever sig
              in i matchen, som dansar, sjunger och jublar, får vi också acceptera
              en del mindre begåvade uttryck.
            </seg>
            <seg xml:id="i-ab6e9c3d69834e24-0">
              Och 99 procent av supportrarna stannar där. De skulle aldrig
              någonsin göra någonting för att skada motståndarnas spelare, åskådare
              eller domare. Men så finns det en liten procent – det är säkert
              mindre än 1 procent – som kallar sig supportrar men som är huliganer,
              som påstår sig hjälpa sitt lag men som i själva verket stjälper
              det.
            </seg>
            <seg xml:id="i-376a2be18146913e-0">
              Det är de personerna vi måste sätta stopp för. Det är de personerna
              som skapar oro runt arenorna, som maskerar sig, som kastar in
              saker på plan. Det är de som gör att många barnfamiljer inte vill
              gå på matcher, speciellt inte på derbyn i storstäderna.
            </seg>
            <seg xml:id="i-e64839358bd18bfe-0">
              Utmaningen är alltså att behålla den positiva läktarkulturen
              samtidigt som vi sätter stopp för huliganernas framfart.
            </seg>
            <seg xml:id="i-39c94ade273e777b-0">
              Fru talman! Ibland finns det de, både inom politiken och utom
              politiken, som skriker på mer lagstiftning och som tror att det
              löser hela problemet. Det är att göra det alldeles för lätt för
              sig. Oavsett vilken lagstiftning vi har vad gäller tillträdesförbud,
              register över tillträdesförbud, maskeringsförbud, anmälningsplikt
              och så vidare måste lösningarna hittas tillsammans mellan föreningarna,
              supportrarna och polisen.
            </seg>
            <seg xml:id="i-9c027a36ce70c66e-0">
              Vi sätter ramarna med lagstiftningen, men det är inte lagarna
              som till syvende och sist avgör om det ska hända otrevliga saker
              på eller kring arenan eller inte.
            </seg>
            <seg xml:id="i-c6fed0d16c734bf3-0">
              En av de värsta saker som jag har varit med om på en arena var
              2011 när en idiot – förlåt uttrycket, fru talman – sprang in på
              nya stadion i Malmö och gav sig på Helsingborgs målvakt. Han hade
              inte tillträdesförbud, skulle inte ha stoppats av någon anmälningsplikt
              och var inte maskerad. Ändå hände det.
            </seg>
            <seg xml:id="i-b73545bf1cc021a9-0">
              Nu tar vi ytterligare ett steg med en lagändring, som är efterfrågad,
              som utredaren kom fram till och som idrottsrörelsen vill ha, med
              förlängning av tillträdesförbudet från ett till tre år.
            </seg>
            <seg xml:id="i-fd5f996aa66fed59-0">
              Den kanske ännu viktigare frågan kommer vi till senare, och det
              handlar om registret, hur man ska kunna kontrollera att de som
              har tillträdesförbud inte kommer in. Det är en fråga som behövde
              utredas vidare. Tyvärr var många av de förslag som vi fick från
              utredaren mer i form av idéskiss, vad som är önskvärt, och inte
              en färdig utredning så att vi kunde gå vidare direkt till lagrådsremiss
              och proposition.
            </seg>
            <seg xml:id="i-4edb381c9994325c-0">
              Vi är överens i Alliansen. Vi går vidare steg för steg i den
              här frågan. På den andra kanten, bland de rödgröna, säger Socialdemokraterna
              att vi gör för lite. De vill gå längre. Miljöpartiet och Vänsterpartiet
              säger att vi gör för mycket. De vill inte förlänga tillträdesförbudet.
            </seg>
            <seg xml:id="i-62500f16065d3d62-0">
              Frågan jag ställer mig är vilken politik som skulle bli verklighet
              om det här hände efter valet och ni fick regera. Jag tror att
              många vill veta det. Jag vill veta, och jag är helt övertygad
              om att många av medborgarna också skulle vilja veta. Det börjar
              bli dags att ge några besked. Det är inte en enda dag för tidigt.
              Alternativt säger ni till väljarna: Ni får se. Köp grisen i säcken
              och chansa. Men jag tror inte att det är så väljarna vill ha det,
              och jag hoppas att de upptäcker det i tid.
            </seg>
          </u>
          <note xml:id="i-91b3d65afbb7ecad-0">
            Med det, fru talman, yrkar jag bifall till förslaget i betänkandet
            och avslag på båda reservationerna.
          </note>
          <u who="johan_linander_6c27ef" prev="cont" xml:id="i-e137190f4bd5a4ac-0">
            <seg xml:id="i-45d6d7bbb838d437-1">
              (Applåder)
            </seg>
          </u>
          <note type="speaker" xml:id="i-70eb7cd15de25ff6-0">
            Anf. 138 CHRISTER ADELSBO (S) replik:
          </note>
          <u who="christer_adelsbo_43e127" next="cont" xml:id="i-452be4c73d71578d-0">
            <seg xml:id="i-ebcf7b62c0a11eb3-0">
              Fru talman! Johan, du har tidigare sagt att lagstiftningen har
              varit otillräcklig, och du ville införa anmälningsplikt för dömda
              huliganer.
            </seg>
            <seg xml:id="i-6eda8535311bce79-0">
              Du uttalade dig för ett par år sedan väldigt klart i de här frågorna.
              Du ville bland annat, med England som förebild, införa en anmälningsplikt
              för dömda huliganer. Du sade: Centerpartiet kommer att ta upp
              det här i alliansen, för att få fram ett förslag så snabbt som
              möjligt – – – vi kan inte sitta och vänta på alla åtgärder. Slut
              på citat från Svenska Dagbladet i april 2011.
            </seg>
            <seg xml:id="i-33ab0a95623c3806-0">
              Bra sagt, Johan! Jag hade inte kunnat säga det mycket bättre
              själv.
            </seg>
          </u>
          <note xml:id="i-68acf3df1cb3b7b2-0">
            (JOHAN LINANDER (C): Tack, tack!)
          </note>
          <u who="christer_adelsbo_43e127" prev="cont" xml:id="i-4c32323acbb731ef-0">
            <seg xml:id="i-98a58ff60a45a4c2-0">
              Några av dina allianskamrater har uttalat sig på liknande sätt.
              Johan Pehrson, Folkpartiet, har tidigare uttryckt sig positivt
              angående anmälningsplikt. Han har bland annat uttalat följande:
              En anmälningsplikt är inte konstigare än att man måste anmäla
              vapeninnehav. Vi har länge argumenterat för anmälningsplikt.
            </seg>
            <seg xml:id="i-188395cbc9292f80-0">
              Även Kristdemokraternas rättspolitiska talesman har uttalat att
              KD var öppet för en anmälningsplikt för att få bukt med huliganismen.
              Man sade bland annat: Det engelska systemet har fungerat bra,
              och jag ser inte det är integritetskränkande.
            </seg>
            <seg xml:id="i-623be55c2132629a-0">
              Det enda parti som hela tiden har sagt nej till anmälningsplikt
              är Moderaterna. Justitieminister Beatrice Ask har bland annat
              sagt att en sådan lagstiftning skulle begränsa rörelsefriheten
              för de drabbade huliganerna.
            </seg>
            <seg xml:id="i-a6cd2b8f7b416fa7-0">
              Det är ju precis det som är själva poängen. Huliganer med tillträdesförbud
              ska hållas borta från arenor och deras omgivningar när det är
              match.
            </seg>
            <seg xml:id="i-3537fce679a704f1-0">
              Man ser verkligen, Johan, vilka som bestämmer i Alliansen. Moderaterna
              är emot, Centern, Folkpartiet och Kristdemokraterna är för, men
              resultatet blir att Alliansen är emot. Min fråga till Johan är:
              Hur kan det bli så här?
            </seg>
          </u>
          <note type="speaker" xml:id="i-238c0593c5b476a8-0">
            Anf. 139 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-5">
            <seg xml:id="i-3171ceeb73da4df5-0">
              Fru talman! Jag har ändrat mig. Det är väl ett ganska enkelt
              svar, och jag säger det utan att skämmas.
            </seg>
            <seg xml:id="i-0fcbd5bd7eeea5b5-0">
              Vi var många som ville ha anmälningsplikt. Det blev dessutom
              ett tillkännagivande till regeringen. Den nationella utredaren
              fick i uppdrag att snabbt se över om anmälningsplikt skulle införas.
            </seg>
            <seg xml:id="i-4871b4fbf61fa677-0">
              Utredaren kom med väldigt bra argument. Han avslog det ganska
              brutalt – det fanns inte den minsta öppning för anmälningsplikt.
              Dessutom kritiserade han oss politiskt.
            </seg>
            <seg xml:id="i-be6641f3a728508b-0">
              Jag tar åt mig, och jag önskar att Christer Adelsbo också skulle
              ta åt sig, när man hänvisar till det engelska systemet. I England
              har det aldrig funnits något anmälningspliktssystem för klubblagsmatcher,
              och det är det vi diskuterar nu. Vi har ju inga större problem
              med huliganism på de internationella matcherna.
            </seg>
            <seg xml:id="i-f621c324cbc584cb-0">
              Det engelska systemet gäller bara att man inte får lämna landet
              när det är matcher utomlands eller utanför England och Wales.
              Det är såklart mycket färre matcher i andra länder och därmed
              mycket färre tillfällen då man skulle behöva anmäla sig på en
              polisstation.
            </seg>
            <seg xml:id="i-b495f75e0a739264-0">
              Under allsvenskan skulle man behöva anmäla sig 30 gånger under
              en säsong. Är man supporter av ett lag som även har ett lag i
              högsta ligan i ishockey är det 55 tillfällen till. Vid 85 tillfällen
              under ett år skulle man alltså inställa sig på en polisstation.
            </seg>
            <seg xml:id="i-d86c35775ee3ff9c-0">
              Du får nog fråga dina vänner i Vänsterpartiet och Miljöpartiet
              om det. Om de inte accepterar tre års tillträdesförbud har jag
              lite svårt att tro att de skulle acceptera att personer hindras
              från att åka i väg med sina barn och bada, åka skidor eller vad
              som helst för att de måste komma till polisstationen när det är
              match. Det är ett alltför långtgående ingrepp, och jag har ändrat
              mig. Det har tydligen inte Christer Adelsbo.
            </seg>
          </u>
          <note type="speaker" xml:id="i-f9e4da6dc72b8ff3-0">
            Anf. 140 CHRISTER ADELSBO (S) replik:
          </note>
          <u who="christer_adelsbo_43e127" next="cont" xml:id="i-452be4c73d71578d-1">
            <seg xml:id="i-fa86ef48befd8479-0">
              Fru talman! Jag måste bara säga att när det gäller England har
              du inte riktigt rätt, Johan Linander. Vi har ju låtit utredningstjänsten
              titta på hur det ser ut i England och vad det är man har fattat
              där.
            </seg>
            <seg xml:id="i-5d07e45bd433f8ec-0">
              De har någonting som de kallar football banning order – det är
              tillträdesförbud på svenska. Den som har dömts till tillträdesförbud
              kan vara förpliktad att anmäla sig till polisstation i samband
              med vissa matcher. Att bryta mot förbudet kan innebära upp till
              sex månaders fängelse.
            </seg>
            <seg xml:id="i-cdb42ca1d1cda5d0-0">
              I lagen specificerar man vilka fotbollsmatcher man pratar om,
              och det inkluderar såväl klubbmatcher som landslagsmatcher. I
              England och Wales berörs förutom landslagen även exempelvis Premier
              League, Football League och Football Conference samt divisioner
              under dessa. Så är alltså den lagen skriven.
            </seg>
            <seg xml:id="i-0c4e6f8f77195eaa-0">
              Skulle vi införa detta i Sverige innebär det självklart inte
              att varenda en och varenda match är berörd, utan man skulle se
              till att de värsta huliganerna, de med tillträdesförbud, inte
              fanns i närheten vid matchtillfällen.
            </seg>
            <seg xml:id="i-2641e5e4a500fe8e-0">
              Johan Linander, du och jag är inte alltid överens politiskt,
              men något som vi delar är att vara supporter av – det måste man
              ju säga här i kammaren – Sveriges bästa fotbollslag, Malmö FF.
            </seg>
          </u>
          <note xml:id="i-52327460c440a797-0">
            (JOHAN LINANDER (C): Precis.)
          </note>
          <u who="christer_adelsbo_43e127" prev="cont" xml:id="i-4c32323acbb731ef-1">
            <seg xml:id="i-8b7c678642b3af5d-0">
              Båda du och jag har tvingats se härliga fotbollsfester förstöras
              av huliganer på Swedbank Stadium. Därför är jag inte förvånad
              över att du egentligen anser att anmälningsplikt är viktigt. Då
              är det ju beklagligt att Centerpartiet, Folkpartiet och Kristdemokraterna
              har fått vika sig för Moderaternas linje i denna fråga. Det måste
              kännas jobbigt ibland att argumentera mot någonting som du egentligen
              är för.
            </seg>
            <seg xml:id="i-f45e777659d7891f-0">
              Handen på hjärtat, Johan: Om du får chansen att vara kvar i riksdagen
              nästa period och vi lägger fram ett förslag om det här skulle
              jag inte bli förvånad om du trycker på bifallsknappen.
            </seg>
          </u>
          <note type="speaker" xml:id="i-2d320cd3353aa6d4-0">
            Anf. 141 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-6">
            <seg xml:id="i-9038d52a5e421bb5-0">
              Fru talman! Jag kommer inte vara kvar efter valet eftersom jag
              inte kandiderar.
            </seg>
            <seg xml:id="i-a9163b8ba66ea754-0">
              Vi har inte vikt oss det minsta. Jag har inga som helst problem
              att erkänna att när jag lyssnar på goda argument och får allting
              klart för mig kan jag ändra mig. Det tycker jag faktiskt är ganska
              bra, och det är en förmåga som jag tror att alla partier och politiker
              skulle må bra av att ha. Men det kanske inte är så.
            </seg>
            <seg xml:id="i-5c6edbb371622fdc-0">
              Jag tänker citera Björn Eriksson, den nationella samordnaren
              som såg över anmälningsplikten, vad gäller systemet i England:
              I England används anmälningsplikten emellertid endast då landslaget
              eller engelska klubblag spelar utanför England och Wales. Det
              har aldrig – jag understryker aldrig – förekommit anmälningsplikt
              vid matcher mellan klubbar i England och lagen medger inte heller
              denna möjlighet.
            </seg>
            <seg xml:id="i-b91189953cfba3c3-0">
              Du kanske inte tror på Björn Eriksson som utredde det här, men
              jag tror nog att han hade kontrollerat det väldigt noga innan
              han skrev så.
            </seg>
            <seg xml:id="i-76a3459bc73a49a7-0">
              För de allra bästa topplagen kan det säkert bli ett femtontal
              matcher utomlands på ett år om de går så långt som möjligt i Champions
              League eller Europe League. Men de allra flesta lagen har inte
              några utlandsmatcher på det sättet.
            </seg>
            <seg xml:id="i-9df54e621109bc4c-0">
              Skulle man införa anmälningsplikt i Sverige för en huligan som
              gjort väldigt dumma saker – låt oss säga att han håller på AIK
              med lag i högsta ligan i både fotboll och ishockey – handlar det
              alltså om 30 omgångar i fotboll och 55 i ishockey plus slutspelet
              i ishockeyn. Vi kanske kommer upp i 100 tillfällen då han ska
              anmäla sig på polisstation. Var tredje dag ska han springa dit.
              Det är inte proportionellt. Därför går vi inte vidare med det
              här förslaget.
            </seg>
          </u>
          <note xml:id="i-8d593db184959a84-4">
            Överläggningen var härmed avslutad.
          </note>
          <note xml:id="i-56e5b3a38addf47f-0">
            16 § Översyn av våldtäktsbrottet
          </note>
          <note type="speaker" xml:id="i-919eb4bc58274f34-0">
            Anf. 142 GUNVOR G ERICSON (MP):
          </note>
          <u who="jan_ericson_c141e8" xml:id="i-34efe6574ad3d7e9-0">
            <seg xml:id="i-7a649b6796b4ecdf-0">
              Fru talman! Sex är glädje, njutning och lust. I dag har många
              här i Sverige friheten att välja med vem, när och hur de vill
              ha sex. Det är fantastiskt att den sexuella friheten utvecklas,
              men samtidigt finns också en utveckling i attityder och värderingar
              hos vissa män och killar, där sex är en rättighet även om en annan
              människa kränks.
            </seg>
            <seg xml:id="i-2e6aa117268b71f8-0">
              Jag drömmer om den dag, då alla barn som föds är välkomna, alla
              män och kvinnor jämlika och sexualiteten ett uttryck för innerlighet,
              ömhet och njutning. Så sade Elise Ottesen-Jensen 1933, när man
              grundade RFSU, men den drömmen är lika aktuell i dag. Sexualupplysning
              och ökad kunskap om sexualitet har varit en grundsten för den
              sexuella frigörelsen i Sverige, och kunskapen är också grundläggande
              för att kunna fatta politiska beslut.
            </seg>
            <seg xml:id="i-efa443b84264b21a-0">
              För nästan precis ett år sedan stod vi här i denna kammare och
              debatterade alliansregeringens proposition En skärpt sexualbrottslagstiftning
              . Men den lilla ändring som då gjordes – att ändra formuleringen
              från hjälplöst tillstånd till särskilt utsatt situation – har
              inte haft någon större betydelse. Miljöpartiet har länge drivit
              på för en lagändring, och vi föreslog det även i fjol. Det behövs
              en samtyckesbaserad lagstiftning.
            </seg>
            <seg xml:id="i-50f09462088a64fc-0">
              Redan då, för ett år sedan, fanns det ett förslag om att lägga
              till en samtyckesparagraf enligt den utredning som hade föregått,
              men alliansregeringen valde att inte ta med det i lagen. Hur länge
              ska vi behöva vänta på en lag som bygger på samtycke? Vi har ju
              kunskap. Hur länge ska vi behöva vänta på att få en lag som stämmer
              överens med människors rättsmedvetande? Ett nej ska vara ett nej.
              Så här kan det inte fortgå i dom efter dom.
            </seg>
            <seg xml:id="i-6f9daecce3ee8c66-0">
              Sexualbrott är en av de brottstyper som polisanmäls i minst utsträckning.
              Knappt en fjärdedel av brotten anmäls, och i de flesta fall då
              en kvinna anmäler en våldtäkt läggs fallet ned. Frågan om samtyckeslag
              har debatterats allt sedan 2005, då Europadomstolen kom med en
              dom mot Bulgarien som tydliggjorde att mänskliga rättigheter gäller.
              Det ska gå att bestraffa varje sexuell handling som har skett
              utan samtycke.
            </seg>
            <seg xml:id="i-be8f2a776dddfc50-0">
              Eva och Christian Diesen presenterar i sin bok Övergrepp mot
              kvinnor och barn fakta och analyser av 10 000 förundersökningar
              och 2 000 domar under perioden 2004–2011. Det är avslöjande läsning.
              Antalet våldtäktsärenden som går till åtal beräknas vara mindre
              än 10 procent, vilket är historiskt lågt. Antalet dömda för våldtäkt
              har varit ungefär på samma nivå under 50 år trots att anmälningarna
              har ökat tjugofalt.
            </seg>
            <seg xml:id="i-88e3ed3e53051b78-0">
              År 2012 anmäldes 6 320 våldtäktsbrott. Det är 17 våldtäkter varje
              dag! Lägg därtill 7 600 anmälningar om sexuellt ofredande. Av
              de över 6 000 anmälda våldtäktsbrotten var det få som gick till
              åtal. 171 ledde till fällande dom. Det är en siffra som har varit
              ungefär densamma de senaste 50 åren.
            </seg>
            <seg xml:id="i-13ee614d41d5c75e-0">
              Vi läser i tidningarna om Tenstafallet, där sex unga män i tur
              och ordning hade sex med en 15-årig flicka som var instängd i
              ett rum. Vi läser om fosterflickan – en styvfar friades och hävdade
              att sperma hade funnits på toalettpapper, och den hade flickan
              på något sätt fått i sig. Kvinnan skrek – han sade att det var
              dominanssex. Han förstod inte att hon inte var med på det.
            </seg>
            <seg xml:id="i-ccf99c54e1ea7638-0">
              Men bakom rubrikerna finns en gärningsman. Om dem skrivs dock
              ganska lite.
            </seg>
            <seg xml:id="i-f7e285e153dbebdf-0">
              Då kan man undra vad som är skälet till att man frias. Är det
              samtyckesinvändning – jag trodde att hon var med på det? För att
              komma åt problematiken med det sexuella våldet måste vi även jobba
              med destruktiva maskulinitetsnormer och få killar att ta ansvar
              i frågan.
            </seg>
            <seg xml:id="i-619b43242c1dd8cc-0">
              Vilka frågor får då gärningsmannen? Ja, det är oftast en man.
              Vilka sexvanor har du? Hur ofta ser du på grov porrfilm? Vad hade
              du på dig den här kvällen? Hur förvissade du dig om att din partner
              var med på att ha sex med dig?
            </seg>
            <seg xml:id="i-2aa31228df4302b2-0">
              Vi behöver kunskap bland poliser, åklagare, domare och nämndemän.
              Därför vill Miljöpartiet se till att det finns en utbildning för
              dem som kommer att handlägga de här brotten. Domare och nämndemän
              tillhör de viktigaste parterna i rättskedjan som säkrar en rättssäker
              process. Därför tycker vi att det är viktigt att se vidare på
              detta och välkomnar en utredning om hur man ska kunna gå vidare
              så att det också stämmer överens med människors uppfattning om
              rätt och fel.
            </seg>
            <seg xml:id="i-c7c5402370483ac7-0">
              I den här frågan finns inga ursäkter. Läget är allvarligt om
              brottsoffer struntar i att göra en anmälan eftersom de ser rättsprocessen
              som någonting negativt. Allt fler berättar om övergrepp, och det
              är bra att man vågar berätta och prata om det. Fatta-kampanjen,
              som startade i maj 2013, är ett bra exempel på att allt fler säger:
              Nu får det vara nog!
            </seg>
            <seg xml:id="i-3658a164b316f452-0">
              Det är positivt att vi här i kammaren debatterar och så småningom,
              i nästa vecka, kommer att besluta att tillsätta en kommitté som
              ska granska varför så få våldtäktsanmälningar leder till åtal
              och fällande dom. Men majoriteten i utskottet, med socialdemokrater
              och moderater i spetsen, vill se över lagstiftningen förutsättningslöst.
              Vi välkomnar som sagt en utredning som tittar på olika alternativ,
              men vi behöver inte vänta på den del som handlar om samtyckeslagstiftning.
              Den del som 2010 års utredning föreslog skulle vi kunna införa
              nu, och därför har Miljöpartiet reserverat sig mot utskottets
              förslag till beslut i den delen.
            </seg>
            <seg xml:id="i-cabe61891f1fd07b-0">
              Vi tycker att man ska göra detta nu och samtidigt fortsätta med
              utredningen, så att vi inte riskerar att få ännu fler domar som
              leder till att tjejer känner att det är hopplöst att anmäla.
            </seg>
            <seg xml:id="i-dfac8785818eaac9-0">
              Det kan inte fortgå så här i dom efter dom, sade jag tidigare.
              Det verkar finnas något slags motsättning mellan att göra en lagändring
              nu och att tillsätta utredningen. Vi skulle kunna jobba vidare
              med Kanada som förebild. I Kanada är sex utan samtycke straffbelagt.
              Man har högre krav på den handlande, som på ett rimligt sätt måste
              ha försäkrat sig om att den andra ville ha sex.
            </seg>
            <seg xml:id="i-a2c0aaf68bcd422a-0">
              Norge nämns ofta i debatten. Där har man dels en våldtäktsbestämmelse
              liknande den i Sverige, där det räcker med grov oaktsamhet, dels
              en samtyckesregel, där det krävs uppsåt. Det finns alltså ingen
              motsättning, antingen eller, mellan ett krav på samtycke i lagen
              och ett oaktsamhetsansvar, som det har låtit på justitieminister
              Beatrice Ask. Jag beklagar att ministern inte är här och debatterar
              i kväll. Det hade varit välkommet.
            </seg>
            <seg xml:id="i-3bf525d8bad3105f-0">
              Ett krav på samtycke är viktigt som signal och normgivare och
              kan medverka till färre övergrepp. Därför är det intressant att
              utreda en modell liknande den i Kanada. Men låt oss först ta det
              beslut som 2010 års utredning föreslog.
            </seg>
            <seg xml:id="i-beee81b8d5d6ec8b-0">
              Som sagt: Det handlar inte bara om lagstiftning utan också om
              normer i vårt samhälle. Det handlar om synen på män och maskulinitet
              och snäva tankebanor om hur en riktig man ska vara. Vi måste våga
              börja diskutera det också.
            </seg>
            <seg xml:id="i-aa9c48e1085185f2-0">
              Niklas Järvklo, som forskar om svensk maskulinitetspolitik, har
              beskrivit det här på ett väldigt intressant sätt. Han skriver
              så här:
            </seg>
            <seg xml:id="i-24e5d36e814d09e9-0">
              För vita män har de senaste decennierna inneburit en historisk
              utmaning där tidigare diskriminerade grupper som kvinnor, icke
              vita och homosexuella krävt rättigheter. Grupper som vita män
              tryggt kunnat definiera sig i motsats till har i dag erkänts rättigheter
              och en plats i samhället. Detta leder inte nödvändigtvis till
              kris för män i allmänhet, men det är någonting som utmanar möjligheten
              att legitimera traditionella patriarkala värderingar.
            </seg>
            <seg xml:id="i-263210aff0501ab2-0">
              Genom att diskutera män, mansrollen och maskulinitet synliggör
              man också att det inte är bra för någon att vi har det så här.
            </seg>
            <seg xml:id="i-9fd8158844002d0a-0">
              Män utgör 98 procent av de misstänkta för våldtäkt. Men män utgör
              också 75 procent av alla som är behandlade för våldsskador. Män
              har kortare medellivslängd och är överrepresenterade i statistiken
              för självmord, alkohol- och drogmissbruk och akut hemlöshet.
            </seg>
            <seg xml:id="i-0284e7bf725608ec-0">
              Vi måste våga börja diskutera mansnormen. Ett första steg är
              att ha en våldtäktslagstiftning som kräver att man kan redovisa
              samtycke.
            </seg>
          </u>
          <note xml:id="i-b67347d3fb7ffb62-0">
            Jag yrkar bifall till reservationen.
          </note>
          <note xml:id="i-f91c7688fe209dec-0">
            I detta anförande instämde Maria Ferm (MP).
          </note>
          <note type="speaker" xml:id="i-a6e07e883954a298-0">
            Anf. 143 LENA OLSSON (V):
          </note>
          <u who="lena_olsson_fc0610" next="cont" xml:id="i-32c6b7a763bfb9bf-1">
            <seg xml:id="i-52ec9b7c98d9aad8-0">
              Fru talman! Jag vill börja med att instämma i vad Gunvor G Ericson
              och Miljöpartiet sagt. Jag kunde kanske inte ha sagt det bättre
              själv. Det är inte första gången vi debatterar den här frågan
              i kammaren. Vi i Vänsterpartiet har motionerat om en samtyckesreglering
              i många år.
            </seg>
            <seg xml:id="i-3d046f54e4e00654-0">
              Men jag vill samtidigt säga att det är bra att man nu, genom
              den initiativrätt som man har i utskottet, tittar övergripande
              och förutsättningslöst på hela frågan. Det är glädjande, tycker
              vi i Vänsterpartiet.
            </seg>
            <seg xml:id="i-e4b03cc28009af76-0">
              Vi har också i många år motionerat om att man ska granska hela
              rättsprocessen från anmälan ända fram till dom. Där kan man nog
              hitta mycket som man kan åtgärda.
            </seg>
            <seg xml:id="i-ef28ba6331cdf764-0">
              Det gäller också det som Miljöpartiet tog upp, det här med det
              maskulina. Vi kan titta på hur pojkar framställs, hur pojkar ska
              vara och så vidare. Det behöver göras mycket på det förebyggande
              området när det gäller våra killar och deras syn på det här.
            </seg>
            <seg xml:id="i-9f5cac088fa3387d-0">
              Det blir lite absurt när man nästan framställer killar som lite
              dumma i huvudet. De förstår ju så dåligt när de sitter i domstolsförhandlingar.
              De begrep inte att kvinnan inte ville. De fattar inte. Det är
              ganska allvarligt om man har så dålig förståelse.
            </seg>
            <seg xml:id="i-84c9a2c011662863-0">
              Man tar upp Kanada som ett bra exempel när det gäller samtyckesreglering.
              Jag tror att det är 37 delstater i USA som har det. Man behöver
              inte bara ta upp England och Nederländerna. Det här finns och
              används på annat håll.
            </seg>
            <seg xml:id="i-5595a755a2f313ff-0">
              Om man ska nämna någonting som Diesen har sagt kan man nämna
              just det här med den normerande effekten. Vi har haft den på barnaga.
              Vi har den när det gäller sexköp. Det har en normerande effekt
              som skulle kunna leda till att det blir färre våldtäkter.
            </seg>
            <seg xml:id="i-9f8c13302e1456e7-0">
              Nu ska man också titta på det oaktsamhetsbegrepp som finns i
              Norge. Norge är det enda land i Norden som har en kompletterande
              samtyckesreglering. Det har den här sexualbrottsutredningen tagit
              fram och redovisat.
            </seg>
            <seg xml:id="i-c7693a9f621e3504-0">
              Det jag kan reagera lite på är väl att det ska utredas nu igen.
              Hade vi fått som vi hade velat hade man tittat på den här frågan
              för länge sedan. Men nu ska man göra det.
            </seg>
            <seg xml:id="i-87df729397c80729-0">
              När det gäller samtyckesregleringen kan jag ändå få en liten
              känsla av att man vill skjuta på saken. Det har ju varit en ganska
              het debatt. Jag tror att man vill få bort frågan från dagordningen
              på det här sättet. Men vi i Vänsterpartiet är glada för de tillkännagivanden
              vi har fått när det gäller granskningen.
            </seg>
            <seg xml:id="i-af86863df84e3c68-0">
              Jag hoppas – jag har sagt det i den här talarstolen – att vi
              inom fem till tio år har en samtyckesreglering. Kom då ihåg vilka
              det var som stod här och tjatade mest! Var det inte Vänsterpartiet
              och Miljöpartiet?
            </seg>
          </u>
          <note xml:id="i-6c7da8ae5aa73e7c-0">
            Anf. 144 ANNA WALLÉN (S):
          </note>
          <u who="lena_olsson_fc0610" prev="cont" xml:id="i-4210696701aa25bb-1">
            <seg xml:id="i-955a01094526f9c5-0">
              Herr talman! Sverige är ett av världens mest jämställda länder,
              men fortfarande har vi en lång väg att vandra innan män och kvinnor
              har samma möjligheter och rättigheter. Det yttersta uttrycket
              för ojämställdhet är mäns våld mot kvinnor. Vi kan nästan dagligen
              läsa om kvinnor som utsatts för hot och våld av en man.
            </seg>
            <seg xml:id="i-1d1c5893f5370b6e-0">
              Många presenterar idéer om hur vi ska få stopp på våldet, men
              åtgärderna vänder sig nästan uteslutande till kvinnor. För att
              undvika att bli våldtagna ska de inte dricka för mycket. De ska
              hålla koll på sina drinkar så att ingen smyger ned några droger
              i dem, och de ska inte klä sig för utmanande.
            </seg>
            <seg xml:id="i-4069199380a9b5a7-0">
              Varje år anmäls 6 000 våldtäkter, och av det blir det ett par
              hundra fällande domar. Det är väldigt få våldtäktsanmälningar
              som över huvud taget leder någonvart. Då ska man ha med sig att
              mörkertalet är stort. Det är alltså så att väldigt få våldtäkter
              och sexualbrott över huvud taget anmäls. Man kan förstå att anmälningsbenägenheten
              inte är stor när det händer så lite. Det är också tufft för brottsoffer
              att anmäla en våldtäkt och gå igenom den tuffa process som det
              innebär. Man får dessutom väldigt lite stöd.
            </seg>
            <seg xml:id="i-a20b74745c49259b-0">
              Det totala antalet anmälda våldtäkter har tredubblats under de
              senaste tio åren. Till viss del beror det på att anmälningsbenägenheten
              har ökat, men det kan inte uteslutas att det faktiska antalet
              våldtäkter har ökat. Samtidigt visar statistiken att det är få
              anmälningar som leder till åtal. Enligt Amnestys rapport Fallet
              nedlagt – våldtäkt och mänskliga rättigheter i de nordiska länderna
              särbehandlas våldtäktsutredningar i förhållande till andra utredningar.
              Vi menar i likhet med rapporten att det behövs mer kunskap om
              varför så få anmälningar leder till åtal.
            </seg>
            <seg xml:id="i-192d849ab2eaa1d5-0">
              Situationen i Sverige är allvarlig i dag. Jag skulle vilja använda
              en del av mitt anförande till att beskriva det. Vi talar ofta
              om det stora mörkertalet när det gäller personer som inte anmäler
              att de blivit utsatta för en våldtäkt. För några veckor sedan
              började detta mörkertal att twittra. Människor delade för första
              gången med sig av berättelser om övergrepp som de blivit utsatta
              för. Många beskriver hur deras liv har förstörts av våldtäkter.
            </seg>
            <seg xml:id="i-cae07e8fe17af976-0">
              Jag vill delge er en beskrivning från två poliser i Helsingfors
              som DN har intervjuat – de jobbar med ungdomar. Poliserna upplever
              att attityden till sex har förändrats i vissa grupper av ungdomar.
              Enligt de båda poliserna har det blivit betydligt råare, särskilt
              bland unga killar. Att 10–15 tonårskillar samtidigt förgriper
              sig på en tonårstjej är inte längre ett ovanligt ärende, utan
              det är händelser som polisanmäls ett par gånger i månaden.
            </seg>
            <seg xml:id="i-c7fcd127c0d70e08-0">
              Samtidigt har gränserna för vad vissa tonårstjejer tror att de
              måste ställa upp på förflyttats. De hamnar i situationer de inte
              har kontroll över. I många fall filmas de också. Filmerna används
              av killarna som påtryckningsmedel: Ställ upp igen – annars hamnar
              filmen på internet!
            </seg>
            <seg xml:id="i-5acab4f02d15fdd0-0">
              I ett ärende tyckte en tonårskille, enligt egna uppgifter i förhör,
              att det var helt okej att dela med sig av sin flickvän till sina
              kompisar. Under hot om att lägga ut filmer på henne i sexuella
              situationer fick han, enligt flickan, henne att gång på gång ställa
              upp på gruppsex. Åtal väcktes aldrig på grund av bristande bevisning.
            </seg>
            <seg xml:id="i-ff3088e5b5bfb382-0">
              Det tjugotal unga förövare som har hörts under hösten har flera
              saker gemensamt. De anser inte att de har gjort någonting fel.
              De tror sig veta att deras ofta yngre tjejkompisar vill ha sex
              med flera samtidigt. Att vissa tonårstjejer ändå anmäler förklarar
              de med att tjejerna bara är ute efter skadeståndet.
            </seg>
            <seg xml:id="i-23e70189d7006cbc-0">
              Deras inställning är att om en tjej hänger med ett gäng på åtta
              killar till en park betyder det att hon vill ha sex. De flesta
              av de förhörda killarna anser inte heller att det är våldtäkt
              att tvinga någon till oralsex.
            </seg>
            <seg xml:id="i-30d6aa21d0ca3a63-0">
              Synen på tjejers och killars sexualitet är i dag väldigt skev.
              Män förväntas vara sexuellt hungriga och aktiva, medan kvinnor
              förväntas inta en passiv roll, vara passiva, möjligen blyga och
              lite svårflirtade men ändå villiga. Övertramp på en kvinnas sexuella
              integritet skylls på henne själv. Kvinnor ansvarar för att skydda
              sina kroppar, minimera riskbeteende och undvika urringningar och
              kort kjol. Debatten behöver flytta fokus. Ett nej är alltid ett
              nej!
            </seg>
            <seg xml:id="i-21c6c64e24ce53de-0">
              Flera friande våldtäktsdomar har uppmärksammats den senaste tiden.
              Många människor har blivit förbannade, och många uppger att de
              har förlorat förtroendet för rättsväsendet. Statistiken visar
              att det är ganska riskfritt att våldta någon. Sannolikheten att
              lagens långa arm kommer att fånga en är väldigt liten.
            </seg>
            <seg xml:id="i-4d89a34a023a94ef-0">
              Vi socialdemokrater har lyssnat på de starka protesterna. Vi
              vill förändra det här, och därför har vi lagt fram det utskottsinitiativ
              som vi nu debatterar.
            </seg>
            <seg xml:id="i-83a44f44f6247c99-0">
              Vi socialdemokrater vill att regeringen tillsätter en parlamentarisk
              kommitté för att granska varför det är så få våldtäktsanmälningar
              som leder till åtal och fällande dom. Kommittén ska utifrån granskningen
              ge förslag till åtgärder som kan stärka brottsoffrets ställning
              i processen och som kan förbättra polisens och åklagarväsendets
              arbete med dessa brott.
            </seg>
            <seg xml:id="i-6d1021aa64bf9988-0">
              Den här kommittén bör också få i uppdrag att se över lagstiftningen
              när det gäller våldtäkt. Översynen bör göras förutsättningslöst
              och omfatta olika alternativ. Man bör då se över frågan om så
              kallad samtyckeslagstiftning och göra en bred analys av erfarenheterna
              i de länder som har sådan lagstiftning.
            </seg>
            <seg xml:id="i-919478fdf314d2bc-0">
              Vi är glada för att vi har fått gehör för det här initiativet
              i justitieutskottet, men det finns fortfarande fler saker att
              göra.
            </seg>
            <seg xml:id="i-9ae3501d53f13e18-0">
              Vi socialdemokrater vill införa en ny brottsrubricering gällande
              våldtäkt. Vi menar att det finns anledning att markera tydligare
              att våldtäkt är ett av de allra allvarligaste brotten. Därför
              bör det införas en särskilt sträng straffskala för synnerligen
              grov våldtäkt, där straffet skulle kunna vara sex till tio års
              fängelse.
            </seg>
            <seg xml:id="i-8418fdcfd02e336c-0">
              Vi vill att målsägandebiträde kommer in redan vid anmälan för
              att stötta brottsoffret i den jobbiga process som man är på väg
              att gå igenom.
            </seg>
            <seg xml:id="i-34d61f436adac78a-0">
              Vi vill att det ska finnas särskild kompetens på landets akutsjukhus.
              På Södersjukhuset i Helsingfors har man en särskild kompetens
              att ta emot personer som har utsatts för våldtäkt. Vi tycker att
              regeringen måste verka för att alla akutsjukhusmottagningar i
              landet får en sådan kompetens.
            </seg>
          </u>
          <note type="speaker" xml:id="i-369e4fd6f3426d3b-0">
            Anf. 145 GUNVOR G ERICSON (MP) replik:
          </note>
          <u who="jan_ericson_c141e8" next="cont" xml:id="i-8a706ea16942cb9a-0">
            <seg xml:id="i-86706af09cb7ef0a-0">
              Herr talman! Om man vill se det här positivt kan man säga att
              man är glad för att Socialdemokraterna har svängt och nu kan tänka
              sig att åtminstone tillsätta en utredning. Vill man vara lite
              mer bekymrad kan man säga att det tyvärr finns en risk att frågan
              förhalas.
            </seg>
            <seg xml:id="i-3def322d2de465db-0">
              Jag väljer att vara positiv och se att ni socialdemokrater ändå
              tar frågan på allvar och har tagit ett utskottsinitiativ. Det
              är att delvis lyssna på alla de berättelser som bland annat Fatta
              har lyft fram i ljuset.
            </seg>
            <seg xml:id="i-68fcd7f9d7122dfe-0">
              Men jag har en fråga om tidsplan. Miljöpartiet tycker att det
              hade varit mycket bättre om vi hade tagit förslaget från 2010
              års sexualbrottsutredning och utrett hur vi skulle kunna göra
              tilläggen.
            </seg>
            <seg xml:id="i-1132644117982836-0">
              Min första fråga är: Vad tänker ni er för tidsplan för att komma
              med ett konkret lagförslag?
            </seg>
            <seg xml:id="i-b6b138ca31c0e519-0">
              Min andra fråga är: Varför skulle ni inte kunna tänka er att
              använda det förslag som fanns 2010?
            </seg>
          </u>
          <note xml:id="i-91fbfbd3ac0ee8f2-0">
            Anf. 146 ANNA WALLÉN (S) replik:
          </note>
          <u who="jan_ericson_c141e8" prev="cont" xml:id="i-d5191648bf856444-0">
            <seg xml:id="i-29f6a30ad9531275-0">
              Herr talman! Jag tror att Gunvor G Ericson hörde i mitt anförande
              att vi socialdemokrater verkligen tar de här frågorna på största
              allvar. Vi är inte här för att förhala eller gömma någonting,
              utan vi vill verkligen hitta en lösning så att fler av de framför
              allt unga tjejer och kvinnor som blir våldtagna ska få upprättelse.
              Det är det absolut viktigaste. Brottsofferperspektivet är det
              viktigaste för oss.
            </seg>
            <seg xml:id="i-c90e46fb3f537226-0">
              När det gäller tidsplanen vi vill att det, efter det att beslutet
              fattats nästa vecka, ageras väldigt skyndsamt. Vi kommer att ligga
              på regeringen hårt. Det är upp till regeringen att leverera, inte
              förhala. Vi tycker att det är jätteviktigt att det går snabbt.
            </seg>
            <seg xml:id="i-c0814bf3a079512f-0">
              Gunvor G Ericson frågade varför vi inte tog förslaget om samtyckeslag
              från utredningen direkt. Vi har varit osäkra på om samtycke är
              den bästa vägen att gå. Vi vill ta ett helhetsgrepp i de här frågorna
              och se varför det är så få våldtäktsanmälningar som över huvud
              taget leder någonvart i rättskedjan. Vi tror inte att samtycke
              är svaret på den frågan, utan vi måste ta ett bredare grepp, och
              vi måste se hur man gör i andra länder. Du nämnde, Gunvor, Kanada
              och Norge i ditt anförande, och det var väldigt intressant. Men
              att införa en samtyckeslagstiftning nu och sedan se över det,
              ta fram bra och positiva erfarenheter från andra länder och skjuta
              till saker blir lite fel ordning. Vi måste ta ett helhetsgrepp,
              vilket inte har gjorts tidigare, och tillsätta en parlamentarisk
              kommitté där alla politiska partier ingår.
            </seg>
          </u>
          <note type="speaker" xml:id="i-2e66e199834afd4a-0">
            Anf. 147 GUNVOR G ERICSON (MP) replik:
          </note>
          <u who="jan_ericson_c141e8" next="cont" xml:id="i-8a706ea16942cb9a-1">
            <seg xml:id="i-909d4939b23eb723-0">
              Herr talman! I praktiken innebär det ändå en väntan. Nu styr
              varken ni eller vi över Regeringskansliet, utan det är andra partier
              som har att ta fram kommittédirektiv till en utredning. Jag kommer
              att ställa samma fråga till dem så småningom.
            </seg>
            <seg xml:id="i-e53c93334b6e9ec8-0">
              Jag är bekymrad för att utredningen får vänta på grund av att
              det finns sådan misstro. Varje vecka får vi höra om fall där man
              inte har lyckats få fram en tydlig bevisning så att det går att
              döma efter den lag som finns, eller för den delen om fall där
              kvinnor inte vågar anmäla. Det är ungefär 25 procent som vågar
              anmäla. Man tror att det är ett så stort mörkertal.
            </seg>
            <seg xml:id="i-d9fcd124cbc2de30-0">
              Norge har en lagstiftning där den samtyckesbaserade delen kräver
              en form av bevisning, medan oaktsamhetsbrott kräver en annan form.
              I Kanada är det ännu skarpare än vad det är i Norge.
            </seg>
            <seg xml:id="i-5b4371e647d4a24f-0">
              Det som bekymrar mig är att det här ändå innebär en väntan. Det
              jag ville höra är hur ni hade resonerat. Det riskerar att bli
              så att fler kvinnor kommer att drabbas under tiden. Men vi kanske
              kan hjälpas åt, om Socialdemokraterna i kväll kan utfärda ett
              löfte att det här är någonting som de kommer att gå till val på.
              Miljöpartiet kan utfärda ett sådant löfte. För oss är det en valfråga
              att vi ska genomföra det här så snart som möjligt.
            </seg>
          </u>
          <note xml:id="i-4d5a8ba57bde4a0e-0">
            Anf. 148 ANNA WALLÉN (S) replik:
          </note>
          <u who="jan_ericson_c141e8" prev="cont" xml:id="i-d5191648bf856444-1">
            <seg xml:id="i-f92f78e79fa84cfd-0">
              Herr talman! Vi är helt överens om att det är väldigt brådskande.
              Jag vill inte läsa om något mer brottsoffer som till exempel inte
              vågar anmäla därför att man inte litar på rättsväsendet. Det är
              ett jättestort ansvar som vilar på våra axlar. Det är bara att
              skicka signaler till våra kolleger i Alliansen att jaga på regeringen.
            </seg>
            <seg xml:id="i-d63271cd21464c6d-0">
              Det är en sak till som jag skulle vilja ta upp. Sexualbrottslagstiftningen
              har reviderats och förbättrats många gånger. Vi trodde när vi
              hade debatten för ungefär ett år sedan och ändrade hjälplöst tillstånd
              till särskilt utsatt situation att det skulle innebära en förbättring.
              Vi har inte riktigt sett det än, för det har kommit ganska få
              domar utifrån den nya lagen. Man trodde att det skulle kunna förändra
              situationen. Vi är inte helt säkra på att det har blivit så.
            </seg>
            <seg xml:id="i-883979c77cd18db4-0">
              Jag tycker att det är viktigt att vi är lyhörda för det som händer
              och hela tiden driver på för att förbättra lagstiftningen för
              att brottsoffren ska få ett så bra bemötande som möjligt i processen.
            </seg>
            <seg xml:id="i-99d4d276bc76a62d-0">
              Herr talman! Att bli våldtagen är självklart ett av de absolut
              värsta brott man kan utsättas för. Jag tror att risken för att
              bli våldtagen är ett av grundskälen till att kvinnor, framför
              allt unga kvinnor och tjejer, känner en stor otrygghet om de går
              ut sena kvällar.
            </seg>
            <seg xml:id="i-92dbf915938e1b99-0">
              I rapporten från Nationellt centrum för kvinnofrid, NCK, Våld
              och hälsa – en befolkningsundersökning om kvinnors och mäns våldsutsatthet
              samt kopplingen till hälsa , som presenterades i går här i riksdagen,
              kan man läsa oerhört mycket statistik och fakta. Jag skulle rekommendera
              alla som ännu inte har hunnit titta i den eller skaffa den att
              göra det.
            </seg>
            <seg xml:id="i-3fd55370f6ba6611-0">
              I rapporten uppgav ca 27 000 kvinnor och ca 11 000 män att de
              under tiden våren 2011 till våren 2012 utsatts för påtvingade
              samlag eller liknande inklusive försök och sexuellt utnyttjande
              då de har befunnit sig i ett tillstånd utan möjlighet att försvara
              sig. Dessa fakta bygger på intervjuer med över 10 000 män och
              kvinnor, så det är gedigna fakta.
            </seg>
            <seg xml:id="i-5c3b6092a4db79a7-0">
              Siffrorna stämmer i huvudsak med de skattningar som Brå gör i
              den nationella trygghetsundersökningen. Det är självklart att
              det är ett förskräckande antal människor som säger att de har
              utsatts för våldtäktsförsök, våldtäkter och sexuella övergrepp.
            </seg>
            <seg xml:id="i-68e7ed13936e7e38-0">
              2012 polisanmäldes – som ju flera har varit inne på – 6 320 våldtäkter.
              Antalet personuppklarade brott var 1 390, vilket motsvarar en
              uppklaringsprocent på ungefär 22 procent. Under samma år ledde
              171 åtal till fällande domar.
            </seg>
            <seg xml:id="i-4f73d7b1dcb19309-0">
              Vi vet att många fall aldrig når domstol, eftersom bevisningen
              många gånger är svår och åklagaren lägger ned förundersökningen,
              något som ska ske i vårt rättssamhälle om åklagaren inte tror
              på fällande dom. Självklart måste vi alltid värna rättsstatens
              principer om att det för att någon ska dömas ska stå utom rimligt
              tvivel att den åtalade har begått brottet.
            </seg>
            <seg xml:id="i-e8305a9862646ed5-0">
              Trots detta kan jag konstatera att när man jämför hur de olika
              länen klarar av att leda anmälningar om våldtäkt till åtal är
              skillnaden oroväckande stor. I Södermanland väcks åtal i drygt
              52 procent av anmälningarna medan det i Västerbotten väcks åtal
              i drygt 10 procent av anmälningarna. Riksgenomsnittet ligger på
              drygt 20 procent. Detta är statistik från Brå.
            </seg>
            <seg xml:id="i-fd7297da760bc701-0">
              Det här kan tyda på att man arbetar alltför olika på olika håll
              i landet, och det blir ju, tycker jag, en viktig del för den kommande
              parlamentariska kommittén att titta närmare på.
            </seg>
            <seg xml:id="i-7558366948f8a3fe-0">
              Från utskottet understryker vi att det kan ifrågasättas om det
              sättet på vilket polisens, åklagarnas och andras arbete bedrivs
              under förundersökningen på ett ändamålsenligt sätt leder till
              att bevisning säkras, så att fler åtal kan väckas och leda till
              fällande domar.
            </seg>
            <seg xml:id="i-1b5bfd5f864078c4-0">
              Under hösten och vintern har några av de fall som prövats i domstol
              och lett till friande domar skapat en mycket stor mediedebatt
              och debatt i samhället generellt, eftersom många av de friande
              domarna inte har stämt med människors allmänna rättskänsla. Det
              är bland annat därför vi är här i kväll och debatterar om en ytterligare
              översyn av våldtäktsbrotten.
            </seg>
            <seg xml:id="i-526bb4df675d9f55-0">
              Från den 1 juli i år skärptes lagstiftningen om våldtäkt. Begreppet
              hjälplöst tillstånd byttes ut mot särskilt utsatt situation. Om
              denna lagstiftning i slutändan leder till fler fällande domar
              är för tidigt att sia om.
            </seg>
            <seg xml:id="i-8c0013a5a2bf6b8f-0">
              Från utskottets sida har vi kommit överens om att det trots den
              nyligen skärpta lagstiftningen finns skäl för en parlamentarisk
              kommitté att återigen se över våldtäktsbrottet. Översynen bör
              göras förutsättningslöst och omfatta olika alternativ. Man bör
              även återigen se över frågan om så kallad samtyckeslagstiftning
              och göra en bred analys av de erfarenheter som andra länder med
              en sådan lagstiftning har. Skälet är naturligtvis att vi har olika
              åsikter i den här frågan bland de politiska partierna.
            </seg>
            <seg xml:id="i-73e88cfb881ea2f4-0">
              Utifrån min utgångspunkt är ett av de problem som uppmärksammas,
              när det gäller några av de friande domarna som har diskuterats,
              frågan om uppsåt. Visste förövaren, oftast en man, att han hade
              en sex med en partner som inte ville ha sex? Det är bland annat
              detta som jag tycker att kommittén ska fundera över. Kan det finnas
              skäl att fundera över hur detta med uppsåt kan viktas annorlunda?
              För min del tror jag att en väg att gå är att titta på detta med
              oaktsamhet och vållande. Det här är något som jag tycker, och
              nu ska det tillsättas en förutsättningslös utredning, så den kommer
              naturligtvis att ha ett mycket bredare perspektiv.
            </seg>
            <seg xml:id="i-1451cfe0d4fd69de-0">
              När vi nu här diskuterar den här frågan och nästa vecka ska fatta
              beslut kan jag konstatera att justitieministern redan har lovat
              att en sådan här utredning ska tillsättas, och det tycker jag
              är alldeles utmärkt.
            </seg>
            <seg xml:id="i-1f3b2c68a2f68510-0">
              Herr talman! Med detta vill jag yrka bifall till utskottets förslag
              i betänkandet och avslag på reservationen.
            </seg>
          </u>
          <note xml:id="i-756dae4262e341e5-0">
            Anf. 149 EWA THALÉN FINNÉ (M):
          </note>
          <note type="speaker" xml:id="i-b3043bae2650cdcf-0">
            Anf. 150 GUNVOR G ERICSON (MP) replik:
          </note>
          <u who="jan_ericson_c141e8" next="cont" xml:id="i-8a706ea16942cb9a-2">
            <seg xml:id="i-6a8627ee27d2d3e1-0">
              Herr talman! Det är alldeles uppenbart att det politiska trycket
              blev för stort, att Moderaterna blev tvungna att säga ja till
              att göra den här utredningen, och jag välkomnar att ni svängde
              i frågan.
            </seg>
            <seg xml:id="i-0d44abd393bac22c-0">
              Men jag blir lite bekymrad när jag hör att det ska vara en parlamentarisk
              utredning. Då funderar jag på: Hur lång tid tar den? Det kommer
              naturligtvis att ta tid innan regeringen skriver kommittédirektiv.
              Sedan ska kommittéledamöterna tillsättas. Och så ska förslag läggas
              fram – när då?
            </seg>
            <seg xml:id="i-49d77057412c9be4-0">
              Norge har dels en våldtäktsbestämmelse som ungefär liknar vårt
              förslag där det räcker med grov oaktsamhet, dels en regel där
              straff kan utdömas när det inte kan bevisas att offret har varit
              slagen, hotad och berusad, men inte har samtyckt i ord, handling
              eller på annat sätt. En sådan lagregel kan begränsas genom att
              det ska krävas uppsåt, det vill säga att den handlande åtminstone
              ska ha misstänkt att den andra inte ville och struntat i det,
              eller också kan den omfatta grovt oaktsamt handlande.
            </seg>
            <seg xml:id="i-cd7047ca3f7383ba-0">
              Kanadas lagstiftning är tydligare. Där måste den handlande på
              ett rimligt sätt ha försäkrat sig om att den andra ville ha sex.
            </seg>
            <seg xml:id="i-608a826ce96d4e5c-0">
              Min fråga till Ewa Thalén Finné är: Vilken tidsplan kommer Ewa
              Thalén Finné att jobba för? Hur ser man på skillnaden mellan att
              det ska vara ett oaktsamhetsbrott där det inte krävs uppsåt och
              en samtyckesbaserad lagstiftning?
            </seg>
          </u>
          <note xml:id="i-b4971bb513eabb5e-0">
            Anf. 151 EWA THALÉN FINNÉ (M) replik:
          </note>
          <u who="jan_ericson_c141e8" prev="cont" xml:id="i-d5191648bf856444-2">
            <seg xml:id="i-9b8809e4a2bba49e-0">
              Herr talman! Man kan kalla det politiskt tryck, och man kan kalla
              det för allmän debatt. Självklart har det varit en allmän debatt
              i dessa frågor, och det tycker jag är bra att vi har i samhället.
              Det är viktigt. De allra flesta våldtar inte eller utsätter människor
              för sexuella övergrepp, men det händer. Tyvärr är det få som polisanmäler.
              För den som har utsatts för det här brottet är det oerhört tufft.
              Självklart är detta med bemötande av brottsoffret A och O.
            </seg>
            <seg xml:id="i-153bbfb3c3072625-0">
              När det gäller våldtäkt har vi gjort en lång resa i det här landet
              där vi har utvidgat det här brottet ett flertal gånger, och det
              tycker jag är väldigt bra. Man måste alltid vara medveten om vad
              som händer och se efter om problemet löstes eller om man behöver
              gå vidare. Vi tog ett steg förra sommaren för att komma åt framför
              allt passivitet, att man inte gör motstånd om man är i hjälplöst
              tillstånd eller i en särskilt utsatt situation. Hur denna lagändring
              utfaller vet vi ännu inte, även om det har fällts en dom. Jag
              tycker att det är bra att man går vidare. Det kanske man behöver
              göra många gånger.
            </seg>
            <seg xml:id="i-00840cb343c54cc5-0">
              En av de viktiga bitarna tycker jag är att se på olikheten, hur
              man jobbar för att säkra bevis. Det tycker jag är oerhört angeläget.
            </seg>
            <seg xml:id="i-b0d0c7f4d81668d9-0">
              Jag skulle vilja ställa en fråga tillbaka, så får vi fortsätta
              att svara på frågor sedan. Tror Miljöpartiet – och på vilka grunder
              tror Miljöpartiet det – att vi, om vi får en samtyckesbaserad
              lagstiftning, får fler fällande domar? Jag tror nämligen inte
              det.
            </seg>
          </u>
          <note type="speaker" xml:id="i-5dda71e3ee22887a-0">
            Anf. 152 GUNVOR G ERICSON (MP) replik:
          </note>
          <u who="jan_ericson_c141e8" next="cont" xml:id="i-8a706ea16942cb9a-3">
            <seg xml:id="i-860ebee55b54e0b5-0">
              Herr talman! Ytterst handlar lagstiftning om att vi inte ska
              få brott – inte främst att vi ska få fler fällande domar. Det
              är vår utgångspunkt. Precis som lagen om barnaga och sexköpslagen
              handlar det om att skicka signaler om vad samhället tycker är
              rätt och fel.
            </seg>
            <seg xml:id="i-4dda2e45c0aed7ee-0">
              Varje dag anmäls 17 våldtäkter. Det är en anmärkningsvärt hög
              siffra. Jag tycker att det är skrämmande redan som det är nu.
            </seg>
            <seg xml:id="i-a444af8994531b2e-0">
              Ewa Thalén Finné svarade inte på frågan om tidsplan. Jag kan
              förstå att Moderaterna kanske inte har diskuterat det i sin riksdagsgrupp,
              för riksdagsgruppen verkar inte alltid ha så mycket koll på vad
              ministern gör. Men har den moderata gruppen i det här utskottet
              diskuterat vilken tidsplan som ni har, för att pressa på regeringen?
              Vad vill ni se? Hur lång tid ska utredningen få ta? Det skulle
              jag gärna vilja ha svar på.
            </seg>
            <seg xml:id="i-b13ae38674e7de61-0">
              Miljöpartiet vill ha in samtycke i lagen nu, eftersom det fanns
              ett färdigt förslag. Vi vill också se till att man utbildar domare,
              åklagare och poliser som handlägger dessa brott. Det är ganska
              få som har gått utbildning av dem som dömer i de här fallen. Vi
              vill också ha en debatt om mansnormer och maskulinitet, för att
              våga lyfta frågan om vad det egentligen handlar om, nämligen synen
              på människovärdet.
            </seg>
          </u>
          <note xml:id="i-70cd4db18e65d42e-0">
            Anf. 153 EWA THALÉN FINNÉ (M) replik:
          </note>
          <u who="jan_ericson_c141e8" prev="cont" xml:id="i-d5191648bf856444-3">
            <seg xml:id="i-ea88b25d1731b1ac-0">
              Herr talman! Jag ska börja med tidsplanen, eftersom jag inte
              hann med det i den förra repliken. Planeringen är sådan att regeringen
              arbetar med ett kommittédirektiv. Det finns en plan för att man
              ska fatta beslut under våren. Beträffande hur lång tid utredningen
              kommer att ta: Framför allt den del som gäller detta med bevisföring
              och säkrande av bevis, hur man jobbar och om man jobbar på olika
              sätt är en komplex fråga, så jag kan inte säga exakt hur lång
              tid det tar – man får göra en bedömning. Men jag tycker att det
              är angeläget.
            </seg>
            <seg xml:id="i-8dcc606249af540a-0">
              Sedan skulle jag vilja kommentera ett par saker. Det är mycket
              angeläget att den som utsätts för våldtäkt vågar göra en polisanmälan.
              Det är viktigt för rättsstaten och viktigt för oss alla. Det är
              också viktigt att den kvinna som det med all sannolikhet gäller
              blir bemött på ett professionellt sätt när hon kommer till polisen,
              vilket tyvärr inte alltid sker i dag.
            </seg>
            <seg xml:id="i-81657d9a17f18050-0">
              Jag tror att vi behöver vidga våldtäktsbrottet än mer. Det är
              just detta med uppsåt som man behöver titta mycket mer på. Men
              jag tror också att samtycke inte hjälper. Jag tror att det är
              en illusion. Till och med Madeleine Leijonhufvud har uttryckt
              att det nog inte ger fler fällande domar. Det sade hon i en debatt
              jag var med i.
            </seg>
            <seg xml:id="i-0af01e636462e79c-0">
              Man kan naturligtvis ha visionen att om vi skulle ha en sådan
              här lagstiftning skulle vi aldrig mer få denna sorts brott. Men
              jag tror tyvärr inte att det blir så.
            </seg>
          </u>
          <note type="speaker" xml:id="i-1e51563ce62f82c6-0">
            Anf. 154 JOHAN LINANDER (C):
          </note>
          <u who="johan_linander_6c27ef" next="cont" xml:id="i-18aa3afe8da93a01-1">
            <seg xml:id="i-4177dd9dd73b308e-0">
              Herr talman! I dag tar vi ett steg närmare en samtyckesbaserad
              sexualbrottslagstiftning. Det är en fråga som – det har vi hört
              här i dag – det har varit en livlig debatt om, och nu tycks alla
              partier ha förstått att det är en önskvärd väg att gå för att
              förtydliga sexualbrottslagstiftningen.
            </seg>
            <seg xml:id="i-be025262e1a4b803-0">
              I debatten har vi hört det ena och det andra påståendet. Det
              är nästan lustigt att Socialdemokraterna, som är det sista partiet
              att förstå behovet av samtyckeskrav, nu har tagit initiativ i
              justitieutskottet och är jättestolta över det – det är bra – och
              nu säger att det är brådskande.
            </seg>
            <seg xml:id="i-4a5f6548ab88bdfb-0">
              Vänsterpartiet och Miljöpartiet försöker ta åt sig äran av att
              det är de som har drivit frågan först. Men nej, ni behöver ha
              lite bättre koll på historien. Jag tänkte berätta lite om hur
              det har sett ut historiskt.
            </seg>
          </u>
          <note xml:id="i-3f6998f7539420c5-0">
            År 2004 kom den dåvarande socialdemokratiska regeringen med en
            proposition om ny sexualbrottslagstiftning. Den byggde på Sexualbrottskommitténs
            förslag, som kom redan 2001. Utredningen hade tillsatts 1998 efter
            det så kallade Södertäljemålet.
          </note>
          <u who="johan_linander_6c27ef" prev="cont" xml:id="i-e137190f4bd5a4ac-1">
            <seg xml:id="i-bddd9220f15c9da7-0">
              Då 2004, som svar på propositionen, motionerade jag för Centerpartiets
              räkning och hade bland annat följande förslag: Riksdagen begär
              att regeringen återkommer till riksdagen med ett förslag som uppfyller
              Europadomstolens krav på att varje sexuell handling som inte bygger
              på samtycke skall vara straffbar enligt Bulgariendomen. Den domen
              diskuterades mycket då.
            </seg>
            <seg xml:id="i-1c1b014f8fd8c4bb-0">
              När vi voterade efter debatten, som var i början av mars 2005,
              ställde sig Centerpartiets ledamöter, Moderaterna, Kristdemokraterna
              och tre av Vänsterpartiets ledamöter bakom kravet på att utreda
              samtycke. Men inte Vänsterpartiet som parti och inte en enda av
              miljöpartisterna och inte heller Socialdemokraterna eller Folkpartiet
              gjorde det. Det är jättebra att ni har ändrat er nu.
            </seg>
            <seg xml:id="i-1aa56a30eb2ccb03-0">
              Herr talman! Jag kan inte låta bli att citera lite från debatten,
              som nästan på dagen var för nio år sedan. Det känns lite märkligt,
              men jag tänkte börja med att citera mig själv:
            </seg>
            <seg xml:id="i-0e1a39f954be8820-0">
              I dag fattar vi här i Sveriges riksdag beslut om en ny sexualbrottslag.
              Det hade varit angeläget att redan nu få en lag som bygger på
              samtyckeskrav, men jag förstår givetvis att det inte kommer att
              bli så. Därför finns det en reservation om en utredning av en
              samtyckesreglering. Ni riksdagsledamöter som sitter här i kammaren
              och ni andra som sitter på era kontor och tittar på tv:n: Tänk
              efter. Är det rimligt att år 2005 fortfarande ha en sexualbrottslag
              som utgår från att kvinnan är sexuellt tillgänglig så länge som
              hon inte säger någonting annat?
            </seg>
            <seg xml:id="i-91e0d3d1980d34b6-0">
              Detta var alltså 2005, för nio år sedan. Tänk efter! Är det rimligt
              att år 2014 fortfarande ha en sexualbrottslag som utgår från att
              kvinnan är sexuellt tillgänglig så länge hon inte säger någonting
              annat? Svaret är givetvis nej.
            </seg>
            <seg xml:id="i-f5b2463ec79604b6-0">
              I debatten 2005 blev det givetvis replikväxlingar, och jag hade
              ett hetsigt replikskifte med Socialdemokraternas talesperson i
              debatten, Elisebeht Markström. Dåvarande justitieminister Thomas
              Bodström var inte på plats, trots att det var en av de största
              lagändringarna på rättsområdet under den mandatperioden.
            </seg>
            <seg xml:id="i-511be7c648c4fee7-0">
              Elisebeht Markström sade: Med en samtyckesordning, som Johan
              Linander förfäktar tillsammans med några få debattörer i Sverige
              skulle jag vilja understryka, är glidningen mot en annan rättsordning
              uppenbar. Vi har inget intresse av att införa en sådan ordning
              och kommer heller inte att göra det.
            </seg>
            <seg xml:id="i-f40c35bf635d6384-0">
              Elisebeht Markström, som jag för övrigt tyckte var en väldigt
              bra kollega i justitieutskottet, slog alltså fast att jag var
              en av få i Sverige som ville ha ett samtyckeskrav och att Socialdemokraterna
              inte tänkte införa det. Det tog nio år för er att ändra er – men
              bättre sent än aldrig.
            </seg>
            <seg xml:id="i-db08626c2b993ccc-0">
              Men, herr talman, jag måste vara ärlig. Jag var inte först med
              att motionera i Sveriges riksdag om att införa ett samtyckeskrav
              i sexualbrottslagstiftningen. Nu i efterhand, när jag satt och
              sökte lite på riksdagens hemsida, hittade jag en ännu äldre motion
              i riksdagen som handlar om samtycke. I en jämställdhetsmotion
              från 1999 kan man läsa att frånvaron av samtycke snarare än graden
              av våld [bör] vara det som definierar våldtäkt.
            </seg>
            <seg xml:id="i-6cf030634c0a525f-0">
              Nu sitter alla här och funderar på vilket parti – för det var
              en partimotion med partiledaren som första namn – som var så förutseende
              och som redan för 15 år sedan, år 1999, tog upp frågan om samtyckeskrav
              i sexualbrottslagstiftningen. Givetvis var det Centerpartiet,
              och det var Lennart Daléus, vår partiledare då, som var första
              namn i motionen.
            </seg>
            <seg xml:id="i-15b5bf2edf6ab302-0">
              Detta är alltså ingen ny fråga. Vi har arbetat länge med den.
              Från Centerpartiets sida har vi tjatat, får man nog säga.
            </seg>
            <seg xml:id="i-c20d33a4442b89b4-0">
              Herr talman! Gunvor G Ericson från Miljöpartiet tog tidigare
              här upp en mängd fall. Men jag blir lite orolig när man tar upp
              denna typ av fall och tror att ett samtyckeskrav i sexualbrottslagstiftningen
              per automatik skulle leda till en fällande dom. Då gör man det
              alldeles för enkelt för sig. Samma bevisproblem som finns i dag
              kommer att finnas även när vi har ändrat lagstiftningen.
            </seg>
            <seg xml:id="i-c24cf08a43e62526-0">
              Den som säger att kvinnan var med på det kommer att göra det
              senare också. Och fortfarande kommer åklagaren att ha bevisbördan
              för att brott har begåtts. Det tänker vi verkligen inte ändra
              på.
            </seg>
            <seg xml:id="i-358ffdfd45754dd4-0">
              Det finns en del fall som det har refererats till i tidningarna
              där det sägs att den åtalade inte förstod och därför inte haft
              uppsåt. Där kanske man skulle få en förändring. Men risken är
              uppenbar att den åtalade i dessa fall kommer att säga att kvinnan
              var med på det. Då kommer samma bevisproblem att finnas kvar.
            </seg>
            <seg xml:id="i-258dd56306624e37-0">
              Det viktiga med att ha ett samtyckeskrav i sexualbrottslagstiftningen
              är inte att det kommer att leda till så många fler fällande domar
              – men förhoppningsvis några. Det viktiga är signalen från lagstiftaren
              om att det inte är okej att ha sexuellt umgänge med en annan person
              förrän man vet att den andra personen är med på det. Den signalen
              är jätteviktig att skicka.
            </seg>
            <seg xml:id="i-ad307718cddc0acb-0">
              Jag vill betona att den andra delen av detta utskottsinitiativ
              som justitieutskottet nu tar är minst lika viktig, alltså hur
              rättsväsendet kan jobba för att nå fler åtal och fällande domar
              utan att tumma på rättssäkerheten. I dag vet vi, precis som Ewa
              Thalén Finné var inne på, att det skiljer mycket mellan olika
              polismyndigheter. Det är inte acceptabelt. Det är inget i anmälningarna
              som visar att det skulle bli en så stor skillnad. Det handlar
              helt enkelt om hur man jobbar. Då måste man lära av de goda exemplen.
              Det är inte okej att sannolikheten för en fällande dom i vissa
              län är dubbelt så stor – eller hälften så stor – som i andra län.
              I och med att vi får den nationella polismyndigheten kommer det
              att tas ett steg i rätt riktning för en enhetlig rättstillämpning.
              Jag tror att just detta är viktigare än just samtyckeskravet för
              att nå fler åtal och förhoppningsvis fler fällande domar.
            </seg>
            <seg xml:id="i-8202ec08cc0534f2-0">
              Det är också att se över brottsoffrens ställning i processen.
              Att vara utsatt för sexualbrott måste vara fruktansvärt. Jag kan
              inte veta hur det är eftersom jag lyckligtvis inte varit det,
              men jag kan tänka mig att det är en fruktansvärd psykisk ansträngning
              att gå igenom. Därför måste vi göra det så lite jobbigt som möjligt.
              Det kommer alltid att vara jobbigt att få dessa frågor. Försvarsadvokaten
              måste ha rätt att ställa frågor under rättegången. Men vi från
              samhällets sida ska se till att det är så lite jobbigt som möjligt
              för brottsoffret.
            </seg>
            <seg xml:id="i-07b9509ebc462571-0">
              Samtidigt blir jag bekymrad över Socialdemokraternas bild, som
              Anna Wallén målade upp här, om att man som brottsdrabbad inte
              skulle få någon hjälp alls. Det är nästan som om ni vill skrämma
              människor från att anmäla brott. Jag vill tvärtom uppmana alla
              att anmäla brott. Det är först då som man kan få den rättsliga
              upprättelsen. Om man inte anmäler kan det aldrig hända någonting.
              Risken är att gärningsmannen begår samma brott igen.
            </seg>
            <seg xml:id="i-a560384c3131832f-0">
              Herr talman! Jag beklagar att jag överskred min talartid lite
              grann. Men jag vill yrka bifall till förslaget i betänkandet och
              avslag på reservationerna.
            </seg>
            <seg xml:id="i-cee951d7f79d7c38-0">
              Herr talman! Det är nästan så att man häpnar när Johan Linander
              står här i talarstolen och försöker framställa sig själv som Gud.
              I en tidigare debatt här sade du att det är väldigt fint att ändra
              sig, och du berömde dig själv för att du kunde ändra uppfattning.
            </seg>
            <seg xml:id="i-3879ce8dd7ecf5f5-0">
              Men jag tycker att man som politiker faktiskt måste vara ärlig,
              och det är du inte nu. Du säger att du har stridit för en samtyckeslagstiftning
              sedan 2004. Du kanske har stridit på bloggar och så vidare. Men
              du har inte gjort någon skillnad här i riksdagen.
            </seg>
            <seg xml:id="i-63e77c0d04d1d23f-0">
              Det är mindre än ett år sedan vi hade en debatt här då vi diskuterade
              ett lagförslag som vi skulle fatta beslut om. Då röstade Johan
              Linander nej till det. Jag förstår därför inte på vilket sätt
              du har stridit. Det är ganska oärligt att säga att du vill ha
              en samtyckeslagstiftning. Men när det väl gäller kan du inte göra
              någonting. Du kan inte göra skillnad för att du sitter i en allians
              där man inte vill någonting.
            </seg>
            <seg xml:id="i-78e4a70083124410-0">
              Ni har ändrat er efteråt. Folkpartiet, Kristdemokraterna och
              Centerpartiet har gått ut och sagt att vi behöver en samtyckeslagstiftning
              efter att man har fattat beslut i riksdagen. Det är oerhört märkligt
              att man inte vågar stå upp för sina åsikter när det är skarpt
              läge.
            </seg>
            <seg xml:id="i-8ee73fd585164b67-0">
              Hade inte vi socialdemokrater lagt fram detta initiativ för några
              veckor sedan hade ingenting hänt. Då hade ni suttit där och varit
              passiva. Ingenting hade hänt, helt enkelt.
            </seg>
            <seg xml:id="i-1db8deeb3242686c-0">
              Samma dag som vi lade fram detta initiativ – Socialdemokraterna
              var det sista partiet att ändra sig – var det en debatt i Aktuellt
              mellan Socialdemokraterna och Moderaterna. Moderaterna ville absolut
              inte göra en översyn av varför det är så få våldtäktsanmälningar
              som leder till åtal. Jag tror därför att du ska ta en diskussion
              i Alliansen i stället.
            </seg>
            <seg xml:id="i-d5c69a0be4382d2b-0">
              Jag reagerade mycket starkt på detta, och jag var tvungen att
              begära replik för att ändra på verklighetsbeskrivningen.
            </seg>
            <seg xml:id="i-633bb2b84098ffb1-0">
              Jag undrar alltså på vilket sätt som du har stridit för denna
              fråga sedan 2004. Men när det väl gäller röstar du nej i riksdagen,
              där vi stiftar lagar.
            </seg>
          </u>
          <note xml:id="i-8177d3031d0c92b1-0">
            Anf. 155 ANNA WALLÉN (S) replik:
          </note>
          <note type="speaker" xml:id="i-3eadea9bcb980792-0">
            Anf. 156 JOHAN LINANDER (C) replik:
          </note>
          <u who="johan_linander_6c27ef" next="cont" xml:id="i-18aa3afe8da93a01-2">
            <seg xml:id="i-24f6037f2e3b0dd0-0">
              Herr talman! Anna Wallén tog verkligen till stora ord. Om du
              ville anklaga Moderaterna för någonting hade du kunnat begära
              replik när den moderata ledamoten höll sitt anförande här. Men
              det gjorde du inte. Jag kan inte svara på vad någon moderat har
              sagt i en tv-studio. Däremot kan jag svara på vad justitieministern
              har sagt, och det är att denna utredning ska tillsättas och att
              det ska gå ganska snabbt.
            </seg>
            <seg xml:id="i-349f6281ab6f6feb-0">
              Sedan kan jag svara på vad Centerpartiet och jag har gjort –
              jag misstänker att den frågan kommer att ställas av Gunvor G Ericson.
              Som jag sade motionerade vi om detta 1999. Vi motionerade om det
              även 2004. Socialdemokraterna stod i talarstolen och sade att
              de inte kommer att införa detta. Ni var helt emot det. Thomas
              Bodström som justitieminister argumenterade mot det gång på gång.
            </seg>
            <seg xml:id="i-e752bbccef65a8a8-0">
              Vad hände då 2006 när Alliansen tog över regeringsmakten och
              Centerpartiet ingick i regeringen? Jo, vi tillsatte just denna
              utredning. Där gjordes en översyn av de lagändringar som tidigare
              hade skett. Utredaren skulle även se över en samtyckesbaserad
              sexualbrottslagstiftning.
            </seg>
            <seg xml:id="i-13c3e58dbb47103d-0">
              Utredaren förslog inte att hela sexualbrottslagstiftningen skulle
              vara samtyckesbaserad utan föreslog i stället ett sekundärbrott
              om vårdslöshet, alltså att man skulle kunna begå ett sexualbrott
              genom vårdslöshet.
            </seg>
            <seg xml:id="i-47d5025bc7d537d2-0">
              Det är kanske en korrekt tanke. Men det förslag som lades fram
              fick hård kritik från remissinstanserna. Inte ens jag, trots att
              jag har haft denna inriktning under hela min tid i riksdagen,
              kunde ställa mig bakom precis det förslag som utredningen hade
              lagt fram. Det var helt enkelt inte tillräckligt bra.
            </seg>
            <seg xml:id="i-49e27f99d16eee46-0">
              Nu går vi vidare. En parlamentarisk kommitté kommer att ta en
              viss tid, vilket jag tyvärr måste medge. Normalt tar en parlamentarisk
              kommitté lite längre tid på sig än en enmansutredare.
            </seg>
            <seg xml:id="i-f373a64831bedc29-0">
              Men när ni får tillbaka detta, om Anna Wallén sitter kvar i riksdagen
              då – jag kommer inte att göra det eftersom jag slutar efter valet
              – önskar jag er lycka till. Jag hoppas verkligen att det kommer
              på plats.
            </seg>
          </u>
          <note xml:id="i-81fcc60f704db9be-0">
            Anf. 157 ANNA WALLÉN (S) replik:
          </note>
          <u who="johan_linander_6c27ef" prev="cont" xml:id="i-e137190f4bd5a4ac-2">
            <seg xml:id="i-abd47131ca07e1b2-0">
              Herr talman! Det absolut viktigaste som jag tog upp i mitt anförande
              handlar om brottsoffren som har utsatts för våldtäkter och andra
              sexuella övergrepp. Jag som politiker avskyr det djävla politiska
              käbblet som vi nu håller på med. Men jag är ändå tvungen.
            </seg>
            <seg xml:id="i-1c9f3a6cfd5774e9-0">
              Johan Linander målar upp en bild av oss som är helt felaktig
              och försöker framställa sig själv i en bättre dager än vad som
              är fallet. Därför är jag tvungen att ta den här diskussionen.
            </seg>
            <seg xml:id="i-fcf1440486957191-0">
              Man ser också vilket parti det är som bestämmer i Alliansen,
              och det är Moderaterna. Så är det faktiskt. Du säger att du har
              drivit detta sedan nästan tio år tillbaka. Men varenda gång som
              det är uppe till beslut och vi kan stifta lagar vågar inte Centerpartiet
              stå på sig och rösta för en samtyckeslagstiftning.
            </seg>
            <seg xml:id="i-2c9cdd510cd8cdc1-0">
              Du sade tidigare att du var en politiker som kunde ändra sig.
              Då kanske det är dags att vara lite ärlig också.
            </seg>
            <seg xml:id="i-9758c2ac260db4b5-0">
              I det förra replikskiftet som vi hade sade du att jag målar upp
              en mörk bild när det gäller brottsoffer och att jag skrämmer människor
              så att de inte vågar anmäla att de har blivit utsatta för en våldtäkt.
              Så är det absolut inte. Men vi måste ändå här våga beskriva den
              verklighet som finns. Jag vet inte om Johan Linander har mött
              en person som har gjort en våldtäktsanmälan och gått igenom den
              processen och det utlämnande som det innebär att inte bli trodd
              och att vända ut och in på sitt privatliv och skuldbelägga sig
              själv.
            </seg>
            <seg xml:id="i-90c7316fac5d64fd-0">
              Jag har mött flera av brottsoffren, och det är en dyster bild
              man får. Bara för att jag vågar ta orden i min mun och i riksdagens
              kammare beskriva hur det är tror jag inte att det gör att människor
              inte vågar anmäla. Vi måste diskutera det för att se hur vi kan
              förbättra situationen. Det handlar också om att vara ärlig och
              verkligen se hur det ser ut.
            </seg>
            <seg xml:id="i-2fb42c230029f6b5-0">
              Tidigare har Johan Linander röstat ned förslag från oss om att
              vi vill ha in målsägandebiträde tidigare. Det var uppe till behandling
              för bara några veckor sedan. Johan Linander säger att han vill
              stötta brottsoffren bättre, och ändå röstade han emot vårt förslag.
            </seg>
            <seg xml:id="i-e711c2c054bcd8d3-0">
              När det gäller en granskningskommission vid våldtäktsärenden
              är det något som vi socialdemokrater har drivit väldigt länge,
              och varenda gång har Centerpartiet röstat emot. Det känns inte
              trovärdigt.
            </seg>
          </u>
          <note type="speaker" xml:id="i-940306427a40b01e-0">
            Anf. 158 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-7">
            <seg xml:id="i-b7aaddfe8bfc6848-0">
              Herr talman! Anna Wallén måste verkligen ha problem med hörseln
              eller så väljer hon att inte lyssna. Ja, Centerpartiet står för
              samtyckeskrav och har gjort det hela tiden, men vi röstade inte
              för det förslag som hade fått mycket hård kritik av remissinstanserna.
              Det är väl inte så svårt att förstå det? Att man vill genomföra
              någonting betyder inte att man vill genomföra det på ett hafsigt
              sätt.
            </seg>
            <seg xml:id="i-0c1afbae0586db08-0">
              Det är möjligt att Vänsterpartiet och Miljöpartiet vill det,
              och ni vill bilda regering tillsammans med dem, Anna Wallén. Ni
              kan väl berätta hur ni skulle komma överens i de här frågorna?
              Socialdemokraterna lägger fram ett utskottsinitiativ, och två
              partier reserverar sig. Det är inte vi från allianssidan. Det
              är inte ens Sverigedemokraterna. Nej, det är de två som ni tänker
              er att samarbeta med. Det är de som reserverar sig mot ert utskottsinitiativ.
            </seg>
            <seg xml:id="i-c0def60d93422e7f-0">
              Jag hoppas verkligen att Anna Wallén vid varje träff och i varje
              samtal uppmanar människor att polisanmäla även om det är jobbigt,
              för det blir inte bättre av att inte polisanmäla. Det är hur viktigt
              som helst.
            </seg>
            <seg xml:id="i-c5c33de437c47a75-0">
              När det gäller målsägandebiträde röstar vi inte för ett socialdemokratiskt
              förslag om att regeringen ska se över någonting som redan håller
              på att ses över. Det betyder inte att vi är emot i sak, utan vi
              är emot att säga till regeringen, vilket ni vill göra gång på
              gång, att de ska göra något som de redan gör. Den typen av plakatpolitik
              som Socialdemokraterna för är inte trovärdig.
            </seg>
            <seg xml:id="i-86c6dada1112fb62-0">
              Förr i tiden var Socialdemokraterna ett regeringsbärande parti.
              Man kunde lita på att de förslag som lades fram kunde genomföras
              i verkligheten. Någonting har hänt under de senaste åtta åren.
              Det är som om Socialdemokraterna har glömt bort hur det är att
              sitta i regeringsställning. Plötsligt har det blivit ett parti
              som lägger fram förslag utan att egentligen tänka efter om det
              kommer att kunna genomföras ifall man får möjligheten. Det är
              sorgligt att se den utvecklingen hos Socialdemokraterna.
            </seg>
          </u>
          <note type="speaker" xml:id="i-bb3c9d47d504b729-0">
            Anf. 159 LENA OLSSON (V) replik:
          </note>
          <u who="lena_olsson_fc0610" xml:id="i-a6723613dd78032f-5">
            <seg xml:id="i-d0a3d21f4a5c38d5-0">
              Herr talman! Det är lustigt hur man kan vända och vrida på det
              som sägs. Vi debatterar ett initiativ som Johan Linander i slutändan
              har ställt sig bakom. Det var roligt med vurmen för en samtyckesreglering.
              Vi debatterade frågan för ett år sedan. Då röstade Johan Linander
              och Centerpartiet emot förslaget om samtyckesreglering.
            </seg>
            <seg xml:id="i-30f95667e895ae3a-0">
              Stridit för frågan, sades det. Ja, vi har en reservation. Också
              den föreslog Johan Linander avslag på. Reservationen handlar om
              just en samtyckesreglering. Han har nog lite grann att reda ut
              inför dem som kanske sitter och tittar på debatten för att förklara
              vad Centerpartiet egentligen vill. Om inte det lagstiftningsförslaget
              var bra, varför har ni då inte lagt fram någonting själva, Johan
              Linander? Varför har det inte kommit någonting om det nu är så
              viktigt med en samtyckesreglering? Det har vi inte sett någonting
              av.
            </seg>
            <seg xml:id="i-f6060fae67a411ae-0">
              Vi har flera gånger lagt fram förslag om en granskningskommission,
              den som nu ska se över frågan från anmälan till dom, och då har
              ni röstat nej. Det som Miljöpartiet tar upp har vi motionerat
              om för flera år sedan, till exempel att det skulle vara en obligatorisk
              vidareutbildning för domare gällande sexualbrott. Men nej, man
              fick inte kräva det av domarkåren, för då kunde de tappa sin objektivitet.
              Det är mycket som inte går ihop, men Johan Linander säger igen
              nej till samtycket.
            </seg>
          </u>
          <note type="speaker" xml:id="i-a003a1451dc4fa67-0">
            Anf. 160 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-8">
            <seg xml:id="i-5b74fee95d87f50b-0">
              Herr talman! Det sista förstår jag över huvud taget inte. Uppenbarligen
              är det fler än Anna Wallén som har problem med hörseln eller inte
              vill höra. Vad är det som är så svårt att förstå med det som jag
              sagt om Centerpartiets arbete för samtyckeslagstiftning både i
              opposition och under tiden som vi varit i regeringsställning?
            </seg>
            <seg xml:id="i-77257120a9078f2d-0">
              Ja, vi röstade emot utredningsförslaget, det som handlade om
              sekundärbrott, alltså att man skulle kunna dömas för ett sexualbrott
              på grund av vårdslöshet. Det var inte det samtyckeskravet som
              jag hade tänkt mig och som jag hade hoppats att utredaren skulle
              komma fram till. I stället kom han fram till en variant som fick
              hård kritik av remissinstanserna. Jag tycker inte att det skulle
              vara speciellt ansvarsfullt att genomföra det på det sättet.
            </seg>
            <seg xml:id="i-52a99a50d5d9493c-0">
              Men vi kan väl gå vidare med en parlamentarisk kommitté – om
              Vänsterpartiet och Miljöpartiet nu tänker sitta med i den. Ni
              reserverar er mot att den ska tillsättas, Lena Olsson, men jag
              hoppas att ni åtminstone väljer att sitta med i kommittén när
              den utses även om ni är emot det. Ni reserverar er mot att den
              ska tillsättas för att titta på samtyckeskravet. Om ni missat
              det har ni reservationen i betänkandet.
            </seg>
            <seg xml:id="i-9ee0d80af61889f1-0">
              Herr talman! Det får räcka.
            </seg>
          </u>
          <note type="speaker" xml:id="i-a74d04eda9b47e1b-0">
            Anf. 161 LENA OLSSON (V) replik:
          </note>
          <u who="lena_olsson_fc0610" xml:id="i-a6723613dd78032f-6">
            <seg xml:id="i-7269d3788706fa1a-0">
              Herr talman! Det verkar som om någon är trött i denna sena timme.
            </seg>
            <seg xml:id="i-39e98839d44e0bcb-0">
              Ja, vi har reserverat oss, men, och nu läser jag från reservationen:
              Vi ser positivt på att utskottets majoritet nu föreslår att en
              parlamentarisk kommitté tillsätts för att granska varför det är
              så få våldtäktsanmälningar som leder till åtal och fällande dom.
              Vi är positiva, men när det gäller samtyckesreglering tycker vi
              att det är utrett och klart, och därför är det bara att införa
              den. Det är så vi tycker.
            </seg>
            <seg xml:id="i-5fd773cadb16eb13-0">
              Jag stod i talarstolen och sade att jag tycker att det är bra.
              Det har i alla fall lett till det som vi från Vänsterpartiet motionerat
              om i flera år, att man måste granska polisens, åklagarnas och
              domstolarnas arbete när det gäller våldtäktsfall.
            </seg>
            <seg xml:id="i-474db82519f2025f-0">
              Så här kan vi inte längre ha det. Vi måste se till att dessa
              människor får något slags upprättelse och att anmälningarna åtminstone
              blir grundligt och riktigt utredda.
            </seg>
          </u>
          <note type="speaker" xml:id="i-e07939d592191e52-0">
            Anf. 162 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-9">
            <seg xml:id="i-70c4f66dbefaa431-0">
              Herr talman! Ska jag vara helt ärlig tror jag att det arbete
              som polisen och åklagarna själva nu gör beträffande hur de jobbar
              i olika län betyder mer än en parlamentarisk utredning. De parlamentariker
              som sätter sig i utredningen kommer inte att kunna ändra på något
              på direkten, utan allt kommer sedan tillbaka i form av ett betänkande.
              Det ska därefter genomföras av polis och åklagare. Det kanske
              trots allt går snabbare att göra som regeringen, säga till polis
              och åklagare att de själva ska granska detta och se till att de
              jobbar på samma sätt i alla län.
            </seg>
            <seg xml:id="i-e9fbb0ac0ee5402f-0">
              De resultat som polismyndigheterna i de bästa länen kommer upp
              till visar inga jättehöga siffror, men det kanske är så långt
              man kommer eftersom det är en mycket svårutredd brottslighet.
              Då ska de andra länen också ligga på den nivån. Vi måste se till
              att de ser på de goda exemplen och frågar sig varför andra länspolismyndigheter
              är bättre än de och hur de kan ändra sitt arbetssätt så att de
              blir lika bra som de bästa.
            </seg>
            <seg xml:id="i-374cab3b72109323-0">
              Det snabbaste sättet att komma framåt är knappast genom att tillsätta
              en parlamentarisk kommitté, men vi är med på det. Den parlamentariska
              kommittén ska också titta på samtycket som vi har debatterat så
              mycket i dag. Just den delen, att kommittén även ska titta på
              samtycket, reserverar sig Vänsterpartiet mot. De menar att det
              redan är utrett och klart. Exakt vilken utredning som är klar
              och som skulle ligga till grund för en ny lagstiftning är dock
              väldigt oklart, men det låter bra att säga: Låt oss kasta in den
              här lagstiftningen. Jag tror att de som sedan ska använda lagen,
              åklagare och domstolar, är tacksamma om det finns ordentliga förarbeten
              som de kan gå tillbaka till när de ska tolka lagstiftningen. Det
              är så vi jobbar i Sverige.
            </seg>
          </u>
          <note type="speaker" xml:id="i-75f599a6715d036b-0">
            Anf. 163 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-34efe6574ad3d7e9-1">
            <seg xml:id="i-487d8750e75c498d-0">
              Herr talman! Vi kan strida om historiebeskrivningen, om det var
              si eller om det var så. År 2001 röstade Centerpartiet och Miljöpartiet
              nej till den samtyckeslagstiftning som diskuterades då.
            </seg>
            <seg xml:id="i-0750561a4ca6a44c-0">
              Johan Linander påstod alldeles nyss här att vi reserverade oss
              mot utskottsinitiativet. Nej, Miljöpartiet reserverade sig inte
              mot utskottsinitiativet. Vi reserverade oss mot att inte nu genomföra
              det som var 2010 års lagförslag, det som vi har motionerat om,
              det som jag skrev i min motion. Vi välkomnade då att också ta
              ett utskottsinitiativ om att titta på de här två punkterna.
            </seg>
            <seg xml:id="i-58db972c8198e968-0">
              Det står i reservationen: Vi ser positivt på att utskottets majoritet
              nu föreslår att en parlamentarisk kommitté tillsätts för att granska
              varför det är så få våldtäktsanmälningar som leder till åtal och
              fällande dom.
            </seg>
            <seg xml:id="i-fdf50c737c620909-0">
              Att Sörmland har lyckats bättre – jag råkar nämligen bo i Sörmland
              – tror jag handlar om utbildning, kunskap och samarbete. Det är
              en grund för att man ska kunna komma längre.
            </seg>
            <seg xml:id="i-eba0ef7ec9810309-0">
              När det gäller att nu komma någon vart i den här frågan ville
              Miljöpartiet anta det som 2010 års utredning föreslog. Johan Linander
              påstod att det var många som var emot det. Då kanske det är intressant
              att titta på vilka som var emot det. Brottsoffermyndigheten sade
              att det här var ett sätt att genomföra det. De som hade brottsofferperspektivet
              sade ja, och de som stod på den andra sidan sade nej.
            </seg>
          </u>
          <note type="speaker" xml:id="i-fb9be8e14468ea95-0">
            Anf. 164 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-10">
            <seg xml:id="i-4c69f431bf5d5273-0">
              Herr talman! Jag förstår att det är väldigt besvärande för Miljöpartiet
              att höra den här historiebeskrivningen.
            </seg>
            <seg xml:id="i-78fc8e04173d4063-0">
              När vi förändrade sexualbrottslagstiftningen väldigt mycket 2004/05
              var det inte en enda miljöpartist som röstade för samtyckeskravet.
              Det var tre vänsterpartister som var så starka i sin övertygelse
              att de bröt mot partilinjen, men det var inte en enda miljöpartist
              som kunde göra det. Jag förstår därför att historiebeskrivningen
              är besvärande, men det är tyvärr så den är för er del.
            </seg>
            <seg xml:id="i-48bdb8005f304dc0-0">
              När ni säger att det här är färdigutrett förstår jag att det
              är precis 2010 års utredningsförslag ni vill anta. Det kanske
              inte Socialdemokraterna vill. Hur ska ni då få ihop det? Kan ni
              berätta vad ni kommer överens om, vad ni gemensamt vill genomföra?
              Vi har hört mycket vad den ena och den andra vill, men vad kommer
              ni fram till tillsammans? Det är intressant för oss men framför
              allt för väljarna att höra så att man inte hela tiden får chansa.
              Kan det bli det ena eller kan det bli det andra? Chansa, så får
              ni se efter valet, är ständigt beskedet.
            </seg>
            <seg xml:id="i-87dcae4755173f5e-0">
              År 2010 års utredningsförslag fick remisskritik, av vilka remissinstanser?
              Ja, det är klart att det fanns de som var positiva, som hade brottsofferperspektivet
              – jättebra. Det är ju därför de är remissinstanser. Men om de
              som sedan ska använda lagstiftningen, åklagarna, säger att förslaget
              inte kommer att gå att använda rent praktiskt juridiskt för att
              nå ett åtal som vi kan ta till domstol, då är det rätt besvärande
              att få en sådan kritik.
            </seg>
            <seg xml:id="i-4a125811fbf0ee95-0">
              Jag förstår att ni väljer de remissinstanser som talar för precis
              det ni önskar er, men ni får vara lite hederliga och titta på
              vad fler tyngre juridiska instanser säger.
            </seg>
          </u>
          <note type="speaker" xml:id="i-9046844d6dd88b1f-0">
            Anf. 165 GUNVOR G ERICSON (MP) replik:
          </note>
          <u who="jan_ericson_c141e8" xml:id="i-34efe6574ad3d7e9-2">
            <seg xml:id="i-e51e327f2c173a01-0">
              Herr talman! Jag måste säga att Johan Linander är lysande bra
              på att försöka förlöjliga och använda härskartekniker. I ett tidigare
              replikskifte här användes ett språkbruk som att man inte lyssnade.
              Om jag skulle använda samma teknik tillbaka till Johan Linander
              skulle jag säga att Johan Linander inte lyssnade på vad jag sade.
            </seg>
            <seg xml:id="i-f8be8b3c2189ab16-0">
              I mitt anförande försökte jag beskriva att det här inte är någon
              quick fix, men det handlar om lag och också om normer och värderingar.
              Att det fortfarande kommer att vara svårt att utreda och döma
              i våldtäktsmål betvivlar jag inte. Det kräver kompetens. Jag sade
              också i mitt anförande att det är viktigt att ha den kompetensen.
            </seg>
            <seg xml:id="i-16cd9ce7f5c5a920-0">
              Det är väldigt många manliga jurister som är emot. Av någon anledning
              är det också väldigt många kvinnliga jurister som är för.
            </seg>
            <seg xml:id="i-f6d1e40393c60b08-0">
              Man kan titta på historiebeskrivningen fram och tillbaka, men
              vi kan titta på hur det ser ut den här mandatperioden. Vilka initiativ
              har Centerpartiet tagit, om man nu är det parti som verkligen
              har drivit den här frågan så hårt? Vilken modell förordar Centerpartiet
              att vi ska ha i samtyckeslagstiftningen? Jag har inte hört ett
              enda ord från Johan Linander om vilken teknik han vill använda.
            </seg>
          </u>
          <note type="speaker" xml:id="i-9fb95bea00fe47ff-0">
            Anf. 166 JOHAN LINANDER (C) replik:
          </note>
          <u who="johan_linander_6c27ef" xml:id="i-d161c46ee3965daa-11">
            <seg xml:id="i-ebbce61c1335d972-0">
              Herr talman! Jag beklagar den tråkiga debatteknik som Gunvor
              G Ericsson har och som vi inte brukar ha när justitieutskottet
              har debatter. Kanske den värsta härskarteknik man kan använda
              är att påstå att andra använder härskartekniker. Det är helt omöjligt
              att försvara sig mot det, så det är ett väldigt uttänkt sätt av
              debattören att göra så.
            </seg>
            <seg xml:id="i-4a00549d80d2fe41-0">
              Det är ingen quick fix. Då är vi åtminstone överens på ett plan.
              Men samtidigt säger ni i er reservation: Det här behöver inte
              utredas mer; det är bara att lagstifta. Men så enkelt är det inte.
            </seg>
            <seg xml:id="i-5bc716ec60b52b2b-0">
              Ska åklagaren som ska utreda och komma fram till ett åtal och
              domstolarna som sedan ska få det på sitt bord och förhoppningsvis,
              om det är ett brott som begåtts, komma till en fällande dom, då
              måste de använda den här lagstiftningen. Den måste vara tillräckligt
              bearbetad och ha förarbeten. I vanliga lagstiftningsärenden är
              vi väldigt noga med det. Och när det gäller straffrätten är det
              ännu viktigare, för det går inte att ha några tveksamheter om
              huruvida det ena eller andra är brottsligt. Finns det några tveksamheter
              blir det en friande dom. Då kan inte den lagstiftningen användas
              för att nå en fällande dom. Vi kan inte i efterhand säga: Men
              vi menade nog egentligen så här, så därför ska du dömas.
            </seg>
            <seg xml:id="i-0fcdeaa9c5ea83df-0">
              All straffrätt måste vara förutsägbar. Man måste veta vilken
              straffsats en handling är belagd med. Det går inte att komma med
              något slags oklar lagstiftning och säga: Vi kunde visserligen
              inte förstå att det var brottsligt, men nu ska ni dömas i alla
              fall.
            </seg>
            <seg xml:id="i-57d1666eecc2cee4-0">
              Denna rättsordning ska vi inte ha i Sverige. Vi har den inte
              och ska inte ha den i Sverige.
            </seg>
          </u>
          <note type="speaker" xml:id="i-cb1229f2f56ba404-0">
            Anf. 167 STEFAN SVANSTRÖM (KD):
          </note>
          <u who="unknown" xml:id="i-743e1409d5515a79-24">
            <seg xml:id="i-907cca41f87f66b1-0">
              Herr talman! Låt mig börja med att säga att vi kristdemokrater
              ställer oss bakom detta initiativ och så klart även regeringens
              aviserade utredning om att se över våldtäktsbrottet.
            </seg>
            <seg xml:id="i-c6d1d0dd8bb8c765-0">
              Vi har, som framgått här i debatten, under en lång rad år hävdat
              att vi behöver ha en sexualbrottslagstiftning där det tydligt
              framgår att ett nej är ett nej vid alla former av sexuellt umgänge.
              Vi är glada över att den här frågan återigen kommer upp till behandling
              och ser fram emot att hantera utfallet av den genomgång som nu
              ska göras såväl avseende frågan om en samtyckesparagraf som rent
              allmänt vad som kan göras för att fler av de anmälda fallen av
              sexuella övergrepp ska få en rättslig prövning och att därmed,
              förhoppningsvis, fler lagöverträdare kan fällas.
            </seg>
            <seg xml:id="i-de309885e64f3792-0">
              Precis som Miljöpartiet och Centerpartiet anser vi att det följer
              av Europadomstolens tolkning av Europakonventionen från 2003 att
              varje sexuell handling som inte bygger på samtycke ska kunna bestraffas,
              att den svenska lagen måste ändras.
            </seg>
            <seg xml:id="i-6575550c75f82ab8-0">
              Jag vill också lyfta fram att vi ser behovet av att pröva frågan
              om det bör införas ett oaktsamhetsrekvisit i sexualbrottsmål,
              så att den som inte ens försökt att tillförsäkra sig samtycke
              eller inte haft uppsåt att våldta men ändå anses ha gjort det
              ska kunna dömas när ord står mot ord. Vi tror och erfarenheterna
              från Norge visar att även Sverige bör införa den typen av bestämmelse
              i lagen.
            </seg>
            <seg xml:id="i-332bd886fd2250a2-0">
              Herr talman! Den här frågan måste dess värre ses i ljuset av
              en ganska dyster händelseutveckling där såväl andelen anmälningar
              som blir personuppklarade som de faktiskt fällande domarna inte
              har levt upp till vad vare sig allmänheten eller vi som lagstiftare
              hade förväntat oss. Under den senaste tiden har vi tvärtom kunnat
              konstatera att rättsväsendet i ett antal domar när det gäller
              misstänkta fall av sexuella övergrepp eller våldtäkt kommit till
              slutsatser som vi menar ligger långt ifrån det allmänna rättsmedvetandet.
              Det handlar om situationer där det är uppenbart att den misstänkte
              gärningsmannen har förstått eller borde ha förstått att samtycke
              inte förelåg och domstolen ändå landat i att det inte går att
              styrka straffansvar.
            </seg>
            <seg xml:id="i-00a662696d81abc0-0">
              Det handlar också om situationer där vad de flesta skulle anse
              vara ovidkommande omständigheter, exempelvis den allmänna synen
              på att bli smygfilmad i ett sexuellt sammanhang, har använts som
              förmildrande omständighet. Likaledes har i vissa fall lite väl
              osannolika förklaringar, som också tagits upp i debatten, godtagits
              för att frikänna eller radikalt sätta ned straffvärdet på ett
              konstaterat övergrepp.
            </seg>
            <seg xml:id="i-49d7fde489751ee9-0">
              Som lagstiftare är det ibland provocerande att höra de motiveringarna
              när man vet att det finns ett högst reellt brottsoffer av kött
              och blod som inte alls känner att det finns något förmildrande
              i det som han eller hon – det är oftast en hon – har utsatts för.
              Varje gång det händer försöker jag sätta mig in i brottsoffrets
              situation och förstå den hopplöshet den enskilde måste känna inte
              bara inför det som hänt vid själva övergreppet utan också inför
              hur eftermälet blivit när rättsväsendet har försökt att tolka
              händelseförloppet och de olika parternas utsagor.
            </seg>
            <seg xml:id="i-0d5f72640f5237e0-0">
              Här måste vi självklart ha respekt för att sexuella övergrepp
              sannolikt tillhör de svåraste rättsfallen som våra domstolar har
              att hantera. Bristen på bevis är förstås en del av förklaringen.
              Många gånger finns ju inte mycket mer än två personers berättelser
              där ord står mot ord. I sådana fall säger vår rättsfilosofi att
              domstolen hellre ska fria än fälla vilket även i framtiden kommer
              att leda till att många skyldiga inte kommer att kunna fällas
              hur mycket vi än skruvar i lagstiftningen.
            </seg>
            <seg xml:id="i-9e5eef2fb94ff82f-0">
              Denna omständighet kan vi lagstiftare aldrig komma runt. Hur
              gärna vi än skulle vilja att det gick att på något sätt dokumentera
              varje övergrepp så att gärningsmannens skuld var odiskutabel i
              rätten kommer vi sannolikt aldrig hamna i en situation där teknisk
              bevisning kommer att finnas i någon väsentligt större omfattning
              än i dag.
            </seg>
            <seg xml:id="i-bcaa5df476dff9b0-0">
              Herr talman! Alliansregeringen har gjort mycket på detta område
              för att skärpa lagstiftningen och se till att dessa brott uppgraderas.
              Vi ändrade hjälplöst tillstånd till särskilt utsatt situation.
              Vi har höjt straffen i allmänhet och i synnerhet vid sexualbrott
              mot barn. Vi har infört ett nytt brott som gäller kränkande fotografering.
            </seg>
            <seg xml:id="i-3dc688742741105c-0">
              Många av dessa ändringar trädde i kraft så sent som i somras.
              Ändå tycker jag mig se att vi inte får de resultat vi hade hoppats
              att lagändringarna skulle leda till. Vi måste ställa oss frågan:
              Vad kan då samhället göra för att fler som blivit offer för sexuella
              övergrepp eller våldtäkt ska få möjlighet till upprättelse och
              samtidigt förhindra att nya offer skördas?
            </seg>
            <seg xml:id="i-9e9f166474eed26c-0">
              Vi kristdemokrater tror det är åtskilligt. Trots att vi svenskar
              sätter en osedvanligt stor tilltro till rättsstat och rättsväsen
              måste vi inse att det inte primärt är våra domstolar som formar
              samhället när det gäller synen på sexuellt umgänge och vad som
              är okej i sådana sammanhang. Det har betydelse; jag säger ingenting
              om det. Men det är inte domstolarna som ensamma bestämmer detta.
            </seg>
            <seg xml:id="i-43c6d5a8d8fb4ed5-0">
              Menar vi allvar med att det sexuella våldet ska minska måste
              vi också tala mer om attityder och värderingar. Synen på vad som
              är accepterat sexuellt beteende formas av hela samhället, inte
              bara av lagar och domslut. Därför är det viktigt att vi i flera
              sammanhang fortsätter att markera att sexuella handlingar mot
              en annan persons vilja är förkastliga även om det i lagens mening
              inte går att fastställa brott.
            </seg>
            <seg xml:id="i-1407ce759a98697e-0">
              För oss kristdemokrater är det en central tanke att det finns
              grundläggande värderingar som leder varje människa. Till dessa
              hör respekt och lyhördhet, vilka är goda principer i all mänsklig
              interaktion, inte minst i intima situationer.
            </seg>
            <seg xml:id="i-cfad99a9f139611c-0">
              Det är vår förhoppning att en levande diskussion, gärna genom
              olika former av initiativ från civilsamhällets organisationer
              för dem som någon gång drabbats av sexuella övergrepp, ska bistå
              oss som lagstiftare i att uppnå det som för alla borde vara en
              självklarhet: absolut nolltolerans mot sexuella övergrepp och
              sexuellt våld och en hundraprocentig respekt för att ett nej alltid
              är ett nej i alla sexuella sammanhang.
            </seg>
            <seg xml:id="i-4779c41967c589d6-0">
              Jag yrkar med detta bifall till utskottets förslag i betänkandet
              och ser med tillförsikt fram mot det viktiga arbete som nu tar
              vid.
            </seg>
          </u>
          <note xml:id="i-8d593db184959a84-5">
            Överläggningen var härmed avslutad.
          </note>
          <note xml:id="i-13222a4faa184757-0">
            17 § Bordläggning
          </note>
          <note xml:id="i-28ccdbb7681a756e-0">
            Följande dokument anmäldes och bordlades:
          </note>
          <note xml:id="i-c8d3240f7da6b5d2-0">
            18 § Anmälan om interpellationer
          </note>
          <note xml:id="i-4b9e7c2652e56b24-0">
            Följande interpellationer hade framställts:
          </note>
          <note xml:id="i-abce9ac3ebfb8411-0">
            den 27 februari
          </note>
          <note xml:id="i-69ceec36b17b30dd-0">
            Cecilia Dalman Eek
          </note>
          <note xml:id="i-3b8ce406b39db71e-0">
            Jabar Amin
          </note>
          <note xml:id="i-3a36753917c49760-0">
            Amineh Kakabaveh
          </note>
          <note xml:id="i-45ec7e0a4e5c912d-0">
            19 § Anmälan om frågor för skriftliga svar
          </note>
          <note xml:id="i-b82d215e7105d227-0">
            Följande frågor för skriftliga svar hade framställts:
          </note>
          <note xml:id="i-abce9ac3ebfb8411-1">
            den 27 februari
          </note>
          <note xml:id="i-9bfadae02e96936b-0">
            Jonas Eriksson
          </note>
          <note xml:id="i-9bfadae02e96936b-1">
            Jonas Eriksson
          </note>
          <note xml:id="i-9bfadae02e96936b-2">
            Jonas Eriksson
          </note>
          <note xml:id="i-9bfadae02e96936b-3">
            Jonas Eriksson
          </note>
          <note xml:id="i-9bfadae02e96936b-4">
            Jonas Eriksson
          </note>
          <note xml:id="i-8953380690e07640-0">
            Tomas Eneroth
          </note>
          <note xml:id="i-3a36753917c49760-1">
            Amineh Kakabaveh
          </note>
          <note xml:id="i-178f47645a44544c-0">
            20 § Kammaren åtskildes kl. 21.14.
          </note>
          <note xml:id="i-eaba14994362d07d-0">
            Förhandlingarna leddes
          </note>
          <note xml:id="i-2d11272808e7fc9d-0">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
