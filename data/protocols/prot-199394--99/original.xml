<protocol id="prot-199394--99">
  <contentBlock ix="0">
    <textBlock ix="0">1 §  Hänvisning av ärenden till utskott och beslut om förkortad motionstid</textBlock>
    <textBlock ix="1">Föredrogs och hänvisades</textBlock>
    <textBlock ix="2">Förslag</textBlock>
    <textBlock ix="3">1993/94:RFK3 Förvaltningskontorets förslag om Nordiska rådets svenska delegation till konstitutionsutskottet</textBlock>
    <textBlock ix="4">Riksdagens förvaltningskontor hade föreslagit att riksdagen skulle besluta att motionstiden för denna skrivelse förkortades till sju dagar.</textBlock>
    <textBlock ix="5">Kammaren beslöt förkorta motionstiden till att utgå torsdagen den 5 maj.</textBlock>
    <textBlock ix="6">Motionerna</textBlock>
    <textBlock ix="7">1993/94:N35--N40 till näringsutskottet</textBlock>
    <textBlock ix="8">1993/94:Fi23--Fi29 till finansutskottet</textBlock>
    <textBlock ix="9">2 §  Beslut rörande utskottsbetänkanden som slutdebatterats den  29 april</textBlock>
    <textBlock ix="10">TU25 Kommunikationsforskning</textBlock>
    <textBlock ix="11">Kammaren biföll utskottets hemställan.</textBlock>
    <textBlock ix="12">TU26 Vägverket</textBlock>
    <textBlock ix="13">Mom. 6 (medelsanvisning för drift och underhåll av statliga vägar)</textBlock>
    <textBlock ix="14">1. utskottet</textBlock>
    <textBlock ix="15">2. res. 2 i motsvarande del (s)</textBlock>
    <textBlock ix="16">Votering:</textBlock>
    <textBlock ix="17">157 för utskottet</textBlock>
    <textBlock ix="18">116 för res. 2</textBlock>
    <textBlock ix="19">5 avstod</textBlock>
    <textBlock ix="20">71 frånvarande</textBlock>
    <textBlock ix="21">Kammaren biföll utskottets hemställan.</textBlock>
    <textBlock ix="22">Partivis fördelning av rösterna:</textBlock>
    <textBlock ix="23">För utskottet:</textBlock>
    <textBlock ix="24">72 m, 22 fp, 24 c, 20 kds, 18 nyd, 1 -</textBlock>
    <textBlock ix="25">För res. 2:</textBlock>
    <textBlock ix="26">111 s, 5 v</textBlock>
    <textBlock ix="27">Avstod:</textBlock>
    <textBlock ix="28">5 v</textBlock>
    <textBlock ix="29">Frånvarande:</textBlock>
    <textBlock ix="30">27 s, 8 m, 11 fp, 7 c, 6 kds, 5 nyd, 4 v, 3 -</textBlock>
    <textBlock ix="31">Mom. 7 (ökade insatser för drift och underhåll av det statliga vägnätet)</textBlock>
    <textBlock ix="32">1. utskottet</textBlock>
    <textBlock ix="33">2. res. 2 i motsvarande del (s)</textBlock>
    <textBlock ix="34">Votering:</textBlock>
    <textBlock ix="35">147 för utskottet</textBlock>
    <textBlock ix="36">113 för res. 2</textBlock>
    <textBlock ix="37">18 avstod</textBlock>
    <textBlock ix="38">71 frånvarande</textBlock>
    <textBlock ix="39">Kammaren biföll utskottets hemställan.</textBlock>
    <textBlock ix="40">Partivis fördelning av rösterna:</textBlock>
    <textBlock ix="41">För utskottet:</textBlock>
    <textBlock ix="42">72 m, 22 fp, 24 c, 20 kds, 8 nyd, 1 -</textBlock>
    <textBlock ix="43">För res. 2:</textBlock>
    <textBlock ix="44">111 s, 2 v</textBlock>
    <textBlock ix="45">Avstod:</textBlock>
    <textBlock ix="46">10 nyd, 8 v</textBlock>
    <textBlock ix="47">Frånvarande:</textBlock>
    <textBlock ix="48">27 s, 8 m, 11 fp, 7 c, 6 kds, 5 nyd, 4 v, 3 -</textBlock>
    <textBlock ix="49">Kenneth Attefors (nyd) anmälde att avsett att avstå från att rösta men markerats ha röstat ja.</textBlock>
    <textBlock ix="50">Övriga moment</textBlock>
    <textBlock ix="51">Kammaren biföll utskottets hemställan.</textBlock>
    <textBlock ix="52">TU27 Trafiksäkerhetsfrågor</textBlock>
    <textBlock ix="53">Mom. 1 (information till invandrare och flyktingar)</textBlock>
    <textBlock ix="54">1. utskottet</textBlock>
    <textBlock ix="55">2. res. 1 (s)</textBlock>
    <textBlock ix="56">Votering:</textBlock>
    <textBlock ix="57">157 för utskottet</textBlock>
    <textBlock ix="58">121 för res. 1</textBlock>
    <textBlock ix="59">71 frånvarande</textBlock>
    <textBlock ix="60">Kammaren biföll utskottets hemställan.</textBlock>
    <textBlock ix="61">Partivis fördelning av rösterna:</textBlock>
    <textBlock ix="62">För utskottet:</textBlock>
    <textBlock ix="63">72 m, 22 fp, 24 c, 20 kds, 18 nyd, 1 -</textBlock>
    <textBlock ix="64">För res. 1:</textBlock>
    <textBlock ix="65">111 s, 10 v</textBlock>
    <textBlock ix="66">Frånvarande:</textBlock>
    <textBlock ix="67">27 s, 8 m, 11 fp, 7 c, 6 kds, 5 nyd, 4 v, 3 -</textBlock>
    <textBlock ix="68">Mom. 2 (trafikantutbildning i skolan)</textBlock>
    <textBlock ix="69">1. utskottet</textBlock>
    <textBlock ix="70">2. res. 2 (s)</textBlock>
    <textBlock ix="71">Votering:</textBlock>
    <textBlock ix="72">159 för utskottet</textBlock>
    <textBlock ix="73">119 för res. 2</textBlock>
    <textBlock ix="74">71 frånvarande</textBlock>
    <textBlock ix="75">Kammaren biföll utskottets hemställan.</textBlock>
    <textBlock ix="76">Partivis fördelning av rösterna:</textBlock>
    <textBlock ix="77">För utskottet:</textBlock>
    <textBlock ix="78">72 m, 22 fp, 24 c, 20 kds, 19 nyd, 1 v, 1 -</textBlock>
    <textBlock ix="79">För res. 2:</textBlock>
    <textBlock ix="80">111 s, 8 v</textBlock>
    <textBlock ix="81">Frånvarande:</textBlock>
    <textBlock ix="82">27 s, 8 m, 11 fp, 7 c, 6 kds, 4 nyd, 5 v, 3 -</textBlock>
    <textBlock ix="83">Mom. 5 (organisationen av parkeringsövervakningen)</textBlock>
    <textBlock ix="84">1. utskottet</textBlock>
    <textBlock ix="85">2. res. 3 (nyd)</textBlock>
    <textBlock ix="86">Votering:</textBlock>
    <textBlock ix="87">257 för utskottet</textBlock>
    <textBlock ix="88">19 för res. 3</textBlock>
    <textBlock ix="89">73 frånvarande</textBlock>
    <textBlock ix="90">Kammaren biföll utskottets hemställan.</textBlock>
    <textBlock ix="91">Partivis fördelning av rösterna:</textBlock>
    <textBlock ix="92">För utskottet:</textBlock>
    <textBlock ix="93">110 s, 72 m, 20 fp, 24 c, 20 kds, 10 v, 1 -</textBlock>
    <textBlock ix="94">För res. 3:</textBlock>
    <textBlock ix="95">19 nyd</textBlock>
    <textBlock ix="96">Frånvarande:</textBlock>
    <textBlock ix="97">28 s, 8 m, 13 fp, 7 c, 6 kds, 4 nyd, 4 v, 3 -</textBlock>
    <textBlock ix="98">Mom. 6 (felparkeringsavgiftens storlek, m.m.)</textBlock>
    <textBlock ix="99">1. utskottet</textBlock>
    <textBlock ix="100">2. res. 4 (nyd)</textBlock>
    <textBlock ix="101">Votering:</textBlock>
    <textBlock ix="102">257 för utskottet</textBlock>
    <textBlock ix="103">20 för res. 4</textBlock>
    <textBlock ix="104">72 frånvarande</textBlock>
    <textBlock ix="105">Kammaren biföll utskottets hemställan.</textBlock>
    <textBlock ix="106">Partivis fördelning av rösterna:</textBlock>
    <textBlock ix="107">För utskottet:</textBlock>
    <textBlock ix="108">110 s, 72 m, 21 fp, 24 c, 19 kds, 10 v, 1 -</textBlock>
    <textBlock ix="109">För res. 4:</textBlock>
    <textBlock ix="110">1 s, 19 nyd</textBlock>
    <textBlock ix="111">Frånvarande:</textBlock>
    <textBlock ix="112">27 s, 8 m, 12 fp, 7 c, 7 kds, 4 nyd, 4 v, 3 -</textBlock>
    <textBlock ix="113">Mom. 9 (hastighetsgräns på motorväg)</textBlock>
    <textBlock ix="114">1. utskottet</textBlock>
    <textBlock ix="115">2. res. 6 (nyd)</textBlock>
    <textBlock ix="116">Votering:</textBlock>
    <textBlock ix="117">256 för utskottet</textBlock>
    <textBlock ix="118">20 för res. 6</textBlock>
    <textBlock ix="119">73 frånvarande</textBlock>
    <textBlock ix="120">Kammaren biföll utskottets hemställan.</textBlock>
    <textBlock ix="121">Partivis fördelning av rösterna:</textBlock>
    <textBlock ix="122">För utskottet:</textBlock>
    <textBlock ix="123">111 s, 72 m, 20 fp, 22 c, 20 kds, 10 v, 1 -</textBlock>
    <textBlock ix="124">För res. 6:</textBlock>
    <textBlock ix="125">1 c, 19 nyd</textBlock>
    <textBlock ix="126">Frånvarande:</textBlock>
    <textBlock ix="127">27 s, 8 m, 13 fp, 8 c, 6 kds, 4 nyd, 4 v, 3 -</textBlock>
    <textBlock ix="128">Mom. 17 (villkoren för godtagande av anordningar för avgasrening)</textBlock>
    <textBlock ix="129">1. utskottet</textBlock>
    <textBlock ix="130">2. res. 7 (nyd)</textBlock>
    <textBlock ix="131">Votering:</textBlock>
    <textBlock ix="132">259 för utskottet</textBlock>
    <textBlock ix="133">19 för res. 7</textBlock>
    <textBlock ix="134">71 frånvarande</textBlock>
    <textBlock ix="135">Kammaren biföll utskottets hemställan.</textBlock>
    <textBlock ix="136">Partivis fördelning av rösterna:</textBlock>
    <textBlock ix="137">För utskottet:</textBlock>
    <textBlock ix="138">111 s, 72 m, 22 fp, 23 c, 20 kds, 10 v, 1 -</textBlock>
    <textBlock ix="139">För res. 7:</textBlock>
    <textBlock ix="140">19 nyd</textBlock>
    <textBlock ix="141">Frånvarande:</textBlock>
    <textBlock ix="142">27 s, 8 m, 11 fp, 8 c, 6 kds, 4 nyd, 4 v, 3 -</textBlock>
    <textBlock ix="143">Mom. 20 (krav på reflexsele i bilar)</textBlock>
    <textBlock ix="144">1. utskottet</textBlock>
    <textBlock ix="145">2. res. 8 (s)</textBlock>
    <textBlock ix="146">Votering:</textBlock>
    <textBlock ix="147">157 för utskottet</textBlock>
    <textBlock ix="148">122 för res. 8</textBlock>
    <textBlock ix="149">70 frånvarande</textBlock>
    <textBlock ix="150">Kammaren biföll utskottets hemställan.</textBlock>
    <textBlock ix="151">Partivis fördelning av rösterna:</textBlock>
    <textBlock ix="152">För utskottet:</textBlock>
    <textBlock ix="153">72 m, 22 fp, 23 c, 20 kds, 19 nyd, 1 -</textBlock>
    <textBlock ix="154">För res. 8:</textBlock>
    <textBlock ix="155">111 s, 1 c, 10 v</textBlock>
    <textBlock ix="156">Frånvarande:</textBlock>
    <textBlock ix="157">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="158">Mom. 27 (utbildning m.m. för den sänkta övningskörningsåldern)</textBlock>
    <textBlock ix="159">1. utskottet</textBlock>
    <textBlock ix="160">2. res. 9 (s)</textBlock>
    <textBlock ix="161">Votering:</textBlock>
    <textBlock ix="162">157 för utskottet</textBlock>
    <textBlock ix="163">121 för res. 9</textBlock>
    <textBlock ix="164">71 frånvarande</textBlock>
    <textBlock ix="165">Kammaren biföll utskottets hemställan.</textBlock>
    <textBlock ix="166">Partivis fördelning av rösterna:</textBlock>
    <textBlock ix="167">För utskottet:</textBlock>
    <textBlock ix="168">72 m, 21 fp, 24 c, 20 kds, 19 nyd, 1 -</textBlock>
    <textBlock ix="169">För res. 9:</textBlock>
    <textBlock ix="170">111 s, 10 v</textBlock>
    <textBlock ix="171">Frånvarande:</textBlock>
    <textBlock ix="172">27 s, 8 m, 12 fp, 7 c, 6 kds, 4 nyd, 4 v, 3 -</textBlock>
    <textBlock ix="173">Övriga moment</textBlock>
    <textBlock ix="174">Kammaren biföll utskottets hemställan.</textBlock>
    <textBlock ix="175">SfU13 Studiestöd m.m.</textBlock>
    <textBlock ix="176">Mom. 10 (kollektiva ansökningar)</textBlock>
    <textBlock ix="177">1. utskottet</textBlock>
    <textBlock ix="178">2. res. 2 (s)</textBlock>
    <textBlock ix="179">Votering:</textBlock>
    <textBlock ix="180">156 för utskottet</textBlock>
    <textBlock ix="181">121 för res. 2</textBlock>
    <textBlock ix="182">72 frånvarande</textBlock>
    <textBlock ix="183">Kammaren biföll utskottets hemställan.</textBlock>
    <textBlock ix="184">Partivis fördelning av rösterna:</textBlock>
    <textBlock ix="185">För utskottet:</textBlock>
    <textBlock ix="186">72 m, 22 fp, 23 c, 19 kds, 19 nyd, 1 -</textBlock>
    <textBlock ix="187">För res. 2:</textBlock>
    <textBlock ix="188">111 s, 10 v</textBlock>
    <textBlock ix="189">Frånvarande:</textBlock>
    <textBlock ix="190">27 s, 8 m, 11 fp, 8 c, 7 kds, 4 nyd, 4 v, 3 -</textBlock>
    <textBlock ix="191">Mom. 12 (särskilt vuxenstudiestöd vid YTH- utbildning)</textBlock>
    <textBlock ix="192">1. utskottet</textBlock>
    <textBlock ix="193">2. res. 3 (s)</textBlock>
    <textBlock ix="194">Votering:</textBlock>
    <textBlock ix="195">156 för utskottet</textBlock>
    <textBlock ix="196">121 för res. 3</textBlock>
    <textBlock ix="197">2 avstod</textBlock>
    <textBlock ix="198">70 frånvarande</textBlock>
    <textBlock ix="199">Kammaren biföll utskottets hemställan.</textBlock>
    <textBlock ix="200">Partivis fördelning av rösterna:</textBlock>
    <textBlock ix="201">För utskottet:</textBlock>
    <textBlock ix="202">72 m, 22 fp, 24 c, 20 kds, 17 nyd, 1 -</textBlock>
    <textBlock ix="203">För res. 3:</textBlock>
    <textBlock ix="204">111 s, 10 v</textBlock>
    <textBlock ix="205">Avstod:</textBlock>
    <textBlock ix="206">2 nyd</textBlock>
    <textBlock ix="207">Frånvarande:</textBlock>
    <textBlock ix="208">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="209">Övriga moment</textBlock>
    <textBlock ix="210">Kammaren biföll utskottets hemställan.</textBlock>
    <textBlock ix="211">KrU19 Allmän kulturverksamhet m.m.</textBlock>
    <textBlock ix="212">Mom. 3 (beräknande av medel för anslagsposten Centrumbildningar)</textBlock>
    <textBlock ix="213">1. utskottet</textBlock>
    <textBlock ix="214">2. res. 3 (s)</textBlock>
    <textBlock ix="215">Votering:</textBlock>
    <textBlock ix="216">158 för utskottet</textBlock>
    <textBlock ix="217">121 för res. 3</textBlock>
    <textBlock ix="218">70 frånvarande</textBlock>
    <textBlock ix="219">Kammaren biföll utskottets hemställan.</textBlock>
    <textBlock ix="220">Partivis fördelning av rösterna:</textBlock>
    <textBlock ix="221">För utskottet:</textBlock>
    <textBlock ix="222">72 m, 22 fp, 24 c, 20 kds, 19 nyd, 1 -</textBlock>
    <textBlock ix="223">För res. 3:</textBlock>
    <textBlock ix="224">111 s, 10 v</textBlock>
    <textBlock ix="225">Frånvarande:</textBlock>
    <textBlock ix="226">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="227">Mom. 10 (framtida bidrag till Sveriges invandrarinstitut och museum)</textBlock>
    <textBlock ix="228">1. utskottet</textBlock>
    <textBlock ix="229">2. res. 6 (s)</textBlock>
    <textBlock ix="230">Kammaren biföll utskottets hemställan med acklamation.</textBlock>
    <textBlock ix="231">Mom. 12 (beräknande av medel för anslagsposten Organisationer inom bild- och formkonstområdet)</textBlock>
    <textBlock ix="232">1. utskottet</textBlock>
    <textBlock ix="233">2. res. 7 (s)</textBlock>
    <textBlock ix="234">Votering:</textBlock>
    <textBlock ix="235">142 för utskottet</textBlock>
    <textBlock ix="236">121 för res. 7</textBlock>
    <textBlock ix="237">15 avstod</textBlock>
    <textBlock ix="238">71 frånvarande</textBlock>
    <textBlock ix="239">Kammaren biföll utskottets hemställan.</textBlock>
    <textBlock ix="240">Partivis fördelning av rösterna:</textBlock>
    <textBlock ix="241">För utskottet:</textBlock>
    <textBlock ix="242">71 m, 22 fp, 24 c, 20 kds, 4 nyd, 1 -</textBlock>
    <textBlock ix="243">För res. 7:</textBlock>
    <textBlock ix="244">111 s, 10 v</textBlock>
    <textBlock ix="245">Avstod:</textBlock>
    <textBlock ix="246">15 nyd</textBlock>
    <textBlock ix="247">Frånvarande:</textBlock>
    <textBlock ix="248">27 s, 9 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="249">Mom. 21 (beräknande av medel för anslagsposten Kultur i arbetslivet)</textBlock>
    <textBlock ix="250">1. utskottet</textBlock>
    <textBlock ix="251">2. res. 17 (s)</textBlock>
    <textBlock ix="252">Votering:</textBlock>
    <textBlock ix="253">158 för utskottet</textBlock>
    <textBlock ix="254">121 för res. 17</textBlock>
    <textBlock ix="255">70 frånvarande</textBlock>
    <textBlock ix="256">Kammaren biföll utskottets hemställan.</textBlock>
    <textBlock ix="257">Partivis fördelning av rösterna:</textBlock>
    <textBlock ix="258">För utskottet:</textBlock>
    <textBlock ix="259">72 m, 22 fp, 24 c, 20 kds, 19 nyd, 1 -</textBlock>
    <textBlock ix="260">För res. 17:</textBlock>
    <textBlock ix="261">111 s, 10 v</textBlock>
    <textBlock ix="262">Frånvarande:</textBlock>
    <textBlock ix="263">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="264">Mom. 25 (beräknande av medel för anslagsposten Till Statens kulturråds disposition för utvecklingsverksamhet)</textBlock>
    <textBlock ix="265">Kammaren biföll utskottets hemställan med acklamation.</textBlock>
    <textBlock ix="266">Mom. 27 (beräknande av medel för en ny anslagspost Kultur/medier i skolan)</textBlock>
    <textBlock ix="267">1. utskottet</textBlock>
    <textBlock ix="268">2. res. 22 (s)</textBlock>
    <textBlock ix="269">3. men. i motsvarande del (v)</textBlock>
    <textBlock ix="270">Förberedande votering:</textBlock>
    <textBlock ix="271">109 för res. 22</textBlock>
    <textBlock ix="272">11 för men.</textBlock>
    <textBlock ix="273">158 avstod</textBlock>
    <textBlock ix="274">71 frånvarande</textBlock>
    <textBlock ix="275">Kammaren biträdde res. 22.</textBlock>
    <textBlock ix="276">Huvudvotering:</textBlock>
    <textBlock ix="277">158 för utskottet</textBlock>
    <textBlock ix="278">121 för res. 22</textBlock>
    <textBlock ix="279">70 frånvarande</textBlock>
    <textBlock ix="280">Kammaren biföll utskottets hemställan.</textBlock>
    <textBlock ix="281">Partivis fördelning av rösterna:</textBlock>
    <textBlock ix="282">För utskottet:</textBlock>
    <textBlock ix="283">72 m, 22 fp, 24 c, 20 kds, 19 nyd, 1 -</textBlock>
    <textBlock ix="284">För res. 22:</textBlock>
    <textBlock ix="285">111 s, 10 v</textBlock>
    <textBlock ix="286">Frånvarande:</textBlock>
    <textBlock ix="287">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="288">Mom. 28--33 (beräknande av medel för en ny anslagspost Kultur/medier i barn- och skolbarnsomsorg samt fritidsgårdar, m.m.)</textBlock>
    <textBlock ix="289">1. utskottet</textBlock>
    <textBlock ix="290">2. res. 23 i motsvarande del (s)</textBlock>
    <textBlock ix="291">Votering:</textBlock>
    <textBlock ix="292">158 för utskottet</textBlock>
    <textBlock ix="293">121 för res. 23</textBlock>
    <textBlock ix="294">70 frånvarande</textBlock>
    <textBlock ix="295">Kammaren biföll utskottets hemställan.</textBlock>
    <textBlock ix="296">Partivis fördelning av rösterna:</textBlock>
    <textBlock ix="297">För utskottet:</textBlock>
    <textBlock ix="298">72 m, 22 fp, 24 c, 20 kds, 19 nyd, 1 -</textBlock>
    <textBlock ix="299">För res. 23:</textBlock>
    <textBlock ix="300">111 s, 10 v</textBlock>
    <textBlock ix="301">Frånvarande:</textBlock>
    <textBlock ix="302">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="303">Övriga moment</textBlock>
    <textBlock ix="304">Kammaren biföll utskottets hemställan.</textBlock>
    <textBlock ix="305">KrU23 Arkiv m.m.</textBlock>
    <textBlock ix="306">Kammaren biföll utskottets hemställan.</textBlock>
    <textBlock ix="307">KrU24 Arkivet för ljud och bild</textBlock>
    <textBlock ix="308">Kammaren biföll utskottets hemställan.</textBlock>
    <textBlock ix="309">KrU27 Forskning</textBlock>
    <textBlock ix="310">Kammaren biföll utskottets hemställan.</textBlock>
    <textBlock ix="311">KrU28 Massmedier m.m.</textBlock>
    <textBlock ix="312">Mom. 6 (medelsanvisningen till Stöd till filmkulturell verksamhet)</textBlock>
    <textBlock ix="313">1. utskottet</textBlock>
    <textBlock ix="314">2. res. 1 (s)</textBlock>
    <textBlock ix="315">3. men. (v)</textBlock>
    <textBlock ix="316">Förberedande votering:</textBlock>
    <textBlock ix="317">117 för res. 1</textBlock>
    <textBlock ix="318">10 för men.</textBlock>
    <textBlock ix="319">152 avstod</textBlock>
    <textBlock ix="320">70 frånvarande</textBlock>
    <textBlock ix="321">Kammareen biträdde res. 1.</textBlock>
    <textBlock ix="322">Huvudvotering:</textBlock>
    <textBlock ix="323">158 för utskottet</textBlock>
    <textBlock ix="324">121 för res. 1</textBlock>
    <textBlock ix="325">70 frånvarande</textBlock>
    <textBlock ix="326">Kammaren biföll utskottets hemställan.</textBlock>
    <textBlock ix="327">Partivis fördelning av rösterna:</textBlock>
    <textBlock ix="328">För utskottet:</textBlock>
    <textBlock ix="329">72 m, 22 fp, 24 c, 20 kds, 19 nyd, 1 -</textBlock>
    <textBlock ix="330">För res. 1:</textBlock>
    <textBlock ix="331">111 s, 10 v</textBlock>
    <textBlock ix="332">Frånvarande:</textBlock>
    <textBlock ix="333">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="334">Mom. 7 (Filminstitutets import av vuxenfilm)</textBlock>
    <textBlock ix="335">1. utskottet</textBlock>
    <textBlock ix="336">2. res. 2 (s)</textBlock>
    <textBlock ix="337">Votering:</textBlock>
    <textBlock ix="338">158 för utskottet</textBlock>
    <textBlock ix="339">121 för res. 2</textBlock>
    <textBlock ix="340">70 frånvarande</textBlock>
    <textBlock ix="341">Kammaren biföll utskottets hemställan.</textBlock>
    <textBlock ix="342">Partivis fördelning av rösterna:</textBlock>
    <textBlock ix="343">För utskottet:</textBlock>
    <textBlock ix="344">72 m, 22 fp, 24 c, 20 kds, 19 nyd, 1 -</textBlock>
    <textBlock ix="345">För res. 2:</textBlock>
    <textBlock ix="346">111 s, 10 v</textBlock>
    <textBlock ix="347">Frånvarande:</textBlock>
    <textBlock ix="348">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="349">Mom. 20 (medelsanvisningen till Bidrag till dokumentation av medieutvecklingen och till europeiskt mediesamarbete)</textBlock>
    <textBlock ix="350">1. utskottet</textBlock>
    <textBlock ix="351">2. res. 8 (s)</textBlock>
    <textBlock ix="352">Votering:</textBlock>
    <textBlock ix="353">157 för utskottet</textBlock>
    <textBlock ix="354">121 för res. 8</textBlock>
    <textBlock ix="355">71 frånvarande</textBlock>
    <textBlock ix="356">Kammaren biföll utskottets hemställan.</textBlock>
    <textBlock ix="357">Partivis fördelning av rösterna:</textBlock>
    <textBlock ix="358">För utskottet:</textBlock>
    <textBlock ix="359">72 m, 22 fp, 23 c, 20 kds, 19 nyd, 1 -</textBlock>
    <textBlock ix="360">För res. 8:</textBlock>
    <textBlock ix="361">110 s, 1 c, 10 v</textBlock>
    <textBlock ix="362">Frånvarande:</textBlock>
    <textBlock ix="363">28 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="364">Övriga moment</textBlock>
    <textBlock ix="365">Kammaren biföll utskottets hemställan.</textBlock>
    <textBlock ix="366">UbU8 Anslag till högre utbildning och forskning</textBlock>
    <textBlock ix="367">Mom. 7 (utökning av den grundläggande högskoleutbildningens omfattning budgetåret 1994/95 utöver vad regeringen aviserat)</textBlock>
    <textBlock ix="368">1. utskottet</textBlock>
    <textBlock ix="369">2. res. 2 (s)</textBlock>
    <textBlock ix="370">Votering:</textBlock>
    <textBlock ix="371">158 för utskottet</textBlock>
    <textBlock ix="372">121 för res.</textBlock>
    <textBlock ix="373">70 frånvarande</textBlock>
    <textBlock ix="374">Kammaren biföll utskottets hemställan.</textBlock>
    <textBlock ix="375">Partivis fördelning av rösterna:</textBlock>
    <textBlock ix="376">För utskottet:</textBlock>
    <textBlock ix="377">72 m, 22 fp, 24 c, 20 kds, 19 nyd, 1 -</textBlock>
    <textBlock ix="378">För res. 2:</textBlock>
    <textBlock ix="379">111 s, 10 v</textBlock>
    <textBlock ix="380">Frånvarande:</textBlock>
    <textBlock ix="381">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="382">Mom. 11 (planering för utökning av yrkesteknisk högskoleutbildning)</textBlock>
    <textBlock ix="383">1. utskottet</textBlock>
    <textBlock ix="384">2. res. 5 (s)</textBlock>
    <textBlock ix="385">Votering:</textBlock>
    <textBlock ix="386">158 för utskottet</textBlock>
    <textBlock ix="387">121 för res. 5</textBlock>
    <textBlock ix="388">70 frånvarande</textBlock>
    <textBlock ix="389">Kammaren biföll utskottets hemställan.</textBlock>
    <textBlock ix="390">Partivis fördelning av rösterna:</textBlock>
    <textBlock ix="391">För utskottet:</textBlock>
    <textBlock ix="392">72 m, 22 fp, 24 c, 20 kds, 19 nyd, 1 -</textBlock>
    <textBlock ix="393">För res. 5:</textBlock>
    <textBlock ix="394">111 s, 10 v</textBlock>
    <textBlock ix="395">Frånvarande:</textBlock>
    <textBlock ix="396">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="397">Mom. 69 (yrkesteknisk högskoleutbildning vid Högskolan i Trollhättan/Uddevalla)</textBlock>
    <textBlock ix="398">Yrkanden:</textBlock>
    <textBlock ix="399">1. utskottet</textBlock>
    <textBlock ix="400">2. utskottets hemställan med den ändring däri som föranleddes av bifall till mot. Ub614 yrk. 2 (s) och mot Ub702 (v)</textBlock>
    <textBlock ix="401">Votering:</textBlock>
    <textBlock ix="402">256 för utskottet</textBlock>
    <textBlock ix="403">20 för mot.</textBlock>
    <textBlock ix="404">2 avstod</textBlock>
    <textBlock ix="405">71 frånvarande</textBlock>
    <textBlock ix="406">Kammaren biföll utskottets hemställan.</textBlock>
    <textBlock ix="407">Partivis fördelning av rösterna:</textBlock>
    <textBlock ix="408">För utskottet:</textBlock>
    <textBlock ix="409">101 s, 72 m, 22 fp, 23 c, 20 kds, 17 nyd, 1 -</textBlock>
    <textBlock ix="410">För mot.:</textBlock>
    <textBlock ix="411">7 s, 1 c, 2 nyd, 10 v</textBlock>
    <textBlock ix="412">Avstod:</textBlock>
    <textBlock ix="413">2 s</textBlock>
    <textBlock ix="414">Frånvarande:</textBlock>
    <textBlock ix="415">28 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="416">Bengt Lindqvist (s) anmälde att han avsett att rösta ja men markerats ha avstått från att rösta.</textBlock>
    <textBlock ix="417">Mom. 70 (anslagsbeloppet under Högskolan i Trollhättan/Uddevalla: Grundutbildning)</textBlock>
    <textBlock ix="418">Yrkanden:</textBlock>
    <textBlock ix="419">1. utskottet</textBlock>
    <textBlock ix="420">2. utskottets hemställan med den ändring däri som föranleddes av bifall till mot. Ub644 (c) och Ub728 (m)</textBlock>
    <textBlock ix="421">Votering:</textBlock>
    <textBlock ix="422">262 för utskottet</textBlock>
    <textBlock ix="423">13 för mot.</textBlock>
    <textBlock ix="424">2 avstod</textBlock>
    <textBlock ix="425">72 frånvarande</textBlock>
    <textBlock ix="426">Kammaren biföll utskottets hemställan.</textBlock>
    <textBlock ix="427">Partivis fördelning av rösterna:</textBlock>
    <textBlock ix="428">För utskottet:</textBlock>
    <textBlock ix="429">109 s, 71 m, 21 fp, 23 c, 19 kds, 17 nyd, 1 v, 1</textBlock>
    <textBlock ix="430">För mot.:</textBlock>
    <textBlock ix="431">1 m, 1 c, 1 kds, 2 nyd, 8 v</textBlock>
    <textBlock ix="432">Avstod:</textBlock>
    <textBlock ix="433">1 fp, 1 v</textBlock>
    <textBlock ix="434">Frånvarande:</textBlock>
    <textBlock ix="435">29 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="436">Mom. 88 (bidrag till Handelshögskolan i Stockholm)</textBlock>
    <textBlock ix="437">1. utskottet</textBlock>
    <textBlock ix="438">2. res. 9 (s)</textBlock>
    <textBlock ix="439">Votering:</textBlock>
    <textBlock ix="440">156 för utskottet</textBlock>
    <textBlock ix="441">121 för res. 9</textBlock>
    <textBlock ix="442">72 frånvarande</textBlock>
    <textBlock ix="443">Kammaren biföll utskottets hemställan.</textBlock>
    <textBlock ix="444">Partivis fördelning av rösterna:</textBlock>
    <textBlock ix="445">För utskottet:</textBlock>
    <textBlock ix="446">72 m, 21 fp, 24 c, 19 kds, 19 nyd, 1 -</textBlock>
    <textBlock ix="447">För res. 9:</textBlock>
    <textBlock ix="448">111 s, 10 v</textBlock>
    <textBlock ix="449">Frånvarande:</textBlock>
    <textBlock ix="450">27 s, 8 m, 12 fp, 7 c, 7 kds, 4 nyd, 4 v, 3 -</textBlock>
    <textBlock ix="451">Mom. 89 (bidrag till Stiftelsen Högskolan i Jönköping)</textBlock>
    <textBlock ix="452">1. utskottet</textBlock>
    <textBlock ix="453">2. res. 10 (s)</textBlock>
    <textBlock ix="454">Votering:</textBlock>
    <textBlock ix="455">156 för utskottet</textBlock>
    <textBlock ix="456">117 för res. 10</textBlock>
    <textBlock ix="457">4 avstod</textBlock>
    <textBlock ix="458">72 frånvarande</textBlock>
    <textBlock ix="459">Kammaren biföll utskottets hemställan.</textBlock>
    <textBlock ix="460">Partivis fördelning av rösterna:</textBlock>
    <textBlock ix="461">För utskottet:</textBlock>
    <textBlock ix="462">72 m, 21 fp, 24 c, 20 kds, 18 nyd, 1 -</textBlock>
    <textBlock ix="463">För res. 10:</textBlock>
    <textBlock ix="464">107 s, 10 v</textBlock>
    <textBlock ix="465">Avstod:</textBlock>
    <textBlock ix="466">4 s</textBlock>
    <textBlock ix="467">Frånvarande:</textBlock>
    <textBlock ix="468">27 s, 8 m, 12 fp, 7 c, 6 kds, 5 nyd, 4 v, 3 -</textBlock>
    <textBlock ix="469">Mom. 99 (fora för kvinnliga forskare)</textBlock>
    <textBlock ix="470">1. utskottet</textBlock>
    <textBlock ix="471">2. res. 12 (s)</textBlock>
    <textBlock ix="472">Votering:</textBlock>
    <textBlock ix="473">160 för utskottet</textBlock>
    <textBlock ix="474">119 för res. 12</textBlock>
    <textBlock ix="475">70 frånvarande</textBlock>
    <textBlock ix="476">Kammaren biföll utskottets hemställan.</textBlock>
    <textBlock ix="477">Partivis fördelning av rösterna:</textBlock>
    <textBlock ix="478">För utskottet:</textBlock>
    <textBlock ix="479">2 s, 72 m, 22 fp, 24 c, 20 kds, 19 nyd, 1 -</textBlock>
    <textBlock ix="480">För res. 12:</textBlock>
    <textBlock ix="481">109 s, 10 v</textBlock>
    <textBlock ix="482">Frånvarande:</textBlock>
    <textBlock ix="483">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="484">Mom. 102 (bristande beslutsunderlag och politiserad beredning av högskolefrågorna) t</textBlock>
    <textBlock ix="485">1. utskottet</textBlock>
    <textBlock ix="486">2. res. 15 (s)</textBlock>
    <textBlock ix="487">Votering:</textBlock>
    <textBlock ix="488">158 för utskottet</textBlock>
    <textBlock ix="489">121 för res. 15</textBlock>
    <textBlock ix="490">70 frånvarande</textBlock>
    <textBlock ix="491">Kammaren biföll utskottets hemställan.</textBlock>
    <textBlock ix="492">Partivis fördelning av rösterna:</textBlock>
    <textBlock ix="493">För utskottet:</textBlock>
    <textBlock ix="494">72 m, 22 fp, 24 c, 20 kds, 19 nyd, 1 -</textBlock>
    <textBlock ix="495">För res. 15:</textBlock>
    <textBlock ix="496">111 s, 10 v</textBlock>
    <textBlock ix="497">Frånvarande:</textBlock>
    <textBlock ix="498">27 s, 8 m, 11 fp, 7 c, 6 kds, 4 nyd, 4 v, 3 -</textBlock>
    <textBlock ix="499">Övriga moment</textBlock>
    <textBlock ix="500">Kammaren biföll utskottets hemställan.</textBlock>
    <textBlock ix="501">3 §  Säkerhetspolitiska frågor</textBlock>
    <textBlock ix="502">Föredrogs</textBlock>
    <textBlock ix="503">utrikesutskottets betänkande</textBlock>
    <textBlock ix="504">1993/94:UU18 Säkerhetspolitiska frågor (skr. 1993/94:207).</textBlock>
    <textBlock ix="505">Anf. 1  DANIEL TARSCHYS (fp):</textBlock>
    <textBlock ix="506">Fru talman! Det ingår i riksdagsarbetets villkor att oenighet i små frågor tilldrar sig stor uppmärksamhet medan enighet i stora frågor tilldrar sig mycket liten uppmärksamhet. Vi skall nu diskutera svensk säkerhetspolitik -- en fråga som är av den allra största vikt. Vi har framför oss ett betänkande som är helt enigt. Jag tycker att det är utomordentligt tillfredsställande att det finns en så stark samsyn i riksdagen om grundvalarna för vår säkerhetspolitik.</textBlock>
    <textBlock ix="507">I detta betänkande bekräftar vi tidigare ställningstaganden vad gäller Sveriges alliansfrihet och Sveriges aktiva deltagande i FN och i dess fredsbevarande operationer. Vi bekräftar också att Sverige aktivt skall delta i arbetet med att söka konstruera en alleuropeisk säkerhetsordning. En sådan finns inte, men det finns byggstenar. En ny byggsten i en sådan säkerhetsordning är det som kallas Partnerskap för fred och är ett initiativ från NATO. Det här initiativet är viktigt för de många central- och östeuropeiska stater som egentligen gärna skulle vilja vara medlemmar i NATO, men som på grund av NATO:s egen restriktiva hållning till utvidgning inte kan bli det.</textBlock>
    <textBlock ix="508">Partnerskap för fred är en flexibel samarbetsform som öppnar möjligheter för samverkan kring olika konkreta uppgifter. Utskottet konstaterar att denna samarbetsform också kan vara mycket ändamålsenlig för Sveriges del. Den ger oss möjligheter att delta i samarbete med andra länder på begränsade säkerhetspolitiska områden som är av intresse för vårt land. Utskottet ställer sig bakom regeringens ställningstagande i den skrivelse som avlämnats till riksdagen.</textBlock>
    <textBlock ix="509">Fru talman! Jag ber att få yrka bifall till utskottets hemställan.</textBlock>
    <textBlock ix="510">Anf. 2  MARGARETA VIKLUND (kds):</textBlock>
    <textBlock ix="511">Fru talman! När man diskuterar internationella frågor kan det vara bra att påminna om grunden till varför vi strävar efter att söka lösa problemen i gemenskap med andra länder.</textBlock>
    <textBlock ix="512">Den grundläggande etiken i alla sammanhang är och måste vara att människan skall vara fri och självbestämmande och tillmätas ett stort personligt ansvar. Det innefattar bl.a. en stor respekt för andra människors integritet och frihet oavsett nationalitet, religion och annat som kan skilja oss åt. Denna tanke har exempelvis varit vägledande för FN:s konvention om mänskliga rättigheter.</textBlock>
    <textBlock ix="513">Denna tanke måste dock lämna konventionernas värld och bli ett naturligt inslag i den dagliga internationella samvaron. I dag präglas den internationella arenan alldeles för mycket av maktbalans, kalkylerande av risker och tillvaratagande av nationella intressen. Man går genom eld, både bokstavligt och bildligt, för att vinna makt och ära. Vissa nationer tycks också använda FN för att ensidigt främja det enskilda nationella intresset i stället för det allmänna goda.</textBlock>
    <textBlock ix="514">Fru talman! Jag skulle kunna exemplifiera det här. Men jag vill inte göra det.</textBlock>
    <textBlock ix="515">Vi kristdemokrater har uppfattningen att det säkerhetspolitiska arbetet måste vidgas och fördjupas. Det skall inte bara omfatta frånvaro av krig och konflikter. Man måste också säkra freden i ett perspektiv av rättvisa, frihet, solidaritet och med ett aktivt stöd för demokrati och rättssamhället.</textBlock>
    <textBlock ix="516">Fru talman! Säkerhetspolitiken står inför stora utmaningar. Som exempel kan nämnas den globala befolkningsökningen. På 30 år kommer befolkningen att öka från cirka fem miljarder till cirka åtta miljarder människor. En annan utmaning är de ökande välfärdsklyftor som riskerar att skapa flyktingvågor från både syd och öst mot Västeuropa.</textBlock>
    <textBlock ix="517">Vi kristdemokrater anser att det framtida säkerhetspolitiska arbetet bör utvecklas enligt följande modell:</textBlock>
    <textBlock ix="518">1. Sverige skall delta i det säkerhetspolitiska arbetet tillsammans med de övriga västeuropeiska länderna, med målsättningen att Sverige aktivt skall bidra till enhet, stabilitet och säkerhet såväl inom som utom Europa.</textBlock>
    <textBlock ix="519">2. Sverige skall aktivt arbeta för att de nordiska ländernas säkerhetspolitik kan utgöra en integrerad enhet i den europeiska.</textBlock>
    <textBlock ix="520">3. Sverige skall stärka sin roll i det internationella fredsarbetet genom både de regionala och de globala organisationerna, dvs. EU, PFP, FN, GATT m.fl.</textBlock>
    <textBlock ix="521">Denna inriktning på det säkerhetspolitiska arbetet underlättas starkt av ett medlemskap i EU och är således ett starkt skäl för medlemskap i de europeiska gemenskaperna.</textBlock>
    <textBlock ix="522">Vid ett medlemskap i EU ingår vi i ett nära samarbete på det ekonomiska och politiska området. Ett naturligt steg är då att vi bejakar vår europeiska identitet även på det säkerhetspolitiska området och engagerar oss helt i den europeiska arkitekturen för fred och stabilitet.</textBlock>
    <textBlock ix="523">Det är dock angeläget att Sverige förbehåller sig rätten att självständigt fatta beslut om huruvida vi skall delta i militära operationer vid en konfliktsituation. Genom Maastrichtprocessen kommer varje medlemsland i EU att i olika grad ingå i det säkerhetspolitiska arbetet. Men eftersom den omfattande säkerhetspolitiska dagordningen i dag mest består av icke-försvarspolitiska frågor är beröringspunkterna många.</textBlock>
    <textBlock ix="524">EU har exempelvis beslutat att avsätta medel för att upprusta kärnkraftverk i Ukraina. Det anser jag är en viktig freds- och säkerhetsinsats.</textBlock>
    <textBlock ix="525">Partnership for peace, PFP, erbjuder formella försvarspolitiska avtal mellan NATO och länder i Europa som icke är anslutna till NATO. Det innebär bl.a. deltagande med NATO i militärövningar och gemensamma förberedelser för fredsbevarande operationer. PFP ger även möjligheter till säkerhetspolitiska konsultationer mellan de länder som ingår i PFP. I sin utformning ger PFP möjligheter till förtroendeskapande åtgärder av många olika slag. Det är bra, eftersom det kan bidra till att reducera spänningar och reda ut missförstånd. PFP skrivs därför in i historien och den euroepeiska strukturen som enbetydelsefull del i Europas gemensamma säkerhet.</textBlock>
    <textBlock ix="526">Fru talman! Länderna i det forna Jugoslavien visar oss att redskapen som behövs för att klara av Europas säkerhet inte bara kan bestå av förtroendeskapande åtgärder. För att lösa problemen med såväl Europas gemensamma säkerhet som akuta fall av olika slag krävs nya mekanismer och tätare samarbete mellan tre parter -- USA, EU och Ryssland.</textBlock>
    <textBlock ix="527">Ryssland måste ingå i detta samarbete och accepteras fullt ut. Ryssland förlorade det kalla kriget när kommunismen visade sig vara bankrutt. Vi måste hjälpa Ryssland att skaka av sig denna känsla. En förödmjukelse kan skapa revanschlust och få oanade konsekvenser, vilket historien har visat vid många olika tillfällen. I stället måste man i Ryssland få uppleva att man tillhör det europeiska huset. PFP kan vara ett steg i denna riktning, dvs. en utsträckt och öppen hand från väst.</textBlock>
    <textBlock ix="528">Fru talman! En nordisk samverkan kan inte ersätta ett europeiskt samarbete men kan vara en vital del av detta samarbete. Norden är en del av Europa. Ett europeiskt samarbete måste klara av tre saker.</textBlock>
    <textBlock ix="529">För det första: En långsiktig uppbyggnad av Östeuropa. För att klara av denna uppgift är EU en absolut nödvändighet, både i form av stabilitetsfaktor och som aktiv part. I andra hand, eller dessutom, är vissa FN-organ som IMF och Världsbanken också värdefulla i sammanhanget.</textBlock>
    <textBlock ix="530">För det andra: En tillräckligt stark avspänningsoch avskräckningspolitik som avråder och avskräcker Europas totalitära krafter att ta makten och använda den i expansionistiska syften. Organisationer som kan vara med och lösa den uppgiften är ESK, FN men också PFP.</textBlock>
    <textBlock ix="531">För det tredje: En effektiv hantering av de akuta säkerhetspolitiska hoten. Regionala konflikter som har inslag av inbördeskrig kommer att bli en del av vår framtid om vi inte har mod att skapa mekanismer som effektivt kan få stopp på dem.</textBlock>
    <textBlock ix="532">Vår oförmåga att hantera situationen i Bosnien är besvärande. Det lidande som förmedlas via våra medier och anda vittnen är vidrigt. Men detta kommer inte att bli någon engångsföreteelse om vi i Europa inte ger oss förmågan att agera kraftfullt. Om tyranniet kunde bekämpas i Kuwait kan det också bekämpas i Bosnien.</textBlock>
    <textBlock ix="533">Jag har inget annat yrkande än bifall till utskottets hemställan i betänkandet.</textBlock>
    <textBlock ix="534">Anf. 3  BJÖRN SAMUELSON (v):</textBlock>
    <textBlock ix="535">Fru talman! Det betänkande vi debatterar i dag handlar om säkerhetspolitik. Vanligtvis menas då politik om den militära säkerheten, dvs. om vilken politik Sverige skall föra för att skydda sina gränser mot yttre militära hot. Sällan diskuteras andra lika viktiga aspekter av säkerheten, dvs. mänskliga rättigheter, ekonomiska, sociala, humanitära och ekologiska aspekter av säkerheten. En modern säkerhetspolitik måste utformas med beaktande av alla dessa säkerhetsaspekterna.</textBlock>
    <textBlock ix="536">Säkerhetspolitiken måste också utformas med utgångspunkt i det faktum att världens nationer blir alltmer ömsesidigt beroende av varandra. Det finns två exempel: Vad bosnienserbernas ledare Karadzic beslutar att hans trupper skall göra och inte göra, påverkar varje kommun i Sverige som tar emot bosniska flyktingar. Vad kommunledningarna i Sveriges alla kommuner beslutar i flyktingfrågan, påverkar ödet för mängder av flyende människor från Bosnien. Säkerhet kan helt enkelt inte längre byggas av stater ensamma. Säkerhet kan bara byggas gemensamt. Säkerhet för en nation kräver säkerhet för alla nationer.</textBlock>
    <textBlock ix="537">Fru talman! Det organ vi i dag har för skapande av kollektiv säkerhet är FN. Vänsterpartiet har i en motion som väcktes under allmänna motionstiden, U616, velat framhålla vikten av att FN vitaliseras så att det blir det organ som en global säkerhetsordning kan grundas på. Motionen har i det stora hela fått en välvillig behandling i utrikesutskottets betänkande. Det hälsar vi med glädje.</textBlock>
    <textBlock ix="538">Vi betonar speciellt i motionen vikten av världsomfattande legitimitet, förtroende, för FN. Det har inte FN i dag. Insatserna i Bosnien, Somalia och nu senast Rwanda har knappast bidragit till att stärka förtroendet.</textBlock>
    <textBlock ix="539">En första förutsättning för att människorna i alla stater skall känna förtroende för FN är att FN:s agerande speglar viljan hos majoriteten av jordens befolkning, inte som det nu är fem regeringars vilja, dvs. de fem regeringar som har permanenta platser i säkerhetsrådet. FN:s grundläggande struktur måste helt enkelt förändras radikalt. Det gäller sådant som finansieringssystemet, förhållanden mellan fackorganen och FN:s centrala organ, förhållandet mellan generalförsamlingen och säkerhetsrådet, men kanske främst vetorätten och säkerhetsrådets sammansättning.</textBlock>
    <textBlock ix="540">Vänsterpartiet har lagt fram en rad konkreta förslag till FN-reformer i motionen. Här vill jag endast uppehålla mig något vid det som rör en förändring av säkerhetsrådet.</textBlock>
    <textBlock ix="541">De fem permanenta medlemmarnas vetorätt är en rest av en förgången tid och ett grundläggande missförhållande i FN:s beslutsstruktur. Att behålla vetorätten för segrarmakterna från andra världskriget, plus Kina, är att på konstgjord väg cementera ett maktförhållande i världspolitiken som inte motsvaras av den reella maktfördelningen och som dessutom omöjliggör ett ökat förtroende för FN bland tredje världens stater.</textBlock>
    <textBlock ix="542">Något som visar det orimliga i att bibehålla vetorätten är det faktum att den omöjliggör för FN att över huvud taget överväga sanktioner mot stater som hotar internationell fred och säkerhet. Dessa stater kan ju samtidigt stå på god fot med någon av de fem vetostaterna. Tror någon i denna kammare på möjligheten att införa sanktioner mot t.ex. Israel i händelse av att Israel genomför en ny invasion av Libanon eller mot NATO-landet Turkiet i händelse av ytterligare militärt våld mot kurderna? Det finns ett ännu tydligare men på grund av den rådande ordningen fullständigt orimligt exempel: Tror någon på möjligheten av sanktioner mot Ryssland i händelse av att Ryssland genomför en invasion av något land som enligt ryskt språkbruk ligger i ''det nära utlandet''? Vetot från i de första två fallen USA och i det sista fallet Ryssland självt skulle givetvis sätta effektivt stopp för FN att agera i samtliga dessa tänkta exempel.</textBlock>
    <textBlock ix="543">Nej. Det är dags för alla länder som i de flesta utrikespolitiska sammanhang för fram vikten av demokrati, inklusive Sverige, att också göra det i det här sammanhanget. En beslutsordning med vetorätt för fem av 184 medlemmar ligger fjärran från demokrati. Den försämrar också effektiviten, vilket de exempel jag nämnde tydligt visar.</textBlock>
    <textBlock ix="544">Sveriges officiella hållning i frågan är att antalet länder med vetorätt inte skall utökas. Utskottet ställer sig bakom den linjen. Det är en hållning som enligt mitt parti pekar åt rätt håll -- men inte mer. Det bästa vore, självfallet, att Sverige arbetar för att avskaffa vetot och för den förändring av säkerhetsrådets sammansättning som vi föreslår i vår motion. Jag skall inte närmare gå in på de förslagen just nu.</textBlock>
    <textBlock ix="545">Fru talman! Sverige har tack vare sin neutralitetspolitik och sin alliansfrihet blivit en av de allra aktivaste FN-staterna vad gäller fredsbevarande verksamhet. Det bör Sverige fortsätta att vara även i framtiden. En förutsättning för att Sverige även i fortsättningen skall ses som en stat som FN kan lita på och en stat som FN gärna anlitar för fredsbevarande och fredsförebyggande insatser är att alliansfriheten består. Ett medlemskap i EU kommer av omvärlden att betraktas som att Sverige har övergett alliansfriheten. Ett medlemskap kommer också att sätta ett hårt tryck på Sverige att ingå i VEU och därmed faktiskt att överge alliansfriheten.</textBlock>
    <textBlock ix="546">En andra förutsättning för att Sverige skall kunna fortsätta att vara en aktiv deltagare i FN:s fredsarbete är att vi upprättar en stående FN-styrka inom ramen för värnpliktsförsvaret. Vi i Vänsterpartiet har föreslagit detta i vår FN-motion. Vi anser att det ökade trycket på FN att snabbt ingripa i konflikter gör det nödvändigt att ha stående FN-styrkor i de stater som har resurser att ställa upp.</textBlock>
    <textBlock ix="548">Utskottet behandlar i det här betänkandet inte de förslag till svenska permanenta FN-förband som föreligger. Det behandlar dock ett flertal förslag till en stående multinationell FN-styrka. I det sammanhanget påpekar utskottet att de svenska militära myndigheterna har börjat utreda frågan om en stående beredskapsstyrka för FN-bruk. Vänsterpartiet välkomnar den utredningen, och vi hoppas givetvis att den kommer till slutsatser som överensstämmer med eller ligger nära vår uppfattning i den här frågan.</textBlock>
    <textBlock ix="549">Fru talman! Som ett led i utvecklingen mot snabbare och effektivare fredsförebyggande och fredsbevarande operationer i FN:s, men också i ESK:s, regi ingår ett ökat samarbete mellan de deltagande staterna inom denna verksamhet. Bristen på samarbete och de konsekvenser som det kan få ser vi dagligen exempel på i nyhetsrapporteringen från Bosnien. NATO:s inbjudan till övriga Europa till ett Partnerskap för fred, PFF, är ett konkret försök att skapa ett samarbete som skall underlätta FN- och ESK- operationer. Detta är oerhört viktigt, och därför ställer sig Vänsterpartiet -- kanske till mångas förvåning -- bakom ett svenskt deltagande i PFF.</textBlock>
    <textBlock ix="550">Jag vill dock ta tillfället i akt och påpeka att ett deltagande inte bör ske under vilka villkor som helst. Utvecklas PFF mot ett utvidgat NATO genom att de centraleuropeiska staterna blir NATO-medlemmar hotar en ökad spänning i Europa. Ryssland kommer med största sannolikhet inte att acceptera detta, och en ny öst--väst-konflikt kan då stå för dörren. Vid en sådan utveckling bör Sverige som alliansfri stat lämna PFF-samarbetet. Jag och hela Vänsterpartiet ser med tillfredsställelse på att utskottet har beaktat den ståndpunkten.</textBlock>
    <textBlock ix="551">Fru talman! Slutligen vill jag betona vårt krav på att kostnaderna för insatserna inom PFF bör belasta försvarsanslaget och inte utrikesanslaget. Precis som våra försvarsansträngningar här hemma handlar insatserna inom PFF om att stärka den svenska säkerheten. Skillnaden är bara att i PFF handlar det om att skapa denna säkerhet tillsammans med andra. Deltagandet i PFF är därför en viktig del av den totala svenska säkerhetsoch försvarspolitiken. Följaktligen bör en del av försvarsbudgeten avsättas för PFF-insatser -- logiken bjuder också detta. Jag hoppas att den regering vi har i höst inser detta när den utarbetar sin budgetproposition.</textBlock>
    <textBlock ix="552">Anf. 4  Utrikesminister MARGARETHA AF UGGLAS (m):</textBlock>
    <textBlock ix="553">Fru talman! Jag har med intresse lyssnat på utrikesutskottets ordförandes inlägg och till övriga ledamöter i utrikesutskottet. Det är glädjande att bred enighet råder om svensk anslutning till NATO:s initiativ om ett partnerskap för fred. Det är en styrka att samtliga patier står bakom den intressanta utveckling av vår säkerhetspolitik som deltagandet i PFF innebär.</textBlock>
    <textBlock ix="554">Regeringen har i sin skrivelse till riksdagen utförligt redovisat grunderna för sitt ställningstagande. Utrikesutskottet har utvecklat några överväganden som därutöver kan göras. Den gemensamma utgångspunkten är Sveriges intresse och beredskap att medverka till en gemensam europeisk säkerhetsordning och därigenom stärka respekten för FN:s och ESK:s principer. Sverige delar självfallet de grundläggande värden som PFF ger uttryck för: skyddet och främjandet av grundläggande friheter och mänskliga rättigheter, skyddet av frihet och rättvisa samt fred genom demokrati.</textBlock>
    <textBlock ix="555">Jag vill här särskilt framhålla PFF:s vikt och intresse i två avseenden. Det gäller dels frågan om hur de säkerhetsklyftor som det kalla kriget har lämnat efter sig skall övervinnas, dels är det fråga om att effektivisera det konkreta arbetet för fred och stabilitet i akuta kriser och krig i Europa. Det är ett slags arbete som närmare 1 300 svenska män och kvinnor just nu deltar i under betydande faror i det forna Jugoslavien.</textBlock>
    <textBlock ix="556">Låt mig börja på den alleuropeiska nivån. Det är väl känt att länderna i Central- och Östeuropa uppfattar sig sakna säkerhetspolitisk förankring. De upplever en brist på säkerhet, och de har därför vänt sig till NATO för att få bli medlemmar och på så sätt vinna den säkerhet som de eftersträvar. NATO har emellertid gjort klart att två begränsningar gäller när man söker svara på önskemålen österifrån om att NATO skall förmedla den reservoar av stabilitet som organisationen representerar.</textBlock>
    <textBlock ix="557">Den ena begränsningen är att man inte är beredd att ta in nya medlemmar som inte är säkerhetspolitiskt förberedda. Det kan gälla öppenhet och demokrati i försvaret men också ogrundade föreställningar om vad alliansmedlemskap kräver och kostar. Den andra begränsningen är att NATO inte vill åstadkomma nya fördjupade skiljelinjer, i första hand i förhållande till Ryssland, genom en avgränsad utvidgning.</textBlock>
    <textBlock ix="558">Det naturliga svaret på dessa hänsyn blev PFF, som ger en möjlighet för de länder som så eftersträvar att genom egna ansträngningar och träning i att samverka så småningom komma i fråga för ett framtida medlemskap. Samtidigt betonas PFF:s inriktning på att utveckla förmågan att samarbeta i fråga om fredsbevarande operationer. Det är ett sådant samarbete som kommer att krävas om Europa skall kunna möta eventuella nya hot mot kontinentens stabilitet. Att sådana fredsbevarande operationer skall genomföras under FN:s eller ESK:s mandat är en självklarhet. Det är just den framåtblickande orienteringen och inriktningen att utveckla en förmåga att gemensamt möta nya utmaningar som gör PFF så intressant.</textBlock>
    <textBlock ix="559">Det nordatlantiska samarbetsrådet NACC har i första hand varit ett forum för de forna paktmotståndarna att i seminariers eller konferensers form lära känna varandra. PFF är däremot ett instrument som ger de deltagande staterna möjlighet att samordna, förbereda och öva sina styrkor för insatser i fredsbevarande verksamhet. Genom sin inriktning på konkret samverkan kan alltså PFF bli en viktig komponent i byggandet av en ny europeisk säkerhetsordning. Vi inser nog i dag alla att denna uppgift kommer att ta längre tid än vad många trodde när ESK:s Parisstadga antogs 1990.</textBlock>
    <textBlock ix="560">Det är viktigt att Sverige från början är med i detta avseende. Vi deltar med bibehållen militär alliansfrihet. Vi gör inga åtaganden som strider mot den säkerhetspolitik som riksdagen har lagt fast. PFF är inte en allians med förpliktande inslag, utan det är en säkerhets- och förtroendeskapande process. Samverkan medför inte några försvarsförpliktelser. Det militära samarbete som kan komma i fråga är inte generellt till sin natur, utan det bestäms i varje enskilt fall genom bilaterala överenskommelser mellan Sverige och NATO om ett partnerskapsprogram. Vi avgör alltså själva gränserna för vår medverkan. Jag delar utrikesutskottets uppfattning att om PFF- processens karaktär förändras i riktning mot nya eller förändrade blockbildningar kan detta beaktas vid de återkommande tillfällen då det blir aktuellt att förnya partnerskapsprogrammet.</textBlock>
    <textBlock ix="561">Jag vill också säga något kort om det andra viktiga sätt på vilket Sverige berörs av PFF. Det gäller Sveriges intressen som aktiv deltagare i olika fredsbevarande operationer. Jag behöver inte här gå in i detalj på våra insatser i Bosnien. Ett stort antal svenska män och kvinnor har gjort, och gör, beundransvärda insatser. De utsätter sig även för betydande faror. De samverkar i komplicerade situationer med styrkor från NATO-länder. FN har beslutat att anlita NATO-resurser för ledning av vissa insatser i Bosnien. Också de svenska trupperna är direkt beroende av dessa. När svenska herculesplan flyger in humanitärt bistånd till Sarajevo vägleds de av NATO:s ledningsorganisation. När svenska soldater utsätts för beskjutning är det NATO:s flyg som kan kallas till hjälp.</textBlock>
    <textBlock ix="562">Det är en självklarhet att svenska deltagare i operationerna på platsen har mycket att vinna, både vad gäller egen säkerhet och insatsernas effektivitet, om samverkan med NATO-ländernas fredsbevarande styrkor kan övas i god tid och bli en del av den svenska kompetensen på området. Samtidigt har vi själva mycket att bidra med och lära ut, inte bara till de central- och västeuropeiska länderna utan också till en del NATO-länder. PFF erbjuder den naturliga ramen härför.</textBlock>
    <textBlock ix="563">I syfte att möjliggöra svenskt deltagande i utbildning och övrig verksamhet har regeringen förelagt riksdagen en särskild proposition om utbildning för fredsbevarande verksamhet, vilken för närvarande behandlas av försvarsutskottet.</textBlock>
    <textBlock ix="564">Men vid sidan av utbildning och träning finns det också ett annat och viktigt skäl till svensk medverkan i PFF. Det gäller våra möjligheter att få insyn och inflytande i en pågående operation. Jag tror inte att det är någon hemlighet att det ibland anses vara för svårt att göra svenska intressen gällande i den komplicerade planeringen av insatserna i Bosnien. Till en del är detta naturligt med hänsyn till det stora antalet aktörer och den snabba och ofta motsägelsefyllda utvecklingen. Men det har också berott på att åtskillig planering ägt rum inom NATO på FN:s uppdrag. Där har vi inte kunnat vara med. Samtidigt hör vi till de länder som sammanlagt har bidragit mest till olika slags insatser. Därmed berörs vi direkt av de beslut som fattas.</textBlock>
    <textBlock ix="565">Vi har allt oftare haft anledning att konstatera att allianstillhörighet inte längre är en relevant distinktion beträffande möjligheten att bidra till och möta nya hot mot stabiliteten i Europa. På motsvarande sätt borde allianstillhörighet inte vara det relevanta kriteriet för insyn och inflytande i gemensamma operationer under FN-mandat. Här borde enbart engagemangets storlek och det faktum att riskerna delas lika avgöra.</textBlock>
    <textBlock ix="566">Utgångspunkten är naturligtvis att FN eller ESK också i framtiden fattar de grundläggande besluten om eventuella framtida militära insatser för europeisk säkerhet. Mandatet för en fredsbevarande operation måste även fortsättningsvis komma därifrån. Men viktiga planeringsbeslut kan alltså komma att fattas i NATO och VEU. För Sveriges del kan PFF därför få stor betydelse också genom möjligheten till insyn och delaktighet i planeringen av enskilda fredsbevarande operationer på ett tidigt stadium.</textBlock>
    <textBlock ix="567">Fru talman! PFF-initiativet har mött ett brett gensvar. Hittills har 14 länder anslutit sig, däribland samtliga sex central- och östeuropeiska länder, vilka förhandlat om associationsavtal med EU, liksom även de tre baltiska staterna.</textBlock>
    <textBlock ix="568">Av särskilt intresse för vår del är att Finland redan har fattat beslut om deltagande. Vi undersöker nu möjligheterna att inom en nära framtid tillsammans med Finland underteckna PFF:s ramdokument i Bryssel.</textBlock>
    <textBlock ix="569">Också Ryssland har förklarat sin avsikt att underteckna ramdokumentet. För närvarande pågår bl.a. i det ryska parlamentet en debatt om en rysk anslutning till PFF, kanske i mindre omfattning frågan om Ryssland bör delta eller inte men mer i vilka former detta bör ske. Det gäller inte minst hur Ryssland skall markera sina strävan att ha en särskild relation till NATO vid sidan av den som PFF erbjuder. Det är självfallet mycket önskvärt med en rysk medverkan i PFF. Jag har själv för utrikesminister Kozyrev nyligen understrukit värdet av att Ryssland snabbt ansluter sig till PFF.</textBlock>
    <textBlock ix="570">Fru talman! Låt mig avslutningsvis konstatera att PFF-initiativet söker tillgodose en rad olika önskemål och intressen samtidigt. Det är ett elegant och konstruktivt svar på dessa krav. På nuvarande stadium är det ett logiskt steg i byggandet av ett europeiskt säkerhetssamarbete. Det tillgodoser också viktiga svenska intressen. Regeringen har därför all anledning att vara tillfredsställd när Sverige kan ansluta sig till detta samarbete under full partipolitisk enighet.</textBlock>
    <textBlock ix="571">Anf. 5  BJÖRN SAMUELSON (v) replik:</textBlock>
    <textBlock ix="572">Fru talman! Utrikeministerns anförande kräver något av en kommentar. I betänkandet framhålls hur viktigt det är att på ett tidigt stadium gå in i PFF-samarbetet. Därom är vi överens. Det ger möjlighet att kraftfullt påverka utvecklingen etc. Men det kräver att vi från Sverige möts med respekt. Respekt kan vi få om vi visar den kompetens som vi har och som vi kan utveckla för detta samarbete på viktiga områden. Det handlar alltså om utbildning, inte bara på militär sida utan också på civil sida, vill jag understryka. Det handlar om forsknings- och utbildningsinsatser när det gäller hot- och riskanalys. Vidare handlar det om ansvar från politiker att levandegöra och fördjupa den säkerhetspolitiska debatten och analysen.</textBlock>
    <textBlock ix="573">Det är med viss oro som jag ser på den svenska FoU-verksamheten på de nämnda områdena, som jag tycker kännetecknas av en viss tröghet när det gäller samordningsmöjligheter och undvikande av överlappningsverksamhet. Det kännetecknas också av en viss tröghet i den politiska beslutsprocessen när det gäller att främja uppbyggandet av kompetens inom alla de säkerhetspolitiska områden som jag berörde i inledningen av mitt anförande.</textBlock>
    <textBlock ix="574">Kan vi förvänta oss att regeringen presenterar ett samlat förslag avseende den mer civila delen av utbildningsverksamheten som har till syfte att stärka vår kompetens och vår förmåga till agerande inom viktiga säkerhetspolitiska områden?</textBlock>
    <textBlock ix="575">Anf. 6  Utrikesminister MARGARETHA AF UGGLAS:</textBlock>
    <textBlock ix="576">Fru talman! Jag lyssnade med intresse på Björn Samuelsons huvudanförande och konstaterade att jag helt delar hans uppfattning och analys när det gäller vikten av att ha ett vidgat säkerhetsbegrepp i den värld som vi nu lever i. Någonting som jag själv i många anföranden försöker att peka på är vikten av det vidgade säkerhetsbegreppet. Inte minst inom vårt närområde, där vi använder begrepp som de s.k. lågnivåhoten, märker vi hur viktigt det är att vi ser på säkerhetsbegreppet på detta sätt.</textBlock>
    <textBlock ix="577">Nu förstår jag också att Björn Samuelson i sin fråga till mig efterlyser större satsningar på säkerhetspolitisk forskning som avspeglar detta vidgade säkerhetsbegrepp. Det tycker också jag är riktigt och bra. Regeringen har ju kommit med vissa förslag, bl.a. vad gäller att förstärka Utrikespolitiska institutets möjligheter att stimulera forskningsinsatser hos unga forskare. Detta är en väg som jag tycker att vi skall gå vidare på. Det är viktigt att just detta vidgade säkerhetsbegrepp också avspeglas i vår säkerhetspolitiska forskning.</textBlock>
    <textBlock ix="578">Anf. 7  BJÖRN SAMUELSON (v) replik:</textBlock>
    <textBlock ix="579">Fru talman! Men jag efterlyser också ett samlat grepp. I PFF-samarbetet finns en mycket viktig punkt som handlar om öppenhet. Vi från Vänsterpartiet har lagt fram förslag i riksdagen om att man nu borde se över den sektorsforskning som bedrivs inom den militära sektorn och inom den öppna högskolesektorn. Jag är övertygad om att det här sker en överlappningsverksamhet. Vi i Sverige brister kanske inte bara i kvalitet utan också i effektivitet. Det är viktigt att vi i dessa sammanhang använder varje krona på ett vettigt sätt och att vi ökar vår kompetens och gör bruk av den.</textBlock>
    <textBlock ix="580">Det får inte vara så att man gömmer undan viktiga strukturutredningar inom forskningsvärlden så att de inte kommer till användning i det säkerhetspolitiska arbetet. Jag tror också mycket starkt på en nordisk samverkan inom de här områdena.</textBlock>
    <textBlock ix="581">Ett steg har redan tagits när det gäller möjligheten till öppenhet och koordination, nämligen omstruktureringen av försvarsledningen. Nu tycker jag att vi måste gå vidare om vi skall kunna bli starka och lyckosamma i PFF-samarbetet.</textBlock>
    <textBlock ix="582">Anf. 8  Utrikesminister MARGARETHA AF UGGLAS (m):</textBlock>
    <textBlock ix="583">Fru talman! Jag är övertygad om att utskottet har haft utförliga diskussioner i den här frågan. Jag känner ibland en viss tveksamhet till krav på helhetsgrepp. När det gäller forskning och många andra samhällsområden är det också viktigt att det görs många olika insatser. Det behövs många olika typer av forskning, och olika åsiktsinriktningar behöver komma till uttryck.</textBlock>
    <textBlock ix="584">Anf. 9  PIERRE SCHORI (s):</textBlock>
    <textBlock ix="585">Fru talman! Jag vill börja med att hälsa utrikesministern välkommen till debatten om ett betänkande som vi är eniga om. Jag skulle också vilja hälsa henne välkommen till de debatter där vi är oeniga i viktiga utrikespolitiska frågor. Det skulle berika debatten och tydliggöra åsiktsskillnaderna mellan oss.</textBlock>
    <textBlock ix="586">Men i dag är vi alltså eniga. För socialdemokratin är ett svenskt deltagande i Partnerskap för fred på den militära alliansfrihetens grund och under FN:s och ESK:s överinseende när det gäller fredsbevarande operationer är en självklar sak. Fru talmannen avtäckte en byst av Olof Palme här i riksdagen samma dag som Partnerskap för fred lanserades i januari. Jag ser det som en symbolisk tillfällighet att det uttryck för den gemensamma säkerheten som Partnerskap för fred är, och som Olof Palme stod för, ägde rum just den dagen.</textBlock>
    <textBlock ix="587">Det finns också skäl för Sverige och andra militärt alliansfria länder att delta i PFF för att då frånta projektet karaktären av en affär mellan NATO och de östländer som kandiderar för ett medlemskap i NATO. Det det är lika betydelsefullt skulle jag vilja säga, att försöka styra ännu tydligare PFF i alleuropeisk riktning och i praktiken verka för en sammanslagning mellan PFF och NACC med en nära anknytning till ESK. Därvidlag vill vi också understryka att det är viktigt att snabbt följa upp det danska initiativet att bidra med att hjälpa de baltiska staterna att skapa en gemensam fredsbevarande kapacitet. Jag tror att det finns med i regeringens förslag, och man bör snabbt gå vidare med det.</textBlock>
    <textBlock ix="588">Vi har diskuterat vikten av Rysslands deltagande i PFF. Det är viktigt därför att utan Rysslands medverkan blir det inte en europeisk säkerhetsordning. Då blir det en västlig säkerhetsordning som till följd av utvecklingen i Ryssland genom egen dynamik skulle kunna bli en säkerhetsordning mot Ryssland. Det gäller att undvika detta. Men självfallet skall inte Ryssland få något slags veto mot utvecklingen av PFF. Om Ryssland väljer att avstå från att delta är det Rysslands sak, men vi bör anstränga oss på alla sätt när det gäller att engagera Ryssland för att PFF skall få den karaktär som vi vill ha.</textBlock>
    <textBlock ix="589">Vi vet att NATO är huvudankaret i en säkerhetsordning i Europa. Men huvudfrågan i Europa i dag är inte att utvidga NATO utan att finna en hållbar alleuropeisk fredsordning som inte utesluter någon stat, med andra ord: gemensam säkerhet via en regional kollektiv struktur. För svensk del blir konturerna klarare då. NATO och Västeuropeiska unionen är västliga försvarspakter, födda under det kalla kriget. ESK, NACC och PFF är alleuropeiska organisationer som inkluderar de stater -- Ryssland, Ukraina och USA -- som måste vara med i en trovärdig europeisk säkerhetsordning.</textBlock>
    <textBlock ix="590">Vårt säkerhetspolitiska signum militär alliansfrihet, viljan att bidra till en gemensam säkerhet och den nya tidens förutsättningar gör de alleuropeiska ESK, NACC och PFF så mycket intressantare och aktuella för vår del än de västliga försvarspakterna NATO och VEU. Genom upprättandet av PFF har också i själva verket NATO stängt dörren, för överskådlig tid, för nya medlemmar -- ''Keep NATO western!'' -- som man där säger.</textBlock>
    <textBlock ix="591">Fru talman! Vi har en rad byggstenar. Vi har NATO, VEU, ESK, EU, PFF, NACC och det franska förslaget om en stabilitetspakt som nu också är EU:s. Det gäller nu att finna en förnuftig arbetsfördelning mellan dessa organisationer innan man på sikt förhoppningsvis kan uppgå i en enda alleuropeisk struktur. Det är mot denna bakgrund som vi socialdemokrater i en motion i januari begärde att regeringen administrativt och finansiellt skulle förbereda en svensk medverkan i Partnerskap för fred inom ett program för gemensam säkerhet. Därför yrkar jag bifall till utskottets hemställan.</textBlock>
    <textBlock ix="592">Anf. 10  LARS MOQUIST (nyd):</textBlock>
    <textBlock ix="593">Fru talman! Regeringen anmäler i den skrivelse som ligger till grund för betänkandet intresse för svensk medverkan i det initiativ avseende Partnerskap för fred, PFF, som NATO-staterna presenterade tidigare i år. I betänkandet behandlas PFF-frågan, och alla partier i riksdagen har ställt upp på att Sverige skall utnyttja PFF-samarbetet inom NATO:s ram för att förstärka vår och andra staters förmåga att delta i fredsbevarande operationer i räddningsinsatser och andra insatser som parterna kan komma att enas om. Om detta kommer att innebära förändringar av Sveriges alliansfrihet och neutralitet får framtiden utvisa.</textBlock>
    <textBlock ix="594">Fru talman! I betänkandet tas också vissa andra frågor upp som rör fredsbevarande insatser bl.a. inom FN:s ram. Jag skall därför helt kort ge Ny demokratis syn på fredsbevarande och fredsskapande FN:styrkor. Vi vill att FN i framtiden skall kunna spela en större roll, en roll som världspolis.</textBlock>
    <textBlock ix="595">Ny demokrati vill att fredsbevarande och fredsskapande insatser sker inom FN:s ram. Vi har föreslagit att Sverige skall verka för inrättande av en särskild fredsskapande styrka under FN:s säkerhetsråds kontroll. Sett till världshistorien är tiden nu mogen för en internationell militär styrka som får en liknande roll som en polisorganisation har i en enskild nation. Samtidigt måste den internationella domstolen reservationslöst accepteras av medlemsländerna som högsta organ för lösning av internationella konflikter.</textBlock>
    <textBlock ix="596">Rollen som världspolis har ofta fått spelas av USA, t.ex. i Somalia och Kuwait. USA kan dock inte ha denna roll i all framtid. Den inhemska amerikanska opinionen kommer inte att alltid acceptera att amerikanska liv riskeras och offras i fjärran länder, speciellt om inte andra länder är beredda att hjälpa till för att upprätthålla världsfreden och försvara demokratiska staters överlevnad.</textBlock>
    <textBlock ix="597">Vad kan omvärlden göra för det forna Jugoslavien? Det finns tre möjligheter som vi ser det. Den första är att inte göra någonting alls mer än att skicka hjälpsändningar, fördöma de stridande parterna och hoppas på att konflikten löser sig själv. Den andra är att acceptera den etniska rensningen och att andra länder erbjuder fördrivna människor en fristad någon annanstans i världen. Den tredje och enligt vår mening enda hållbara möjligheten är att med internationell rätt arbeta fram den bästa lösningen och sedan med internationella militära trupper se till att den lösningen efterlevs. Det kan vara nog så svårt och kräva många människoliv, men alternativen är betydligt sämre.</textBlock>
    <textBlock ix="598">Ledande personer i FN har föreslagit att FN inrättar permanenta fredsskapande styrkor, ''peacemaking units'', som medlemsländerna ställer till säkerhetsrådets förfogande. Dessa styrkor måste vara tyngre beväpnade än FN:s fredsbevarande styrkor och de skall kunna rycka in med kort varsel. De fredsskapande FN-styrkorna skall rekryteras på frivillig basis och genomgå gedigen utbildning i respektive lands nationella armé. Insatser av dessa styrkor skall beslutas av säkerhetsrådet.</textBlock>
    <textBlock ix="599">Mellan 1945 och 1987 har FN gjort 13 fredsbevarande insatser och efter 1987 ytterligare 13. De sammanlagda kostnaderna för de insatserna uppgår till över 45 miljarder kronor. Trots att kostnaderna för FN:s fredsbevarande styrkor bara utgör några promille av globala militära satsningarna flyter inbetalningarna från medlemsländerna mycket trögt.</textBlock>
    <textBlock ix="600">Medlemsländerna borde budgetera sina militära FN-bidrag via försvarsanslagen i respektive nationalbudget i stället för, som nu är fallet, via utrikesanslagen. Försvarsanslagen är ju i de allra flesta länder många gånger större än utrikesanslagen. På det sättet skulle det bli lättare att i medlemsländerna vinna förståelse för en höjning av FN-bidragen.</textBlock>
    <textBlock ix="601">Sverige bör spela en aktiv och pådrivande roll så att dessa styrkor bildas så snart som möjligt. Det är självklart att Sverige som nation måste vara berett att tillsammans med andra nationer ingripa för att lösa även blodiga konflikter i omvärlden och ingripa med trupp, inte bara med diplomatiska uttalanden -- inte minst för att vi själva skall få hjälp om vi blir angripna av främmande makt.</textBlock>
    <textBlock ix="602">Det kalla kriget är över. Detta har medfört att gamla blockeringar mellan stormakterna är borta. Nu finns det förutsättningar för att skapa en internationell polisstyrka. Vi menar att Sverige kan spela en viktig roll som pådrivande nation i den frågan, om insikten och den politiska viljan finns.</textBlock>
    <textBlock ix="603">Fru talman! Avslutningsvis yrkar jag bifall till hemställan i utrikesutskottets betänkande nr 18.</textBlock>
    <textBlock ix="604">Överläggningen var härmed avslutad.</textBlock>
    <textBlock ix="605">Beslut</textBlock>
    <textBlock ix="606">Kammaren biföll utskottets hemställan.</textBlock>
    <textBlock ix="607">Beslut om uppskjuten votering</textBlock>
    <textBlock ix="608">På förslag av talmannen medgav kammaren att socialförsäkringsutskottets betänkande SfU12 fick avgöras vid arbetsplenum onsdagen den 4 maj.</textBlock>
    <textBlock ix="609">4 §  Socialförsäkring -- inriktning och anslag</textBlock>
    <textBlock ix="610">Föredrogs</textBlock>
    <textBlock ix="611">socialförsäkringsutskottets betänkande</textBlock>
    <textBlock ix="612">1993/94:SfU12 Socialförsäkring -- inriktning och anslag (prop. 1993/94:100 delvis).</textBlock>
    <textBlock ix="613">Anf. 11  BIRGITTA DAHL (s):</textBlock>
    <textBlock ix="614">Fru talman! Socialförsäkringsutskottet behandlar i betänkande nr 12, Socialförsäkring -- inriktning och anslag, dels riktlinjerna för våra trygghetssystem, dels ett antal frågor som tilldrar sig stor uppmärksamhet just nu.</textBlock>
    <textBlock ix="615">När det gäller riktlinjerna redovisar utskottet ställningstagandena i budgetpropositionen och i ett antal motioner -- däribland de socialdemokratiska partimotionerna Sf261 och So276 -- och hänvisar, utan uttryckligt eget ställningstagande, till det kommande arbetet i Sjuk- och arbetsskadeberedningen.</textBlock>
    <textBlock ix="616">När det gäller sjukpenningen till långtidssjukskrivna och reglerna om förtidspension till handikappade har vi socialdemokrater haft framgångar med våra yrkanden. Börje Nilsson kommer att närmare belysa dessa samt frågorna om arbetsskadeförsäkringen.</textBlock>
    <textBlock ix="617">Vi socialdemokrater har därför, för ovanlighetens skull, inga reservationer fogade till detta betänkande, utan vi har bara två särskilda yttranden. Men det betyder inte att motsättningar saknas beträffande utformningen av framtidens trygghetssystem -- tvärtom! Det framgår av motionerna och av samhällsdebatten att motsättningarna är stora.</textBlock>
    <textBlock ix="618">Det vore naturligtvis av stort värde om det var möjligt att åstadkomma breda överenskommelser som säkerställer våra socialförsäkringar inför framtiden -- vilket ju lyckats när det gäller pensionerna. Vi socialdemokrater är inställda på att medverka till det. Men för att detta skall vara möjligt krävs det något annat än de stridssignaler mot oss, mot de andra borgerliga partierna och mot stora medborgargrupper som hördes vid t.ex. Moderaternas kommunala rikskonferens i Västerås för några veckor sedan.</textBlock>
    <textBlock ix="619">Vi vill genomföra en social revolution, sade Gunnar Hökmark. Lars Tobisson markerade att förändringens vind bara har börjat när det gäller socialförsäkringar och arbetsmarknadspolitik. Om vi får en ny borgerlig regering kommer Moderaterna, sade de, att sätta sin prägel mycket tydligare -- dvs. att hänsynslöst driva igenom den egna politiken. Då blir det verkligen systemskifte!</textBlock>
    <textBlock ix="620">När man hörde Gunnar Hökmark och Lars Tobisson tala om hur föräldrar, barnlösa släktingar och andra skall betala sina barns universitetsstudier kände man hur det gamla orättvisa samhället var på väg tillbaka. I Carl Bildts och Gunnar Hökmarks Sverige finns det i dag mer än 200 000 barn som lever i familjer där minst en förälder är arbetslös. Det är inte många av dem som har en rik ogift faster att vigga pengar av, och de skall aldrig heller behöva göra det. Vi får inte tillåta att några barn och ungdomar utsätts för den sortens orättvisor och förnedring igen.</textBlock>
    <textBlock ix="621">Fru talman! ''Hälften kvar'' när du blir sjuk eller skadas på jobbet, när du blir arbetslös eller gammal -- den gamla moderata parollen för skattepolitiken har fått en ny användning. Den är nu mottot för det systemskifte i trygghetssystemen som Moderaterna vill genomföra, oavsett vad Bengt Westerberg tycker.</textBlock>
    <textBlock ix="622">''Hälften kvar'' är också den verklighet som döljer sig bakom det möjligen förledande uttrycket grundtrygghet. De som talar om grundtrygghet menar att de gemensamma trygghetssystemen bara skall ge ersättning på låg nivå -- någonstans vid, eller strax över, socialbidragsnormen. Resten får man klara själv bäst man kan.</textBlock>
    <textBlock ix="623">Detta betyder att den som tillhör en högavlönad lågriskgrupp -- civilingenjörer och tjänstemän i de högre inkomstskikten, t.ex. Carl Bildt och Anne Wibble -- kan få bra försäkringar och pensioner med låga premier och bra ersättningar. Den här gruppen utgörs nästan bara av män.</textBlock>
    <textBlock ix="624">Men de som tillhör en lågavlönad högriskgrupp -- städerskor, sjukvårdsbiträden eller livsmedelsarbetare -- får mycket svårt att klara sig. Många kommer att få ett otillräckligt skydd. Andra kommer att ställas helt utanför. Den här gruppen domineras av kvinnor. Det är vi kvinnor som skulle bli de stora förlorarna med ett sådant här system.</textBlock>
    <textBlock ix="625">Vi socialdemokrater avvisar alla tankar på ett sådant system. Vi vill ha enkla, tydliga och pålitliga system som träder in i olika livssituationer -- när vi får barn, när vi studerar, när vi blir sjuka eller arbetslösa och när vi blir gamla. Vi vill ha enhetliga ersättningsnivåer. Vi vill stärka de krafter som motverkar ohälsa och som främjar ett aktivt liv. Orsakerna till att människor slås ut skall angripas.</textBlock>
    <textBlock ix="626">I en ny sammanhållen sjuk- och arbetsskadeförsäkring skall även förtidspensionen ingå. Genom att knyta arbetsmarknadens parter fastare till dessa försäkringar vill vi stärka arbetslinjen. Försäkringen skall omfatta alla i åldrarna 16--65 år. Grundvillkoren skall läggas fast i lag, och systemen skall finansieras solidariskt. Ersättningen skall ge inkomsttrygghet och ha en tydlig fördelningspolitisk inriktning. Vi vill utvärdera hur de nuvarande reglerna fungerar och klarlägga hur reglerna i det framtida systemet bör utformas för att bli rättvisa och främja en aktiv arbetslinje.</textBlock>
    <textBlock ix="627">Den nuvarande regeringen har, ofta under stor brådska, genomfört olika förändringar i trygghetssystemen. Effekterna har inte analyserats i förväg.</textBlock>
    <textBlock ix="628">Vi anser att det är viktigt att utvärdera konsekvenserna av de olika förändringar som har skett inom sjukförsäkringen -- karensdagen och sjuklöneperioden -- samt inom förtidspensioneringen, arbetsskadeförsäkringen och företagshälsovården. Vi vill klarlägga hur ersättningsnivåer och avgifter bör utformas för att styra mot aktivt förebyggande och rehabiliterande arbete och minimera behovet av socialhjälp och tilläggsförsäkringar.</textBlock>
    <textBlock ix="629">Fru talman! Antalet förtidspensionärer ökar nu dramatiskt. Förra året blev det 62 000 nya förtidspensionärer. Vid årets slut beräknas de vara 420 000. En annan förändring under senare år är att förtidspensionärerna blir allt yngre.</textBlock>
    <textBlock ix="630">Det behövs nu krafttag för att vända den här helt oacceptabla utvecklingen. Det finns naturligtvis flera orsaker till att människor förtidspensioneras. En är det tydliga sambandet mellan hög arbetslöshet och benägenheten att erbjuda förtidspension. Det är självklart inte rimligt. Förtidspensionering får aldrig bli ett alternativ till arbete. Den skall vara en rättighet för den som av hälsoskäl inte längre orkar arbeta. Den första försvarslinjen måste naturligtvis vara att pressa ner arbetslösheten och den andra att satsa på förebyggande och rehabiliterande arbete.</textBlock>
    <textBlock ix="631">Vi socialdemokrater har i en särskild motion till riksdagen föreslagit ett omfattande program i tio punkter för förebyggande och rehabiliterande insatser. Det mål vi ställer upp är att minst 10 000 förtidspensionärer skall kunna återgå i arbete under en femårsperiod. Enbart i försäkringsavgifter beräknas det spara en miljard, för att inte tala om allt det mänskliga lidande som då skulle kunna undvikas.</textBlock>
    <textBlock ix="632">Fru talman! De krav som vi ställer är höga, men de går att klara under två bestämda förutsättningar.</textBlock>
    <textBlock ix="633">Den första är att så många som möjligt av alla oss i aktiv ålder arbetar så mycket som möjligt. Det räcker att betänka att de 40 år som betraktas som normal livsarbetstid bara omfattar halva vårt liv för att inse vårt ansvar och vårt egenintresse. För den andra hälften av livet är vi för vår försörjning beroende av att det finns bra, solidariskt finansierade trygghetssystem. Och vi kan faktiskt också under våra aktiva år behöva utnyttja sjukförsäkringen eller arbetslöshetsförsäkringen, till och med förtidspensionen.</textBlock>
    <textBlock ix="634">Vi har i Sverige en formidabel försörjningsbörda. Vi har fler barn som går i skola längre än i något annat land. Vi har fler gamla som lever längre och har bättre pensioner än något annat land. Vi har dessutom lagt till föräldraförsäkring och olika former av handikappstöd och studiestöd, som också skall finansieras av oss som är friska och har jobb.</textBlock>
    <textBlock ix="635">Det är för att klara den här försörjningsuppgiften som det är viktigt att så många som möjligt av oss som är i aktiv ålder arbetar så mycket som möjligt med hänsyn till vad vi orkar. Därför är första försvarslinjen också här att pressa ned arbetslösheten och att hävda kvinnors och handikappades rätt till arbete.</textBlock>
    <textBlock ix="636">Den andra förutsättningen för att vi skall klara detta är att vi som är friska och har jobb är beredda att avsätta tillräckligt ur vårt produktionsresultat och löneutrymme för att fullt ut finansiera socialförsäkringarna.</textBlock>
    <textBlock ix="637">Om vi inte är beredda att under de goda, aktiva åren avstå från eller skjuta upp uttag av våra inkomster kommer vi inte att kunna upprätthålla trygghetssystem som ger ersättning för inkomstbortfall. Då kommer vi förr eller senare att tvingas sänka ersättningsnivåerna och försämra förmånerna på det sätt som moderaterna och nyliberalerna nu talar om.</textBlock>
    <textBlock ix="638">Det kommer att leda till ett kluvet samhälle, med en välbeställd majoritet och en växande grupp svenskar som är fattiga i ordets verkliga bemärkelse och som saknar trygghet vid sjukdom, föräldraskap och ålderdom. Det är, fru talman, framför allt kvinnor som då kommer att drabbas.</textBlock>
    <textBlock ix="639">Ett sådant samhälle vill vi socialdemokrater inte ha. Vi vill ha ett samhälle där vi upprätthåller solidariteten och rättvisan också när det gäller att betala för trygghetssystemen och fördela välfärden. Det är de principerna som kommer att ligga till grund för vårt arbete med reformeringen av våra stora sociala trygghetssystem.</textBlock>
    <textBlock ix="640">Anf. 12  ARNE JANSSON (nyd):</textBlock>
    <textBlock ix="641">Fru talman! Jag vill till att börja med framhålla att jag givetvis ställer mig bakom alla reservationer som vi avgivit, men för att spara tid åt kammaren yrkar jag endast bifall till reservationerna 1, 5 och 7.</textBlock>
    <textBlock ix="642">Den svenska välfärdspolitiken kräver enligt regeringen en stark ekonomisk bas. Det kan vi hålla med om. Men frågan är om ekonomin någonsin kommer att bli så stark. Den motsatta utvecklingen är väl den mest troliga. Det stora underskottet i de offentliga finanserna medför, konstaterar regeringen, att nära en femtedel av utgifterna måste finansieras med upplåning. Det är orimligt. Systemet lider av uppenbara strukturella brister som måste rättas till. En sådan reform kan genomföras under förhållandevis kort tidsrymd eller successivt i ett mera utdraget förlopp.</textBlock>
    <textBlock ix="643">Regeringen är uppenbarligen inte ens beredd att ta det första steget, utan nöjer sig med ett allmänt uttalande om att inriktningen på förändringen inom de stora transfereringssystemen bl.a. är att införa ett större inslag av egenavgifter och självrisker i systemen. Vi kan i och för sig hålla med om detta, men man måste gå längre. Den enda vägens politik inom socialförsäkringsområdet heter grundskydd.</textBlock>
    <textBlock ix="644">De svaga och utsatta grupperna måste värnas. Det är en självklarhet för oss, men inte för regeringen. Den förda politiken leder till att just de svaga och utsatta grupperna kommer att drabbas mest när det inte längre går att låna till överkonsumtionen. Den ofantliga skuldbördan vältras över på kommande generationer.</textBlock>
    <textBlock ix="645">Utgiftsutvecklingen för de ekonomiska trygghetssystemen styrs till stor del av inflationsoch löneutvecklingen, anser regeringen. Det äger sin skrämmande riktighet. Det är alltså inte riksdag eller regering som styr utvecklingen. Det måste bli en ändring på det. Det nuvarande systemet innebär att det är de sämst ställda, fattiga och lågavlönade, som får den minsta biten av transfereringskakan. Ett grundskydd gynnar dessa grupper. Ett grundskydd skulle kunna vara lika för alla inom samtliga system med möjlighet till individuella eller gemensamma kompensationslösningar. Grundskyddet skall vara skattefinansierat och utgöra en garanti för medborgarna i utsatta lägen. Ett sätt att lösa finansieringen av en högre ersättning kan vara egenavgifter. Metoden med obligatoriska allmänna egenavgifter har dock sina brister.</textBlock>
    <textBlock ix="646">De första stegen på vägen mot en grundskyddsmodell bör tas redan nu.</textBlock>
    <textBlock ix="647">Beträffande mål och inriktning uttalar regeringen bl.a. att inriktningen av regeringens politik är att socialförsäkringssystemen skall vara robusta och ekonomiskt stabila. Vi kan hålla med om att socialförsäkringssystemen skall vara robusta och ekonomiskt stabila. Men med de höga generella nivåer som systemet nu innehåller saknas förutsättningar för det.</textBlock>
    <textBlock ix="648">En grundläggande brist i det nuvarande systemet är basbeloppsanknytningen. Vi har i tidigare motioner visat på att basbeloppsberäkningen måste ändras.</textBlock>
    <textBlock ix="649">Det finns all anledning att i det här sammanhanget erinra om Lindbeckkommissionens förslag på social- och socialförsäkringsområdena, vilket initialt bejublades, men när man skall försöka sjösätta förslagen räcker inte orken eller viljan till.</textBlock>
    <textBlock ix="650">Fru talman! Här hade jag egentligen tänkt att återge de viktigaste 16 punkterna ur kommissionens förslag. Med tanke på den publicitet och det seriösa mottagande förslaget fick utgår jag från att ledamöterna känner till den del av innehållet som berör socialförsäkringsutskottets område och därför avstår jag.</textBlock>
    <textBlock ix="651">Ny demokati, som i huvudsak ansluter sig till kommissionens förslag, menar att förslagen väl kan läggas till grund för statsmakternas fortsatta åtgärder på social- och socialförsäkringsområdena.</textBlock>
    <textBlock ix="652">Tyvärr måste man konstatera att regeringen inte har orken och viljan att komma till rätta med de ekonomiska problemen av social karaktär -- inte heller regeringen tillsammans med Socialdemokraterna. De skjuter hela tiden in sig på den grupp av människor som redan har det sämst ställt. En av de underbara nätter när regeringen och Socialdemokraterna slog ihop sina politiska påsar lyckades de sänka kompensationsnivån för de långtidssjuka till 70 %. De som redan låg sparkade de på.</textBlock>
    <textBlock ix="653">På grund av detta anförde jag här i kammaren den 7 juni 1993, när beslutet fattades, följande: Med de konstateranden som utskottet gör i sin skrivning angående sänkningen till 70 % borde detta ha avslagits.</textBlock>
    <textBlock ix="654">Grunden för mitt påstående är att utskottet bl.a. enhälligt konstaterar följande:</textBlock>
    <textBlock ix="655">- Relativt få personer kommer att få sjukpenning på kompensationsnivån 70 %.</textBlock>
    <textBlock ix="656">- Besparingarna -- om det nu blir några -- kommer att bli blygsamma i förhållande till vad som tidigare beräknats. Det märkliga är att när regeringspartierna och Socialdemokraterna räknar på besparingseffekterna lägger man till de dynamiska effekterna samtidigt som man bortser från samtliga dynamiska effekter när besparingssträvandena får motsatt verkan. De verkliga förlusterna blir i själva verket mycket större.</textBlock>
    <textBlock ix="657">- Ställningstagandet kan påskynda en förtidspensionering.</textBlock>
    <textBlock ix="658">Varför stöder jag då utskottets förslag som vi inom Ny demokrati är så kritiska mot? Jo, det kan ligga en hel del i att individen självmant vill påskynda sin rehabilitering. Utskottet har dessutom förmänskligat propositionen genom att i betänkandet klart och tydligt säga:</textBlock>
    <textBlock ix="659">- att en enskild person, som vill ha rehabilitering men inte kan få det därför att samhällets rehabiliteringsresurser är otillräckliga, inte heller skall få nedsatt kompensationsnivå till 70 %,</textBlock>
    <textBlock ix="660">- att regeringen snarast skall utvärdera effekterna av nivåsänkningen till 70 % och dessutom snarast möjligt göra en utvärdering.</textBlock>
    <textBlock ix="661">Det enda som jag har emot denna sista skrivning är det synnerligen diffusa begreppet ''snarast möjligt''. Vad är det? Trots att det informerats mig om att ett sådant uttryck innebär högsta prioritet skulle jag, med tanke på ärendets känslighet och den orättvisa som kan uppstå hos de drabbade, hellre se tidsperioden fastställd till riksdagens första arbetsmånad i höst, dvs. vecka 40. Vid denna tidpunkt borde utvärderingen ligga klar för utskottets bearbetning. Tyvärr måste en utvärdering få ta sin tid, men fyra fem månader måste ju räcka.</textBlock>
    <textBlock ix="662">Snabbt insåg man att Ny demokrati hade rätt. Problemet är bara att Ny demokrati inte får ha rätt. Detta är politikens hemska ansikte.</textBlock>
    <textBlock ix="663">Nu, tio månader senare och sex månader senare än vad vi hade begärt, anför utskottet i sitt betänkande att vi faktiskt hade rätt. Efter tio månader av lidanden, höga kostnader, inga besparingar och katastroffall är vi tillbaka vid starten. Den underbara natten har slutat i ett svidande politiskt och ekonomiskt nederlag för regeringen och dess avtalspartner Socialdemokraterna.</textBlock>
    <textBlock ix="664">Regeringens och utskottets hantering av arbetsskadeförsäkringen och färdolycksfallen är också skrämmande exempel på politisk inkompetens och ointresse. Den 22 oktober 1992 säger Bo Könberg med anledning av sin proposition 30: Färdolycksfallen bör kunna undantas från det särskilda skyddet i LAF. Jag ämnar att ta initiativ till en ändring med denna innebörd.</textBlock>
    <textBlock ix="665">Det var ett starkt och tryggt uttalande. Den 17 december 1992 uttalar sig utskottet att man förväntar sig att regeringen behandlar ärendet med förtur i en kommande beredning.</textBlock>
    <textBlock ix="666">I den nu pågående Sjuk- och arbetsskadeberedningen finns det inte ens tendens till att detta skall behandlas med förtur. Trots det skriver utskottet i detta betänkande samma banala tandlösa nonsenstext, att utskottet förutsätter att Sjuk- och arbetsskadeberedningen skall behandla ärendet med förtur enligt betänkade SfU8. Detta är alltså helt fel. Det finns ingenting i direktiven för beredningen om att detta skall behandlas med någon som helst förtur. Det har nu gått 18 månader sedan Bo Könberg tog sig an problemet.</textBlock>
    <textBlock ix="667">Ett annat problem, som har behandlats med stor nonchalans och som häpnadsväckande nog av utskottet behandlas styvmoderligt, är efterkontrollen av förtidspensioner. Enligt utskottet skulle detta kräva betydande resurser. Man vill därför inte förorda en sådan kontroll. Märkligt nog kommenterar utskottet det med att tidsbegränsat sjukbidrag borde beviljas oftare i stället för förtidspension. Det är en ganska märklig kommentar.</textBlock>
    <textBlock ix="668">Försäkringskassan i Kopparbergs län har, vilket jag tidigare redogjort för, utan extra resurser eller kostnader och med enbart arbetseffektivisering under en sexmånadersperiod gjort efterkontroller och sparat in ca 4,5 miljoner skattekronor. Vad är det för fel med det?</textBlock>
    <textBlock ix="669">Utskottet är dessutom mycket väl medvetet om att förtidspensionering i många fall används vid arbetslöshet i stället för friskskrivning. Att fusk av inte ringa omfattning förekommer är man i utskottet mycket väl medveten om. Vi har ju tillsatt en utredning för att undersöka allt fusk med bidrag av social karaktär.</textBlock>
    <textBlock ix="670">Trots detta gör utskottsmajoriteten detta märkliga ställningstagande. Kanske är det ett typiskt politiskt beslut? Ny demokrati får bara inte återigen ha rätt!</textBlock>
    <textBlock ix="671">Fru talman! När man går igenom detta betänkande kan man på många punkter inte låta bli att undra varför många av besluten bara måste vara av politisk karaktär, utan hänsyn till vad som är bäst för de människor som vi är valda till att företräda.</textBlock>
    <textBlock ix="672">Anf. 13  BERITH ERIKSSON (v):</textBlock>
    <textBlock ix="673">Fru talman! Jag liksom andra partiföreträdare i utskottet kan konstatera följande: Eftersom det nu sitter en utredning som har att se över sjuk- och arbetsskadeförsäkringen och som även har fått uppdraget att komma med förslag angående förtidspensionerna, kommer jag inte att yrka bifall till vår meningsyttring under de moment där frågorna nu är föremål för utredning. Möjligheterna för oss i utskottet är litet olika. Vi har meningsyttringen som enda alternativ för att föra fram våra åsikter. Jag kommer inte heller att hålla något övergripande valtal inom dessa områden.</textBlock>
    <textBlock ix="674">Jag yrkar bifall till vår meningsyttring under mom. 3. Vi har ännu en gång fått möjligheten att debattera och votera om att återställa nivån på sjukförsäkringen för långtidssjukskrivna. Här vill jag börja med att fråga socialdemokraterna: Är det sant att ni i ert valmanifest lovar att återställa nivån på sjukpenningen för långtidssjukskrivna efter valet?</textBlock>
    <textBlock ix="675">Jag håller med Birgitta Dahl om att den här regeringens kännetecken har varit att riva i delar av ett stort system som hänger ihop. Resultatet av det handlingsmönstret har inte blivit en besparing utan endast lett till att kostnaderna vältrats över till andra delar av välfärdssystemet.</textBlock>
    <textBlock ix="676">Det kan se bra ut på papperet med budgetuppställningar i siffror och kolumner. Vad som behövs är en samtidig översikt över hela komplexet. Först då kan man få ett avsett resultat. Men, Birgitta Dahl, felbeslutet när det gäller sjukpenningnivån för de långtidssjukskrivna var ni med om att fatta. Vad har hänt med Ny demokrati, när ni inte yrkade bifall under mom. 3 till er reservation nr 2? Har det måhända varit överläggningar?</textBlock>
    <textBlock ix="677">De akrobatiska konsterna i utskottet för att försöka rädda ytterligare ett antal av de mer än 40 000 personer som har drabbats av nedskärningen är det litet pinsamt att behöva bevittna. Utskottet försöker genom nya skrivningar att minska antalet. Då minskar också vinsten. Meningen med lagen var att det skulle bli en vinst.</textBlock>
    <textBlock ix="678">Vid den hearing som utskottet hade i december i fjol framkom med all tydlighet att förutom mänskligt lidande, snedbelastning av sjukvården, var administrationen svår och dyr. Var än gränserna sätts blir det svåra gränsdragningar. Vad som återstår av reformen är i det närmaste bara kostnader, men ändå envisas utskottet med att hålla fast vid ett beslut som visat sig vara felaktigt. Varför inte erkänna att natten var sen när beslutet fattades, räntan låg på ca 500 % och åtminstone socialdemokraterna trodde att fler karensdagar var alternativet?</textBlock>
    <textBlock ix="680">I utskottsbetänkandet kan man utläsa att utskottet försöker att hålla sig kvar vid halmstråt att det nog kan bli fler som aktivt söker sig till rehabilitering och att de sjukas intresse av att uppnå den högre ersättningsnivån kommer att utgöra en välbehövlig press på de aktörer som har att ordna rehabilitering.</textBlock>
    <textBlock ix="681">Men enligt några av de viktigaste aktörerna som också fanns med på vår utfrågning, nämligen de anställda på försäkringskassorna, de som kommer i direkt kontakt med de sjuka, är det andra styrfaktorer som är starkare. Det gäller tillgången på yrkesinriktad rehabilitering, medicinsk rehabilitering och framför allt om det finns en arbetsmarknad att rehabilitera till.</textBlock>
    <textBlock ix="682">Fru talman! Det finns ett annat moment i vår meningsyttring som jag vill säga några ord om eftersom jag tänker yrka bifall till det. Det är under mom. 16 som handlar om Sveriges brott mot ILO- konventionen nr 121.</textBlock>
    <textBlock ix="683">Att Sverige bryter mot nämnda konvention är det nog ingen som har ifrågasatt. Jag vill ställa en fråga till utskottsledamöterna. Riksdagen är landets högsta beslutande instans, och det är på grund av riksdagens beslut som den här situationen har uppstått. Skall riksdagen i en sådan situation endast konstatera att våra tidigare beslut fick den här konsekvensen och avvakta vad regeringen tänker göra?</textBlock>
    <textBlock ix="684">I den här frågan gäller det dels allvaret i sakfrågan, dels frågan om huruvida riksdagen skall ta konsekvenserna av sina egna beslut. Det har betydelse för vår trovärdighet att vi fullföljer ingångna internationella överenskommelser och avtal.</textBlock>
    <textBlock ix="685">Jag vill till slut något kommentera motion 207 av Ines Uusmann och Björn Ericson. Den handlar om det minst sagt otillfredsställande i hur karensdagen drabbar vissa grupper. I motionen tar de upp ca 12 000 brandmän, men det finns naturligtvis många fler. Det är inte tillfredsställande att bara konstatera att den här gruppen människor skall vänta till dess att en utredning är klar. Det borde gå att rätta till felaktigheterna som berör dessa människor. Det hade varit det mest anständiga.</textBlock>
    <textBlock ix="686">Fru talman! Med det yrkar jag bifall till meningsyttringen och reservation 2 under mom. 3 och till meningsyttringen under mom. 16.</textBlock>
    <textBlock ix="687">Anf. 14  BIRGITTA DAHL (s) replik:</textBlock>
    <textBlock ix="688">Herr talman! Som jag sade i mitt inledningsanförande kommer Börje Nilsson att behandla frågan om ersättning till långtidssjuka.</textBlock>
    <textBlock ix="689">Men eftersom Berith Eriksson ställde en direkt fråga till mig skall jag svara på den. Berith Eriksson frågade om det var sant att vi lovar en höjning i vårt valmanifest. Då vill jag svara: Det föreligger ännu inte något valmanifest. Det brukar partistyrelsen fastställa i augusti i samband med valupptakten eller möjligen i juni.</textBlock>
    <textBlock ix="690">I den motion som vi nu behandlar står det att den nuvarande regeln innebär allvarliga sociala och administrativa problem och att vi eftersträvar att så snart som möjligt kunna höja ersättningsnivån. Det är den fråga, den höjning, som står överst på vår lista när det gäller förbättringar i försäkrings- och transfereringssystemen.</textBlock>
    <textBlock ix="691">Anf. 15  BERITH ERIKSSON (v) replik:</textBlock>
    <textBlock ix="692">Herr talman! Jag ställde frågan eftersom det var en uppgift som jag fick från en av era egna medlemmar. Det är kanske ett ordklyveri om man kallar det för valplattform eller valmanifest och om det är taget av kongressen eller inte. Det var en uppgift som jag fick.</textBlock>
    <textBlock ix="693">Anf. 16  ARNE JANSSON (nyd) replik:</textBlock>
    <textBlock ix="694">Herr talman! Berith Eriksson frågade varför vi inte yrkade bifall till vår reservation nr 3. Medvetenheten om Sveriges raserade ekonomi ökar nu mer och mer trots att de politiska partierna tiger inför valet. Den här frågan om sjukförsäkringssystemets utformning och finansiering ingår ju i Sjuk- och arbetsskadeberedningens arbete. I och med det anser jag att vårt yrkande är tillgodosett. Det finns ingen anledning att yrka bifall till den reservationen.</textBlock>
    <textBlock ix="695">Anf. 17  BERITH ERIKSSON (v) replik:</textBlock>
    <textBlock ix="696">Herr talman! Jag hoppas verkligen att vi slipper höra Ny demokrati åka land och rike runt i valrörelsen och ta upp den här frågan. När den var uppe till omröstning förra gången i riksdagen röstade ni inte heller för att nivån skulle återställas till 80 %.</textBlock>
    <textBlock ix="697">En annan slutsats som jag drar är att Ny demokrati som vanligt stöder förslag som ökar byråkratin.</textBlock>
    <textBlock ix="698">Anf. 18  ARNE JANSSON (nyd) replik:</textBlock>
    <textBlock ix="699">Herr talman! Det sista var ju helt fel, Berith Eriksson. Det är snarare tvärtom. Vi avbyråkratiserar så mycket som möjligt. Där leder vi. Det får vi t.o.m. kritik för.</textBlock>
    <textBlock ix="700">Sedan detta med att gå ut i valrörelsen. Varför tillsätter man en stor, kostsam och dyr beredning om jag här i kammaren skall yrka bifall till något som är under beredning? Det vore ju att gå händelserna i förväg utan att känna till vad beredningen kommer fram till. På det sättet är det mycket lätt att fatta felaktiga beslut. Jag rekommenderar Berith Eriksson att följa det exemplet och vänta tills hon har ordentligt med fakta innan hon fattar beslut.</textBlock>
    <textBlock ix="701">Anf. 19  BERITH ERIKSSON (v) replik:</textBlock>
    <textBlock ix="702">Herr talman! Det rör sig om mer än 40 000 människor som skall vänta ytterligare minst ett år. Det var litet märkligt att Arne Jansson inte deklarerade detta i utskottet utan reserverade sig. Det finns en reservation från Ny demokrati. Ny demokrati har möjlighet att rösta med meningsyttringen på den punkten.</textBlock>
    <textBlock ix="703">Anf. 20  GULLAN LINDBLAD (m):</textBlock>
    <textBlock ix="704">Herr talman! Jag vill understryka vad vice ordföranden sade i sitt inlägg. Det råder ett ovanligt stort samförstånd i ärendena i det här betänkandet. Jag har därför ingen anledning att här ta upp någon hetsig valdebatt. Det sade ju också Berith Eriksson.</textBlock>
    <textBlock ix="705">Jag är här talesman för de samlade regeringspartierna i utskottet. Jag har ingen anledning att gå in på vad Gunnar Hökmark eller Lars Tobisson kan ha sagt. De är som bekant inte ledamöter av socialförsäkringsutskottet.</textBlock>
    <textBlock ix="706">Jag vill ändå läsa upp ett par meningar ur vårt handlingsprogram. Där står det: Det finns starka skäl till en obligatorisk försäkringslösning som skall ge en grundtrygghet som motsvarar en viss del av inkomsten och som också svarar mot vad som erlagts i premie eller avgift för den enskilde. Men en viss miniminivå bör gälla för alla oavsett storleken på gjorda inbetalningar. Detta förutsätter skattefinansiering.</textBlock>
    <textBlock ix="707">Det står också, när det gäller försäkringsmässiga lösningar i framtiden: Försäkringsbolag som vill erbjuda skydd inom ramen för den obligatoriska försäkringen får inte neka enskilda försäkringstagare att teckna försäkring.</textBlock>
    <textBlock ix="708">Herr talman! Därmed ber jag att få avföra den debatten. Jag kan vid behov överlämna ett exemplar av detta handlingsprogram.</textBlock>
    <textBlock ix="709">Socialförsäkringssystemen har varit föremål för en livlig debatt under senare år. Det kommer säkert att vara så i många år. Det är naturligt eftersom de stora socialförsäkringssystemen omfattar uppemot 300 miljarder kronor. Besparingar och förändringar har mycket stor betydelse för en samhällsekonomi i kris.</textBlock>
    <textBlock ix="710">De av oss som för många år sedan insåg nödvändigheten av förändringar i de stora transfereringssystemen rönte tyvärr inga framgångar förrän hösten 1990. Då lade den dåvarande socialdemokratiska regeringen i ett krisläge fram ett besparingsförslag inom sjukförsäkringen. Det trädde i kraft fr.o.m. mars 1991.</textBlock>
    <textBlock ix="711">Sedan har förändringarna varit många. Flera talare har sagt här att de kanske har varit litet för snabba och att systemen också går in i varandra. Jag håller med om detta. Men icke förty har det varit nödvändigt med dessa besparingsåtgärder. Vi har en biljon i statsskuld och ca 200 miljarder i budgetunderskott. Jag vill erinra om det, herr talman. Detta underskott börjar nu dess bättre att bli mindre på grund av att regeringen har haft ork och förmåga att sanera i de offentliga systemen.</textBlock>
    <textBlock ix="712">Men visst är det viktigt att de här genomgripande systemen blir föremål för en grundlig utredning. Därför ser vi alla med tillfredsställelse på att en sjuk- och arbetsskadeberedning nu har kommit i gång med sitt arbete.</textBlock>
    <textBlock ix="713">En arbetsgivarperiod på två veckor infördes fr.o.m. januari 1992. Men den kanske mest framåtsyftande reformen som vi har genomfört på senare år är ändå rehabiliteringsersättningen, som också infördes fr.o.m. 1992. Tanken bakom den reformen är att det måste vara bättre att rehabilitera människor än att passivt betala ut sjukersättning.</textBlock>
    <textBlock ix="714">Det är synd att det tog så lång tid att komma fram till detta beslut och att arbetsmarknadssituationen var dålig redan när beslutet fattades. Detta till trots pågår dess bättre ett mycket aktivt rehabiliteringsarbete inom kassorna. Det arbetet kan och bör dock naturligtvis intensifieras. Jag tror att jag kan säga att det råder full samstämmighet i utskottet om detta.</textBlock>
    <textBlock ix="715">I Svenska Dagbladet den 26 april kan vi läsa i stora rubriker: Allt färre sjukskrivna länge. Artikeln är en redogörelse för en expertrapport från Sjuk- och arbetsskadeberedningen, där man talar om att de långa sjukskrivningarna nu minskar för första gången på 13 år Dessutom har de korta sjukskrivningarna minskat sedan en längre tid tillbaka.</textBlock>
    <textBlock ix="716">Att få ned de långa sjukskrivningarna har länge varit en prioriterad fråga, både av humanitära och ekonomiska skäl. Vid utskottets besök i Kristianstads och Malmöhus län nyligen fick vi också glädjande rapporter om minskning av långtidssjukskrivningarna, vilket bl.a. visar att det lönar sig att satsa på aktiv rehabilitering. Man har erfarenheter av att en satsad krona på rehabilitering ger sex kronor tillbaka, om man bara ser det ekonomiskt.</textBlock>
    <textBlock ix="717">I snitt har sjukskrivningarna minskat med 20-25 % sedan den första besparingen infördes 1991. Skälen härtill är naturligtvis flera, bl.a. arbetsmarknadssituationen. Men vi kan aldrig komma ifrån att en minskning av ersättningsnivåerna gör att det lönar sig bättre att arbeta än att vara borta från jobbet.</textBlock>
    <textBlock ix="718">Jag tänker t.ex. på timersättningssystemet inom sjukförsäkringen, som gjorde att det lönade sig bättre att vara borta ett arbetsskift än att gå och jobba. Naturligtvis skall ett sunt socialförsäkringssystem vara så utformat att det alltid lönar sig bättre att arbeta.</textBlock>
    <textBlock ix="719">Jag sade att förändringarna har varit många. Den senaste verkligt stora förändringen gjordes i samarbete mellan socialdemokraterna och regeringen hösten 1992. Då infördes en karensdag och sjukersättningen sänktes till 70 % efter ett års sjukskrivning.</textBlock>
    <textBlock ix="720">Denna förändring för de långtidssjukskrivna har varit föremål för en häftig debatt. Jag vill också erinra om att det inte var regeringens förslag; vi ville hellre ha en karensdag i början av en sjukperiod, så att vi som är långtidsfriska hade kunnat vara solidariska med de långtidssjuka. Men nu blev överenskommelsen sådan, och både socialdemokraterna och regeringen tycker att det är viktigt att hålla gjorda överenskommelser.</textBlock>
    <textBlock ix="721">Efter ett långt utredningsarbete kan vi ändå glädja oss åt att vi nu åstadkommer ett mer flexibelt system, som bl.a. innebär att de som väntar på rehabiliterande åtgärder inte skall behöva bli lidande av detta. Vi har också föreslagit en lagändring på den punkten. För övrigt anser vi att läkarna och försäkringskassorna i samarbete skall kunna ha större möjlighet att bestämma vad som egentligen är medicinsk rehabilitering och behandling.</textBlock>
    <textBlock ix="722">En annan fråga som också har varit föremål för en mycket hetsig debatt -- och även ingett oro -- rör möjligheten att utföra ideellt arbete vid förtidspension. Inte minst handikapporganisationer har utryckt oro i frågan. Utskottet klarlägger nu att man kan bortse från sådana aktiviteter som en yrkesverksam person normalt kan utföra på sin fritid. Det finns alltså ett utrymme för ideellt arbete.</textBlock>
    <textBlock ix="723">Det finns också möjlighet att delta i politisk eller ideell verksamhet som arvoderas med högst 6 000 kr per år, och man kan utföra sådana sysslor i hemmet som en heltidsarbetande kan göra på sin fritid.</textBlock>
    <textBlock ix="724">Utskottet ger också regeringen till känna att denna fråga bör bli föremål för noggrann uppföljning. Vi anser nämligen att det är värdefullt att människor kan ha vissa ideella uppdrag även om de är förtidspensionerade.</textBlock>
    <textBlock ix="725">Innan riksdagen avslutar detta riksdagsår kommer vi förhoppningsvis att fatta beslut om ett nytt pensionssystem -- en smått historisk händelse. En sjuk och arbetsskadeberedning har, som sagt, påbörjat sitt arbete, och de olika riksdagspartierna skissar samtidigt på olika framtida försäkringsmodeller. Allt detta gör att utskottet har kunnat avstyrka många motioner med hänvisning till pågående utredningsarbete.</textBlock>
    <textBlock ix="726">Herr talman! I det föreliggande betänkandet finns ett stort mått av enighet. Bl.a. tillstyrks förslaget om en höjning av läkemedelskostnader för det först förskrivna läkemedlet från 120 till 125 kr och att avgiften höjs från 20 till 25 kr för varje läkemedel därutöver fr.o.m. januari 1995.</textBlock>
    <textBlock ix="727">Vi tillstyrker vidare en utökning av antalet dagar med närståendepenning vid anhörigs sjukdom från 30 till 60 dagar. Detta visar att det faktiskt finns en ambition från regeringens och riksdagens sida att stödja dem som är mest i behov av hjälp.</textBlock>
    <textBlock ix="728">Det är bara Ny demokrati som har fogat några reservationer till betänkandet, och jag ber att få yrka avslag på dem nu. Men jag skall också beröra dem litet grand.</textBlock>
    <textBlock ix="729">I reservation 1 föreslår Ny demokrati ett grundskydd i försäkringen. Den frågan tas för övrigt upp av andra partier i s.k. särskilda yttranden. Utskottet avvisar förslaget med hänvisning till pågående utredning. Jag har tyckt mig finna en stor förståelse för detta, också hos Ny demokratis företrädare.</textBlock>
    <textBlock ix="730">I reservation 2 vill Ny demokrati först höja ersättningsnivån till vad som tidigare gällde, men i reservation 3 föreslås en sänkning på sikt till 70- procentsnivån. Om jag har tolkat debatten rätt kommer inte Ny demokrati att fullfölja den här reservationen, och jag tror att det är klokt med hänsyn till pågående utredningsarbete.</textBlock>
    <textBlock ix="731">Reservation 4 handlar om en en förlängd arbetsgivarperiod, och reservation 5 om arbetsskadelivräntor och färdolycksfall.</textBlock>
    <textBlock ix="732">När det gäller just färdolycksfallen kan jag medge att vi också tycker att den frågan bör kunna behandlas med viss förtur. Men vi vet att ärendet finns hos Sjuk -och arbetskadeberedningen, och eftersom Arne Jansson själv -- om jag inte är felunderrättad -- sitter som representant där, är det fullt möjligt för honom att begära att frågan tas upp med förtur. Så går det ju till.</textBlock>
    <textBlock ix="733">Reservation 6 om basbeloppsanknytning har utskottet inte kunnat tillstyrka av ekonomiska skäl. I det kommande pensionsförslaget kommer ett s.k. följsamhetsindex att införas, dvs. pensionerna kommer att knytas till löneindex i stället för som nu till prisindex.</textBlock>
    <textBlock ix="734">Förslagen i reservation 7 om efterkontroll av förtidspensioner återfinns faktiskt i kompletteringspropositionens förslag och kan väl därför anses vara tillgodosedda. Slutligen bör reservation 8 om avräkningsregeln kunna tas upp i Sjuk- och arbetsskadeberedningen, där förtidspensioneringarna kommer att behandlas.</textBlock>
    <textBlock ix="735">För att vara rättvis skall jag också säga något om meningsyttringarna. Yttrandet om en höjning av sjukpenningen från 70- till 80-procentsnivå har avstyrkts, dels på grund av att vi inte kan bryta överenskommelsen utan vidare, dels på grund av att sänkningen är ett led i en besparing. Vi har faktiskt sett den minskade ersättningen som ett av flera incitament för en aktiv rehabilitering.</textBlock>
    <textBlock ix="736">Det finns flera motionsyrkanden gällande arbetsskadeförsäkringen som vi har avstyrkt på grund av pågående utredningsarbete och inte minst med hänsyn till det nödvändiga i de lagändringar som har genomförts.</textBlock>
    <textBlock ix="737">Om inte de förändringarna i arbetsskadeförsäkringen hade genomförts av regeringen, med stort motstånd från Socialdemokraterna och Vänsterpartiet, så skulle dagens underskott i arbetsskadefonden på ca 22 miljarder kronor ha varit ca 90 miljarder kronor omkring 1995-96.</textBlock>
    <textBlock ix="738">Så kan inte ansvariga politiker låta försäkringarna löpa i väg. Man måste vidta åtgärder. Vi skulle alltså snart ha haft ett underskott i paritet med budgetunderskottet, om vi inte hade vågat ta itu med dessa försäkringar!</textBlock>
    <textBlock ix="739">När det gäller frågan om ILO-överenskommelsen är jag den första att säga att det är viktigt att vi följer gjorda överenskommelser. Men också i den frågan har utskottet hänvisat till att regeringen kommer att avge en förklaring i ärendet i höst.</textBlock>
    <textBlock ix="740">Till sist vill jag bara säga något om de särskilda yttrandena. Det är glädjande att det i de olika partierna förekommer en aktiv debatt och att det är ett förändringsarbete på gång när det gäller socialförsäkringarna.</textBlock>
    <textBlock ix="741">Det är ju alldels nödvändigt att vi allihop har någon form av nytänkande på det här området, när vi vet hur ekonomin ser ut i Sverige. Det betyder också oerhört mycket för de enskilda människorna att de kan känna trygghet i framtiden. För att kunna uppnå detta handlar det också om att vi i dag måste ha modet att förändra där det går att göra det, utan att skada och orsaka alltför stor oro.</textBlock>
    <textBlock ix="742">Målet, en trygg socialförsäkring för alla, har alla i sikte. Däremot finns det -- naturligt nog, eftersom vi har olika partier i riksdagen -- olika synsätt på hur vi skall komma dithän. Men alla olika uppfattningar kommer naturligtvis att kunna framföras i det pågående utredningsarbetet, och min förhoppning, herr talman, är att det kommer att råda en lika konstruktiv anda i det nuvarande sjuk- och arbetsskadeberedningen som det har gjort i pensionsarbetsgruppen. Där har man kommit fram till mycket stor enighet.</textBlock>
    <textBlock ix="743">Därmed, herr talman, ber jag att få yrka bifall till hemställan i utskottets betänkande och avslag på samtliga reservationer och meningsyttringar.</textBlock>
    <textBlock ix="744">Anf. 21  ARNE JANSSON (nyd) replik:</textBlock>
    <textBlock ix="745">Herr talman! Jag hade egentligen inte tänkt säga någonting. Men i Gullan Lindblads anförande lät det som att alla våra motioner var tillgodosedda på något märkligt sätt. Dock står det i betänkandet att de inte är tillgodosedda, och vi har fått reservera oss.</textBlock>
    <textBlock ix="746">Jag vill göra ett klarläggande beträffande den ersättning som sänktes från 80 % till 70 %. Vi i Ny demokrati sade att vi på sikt vill se en sänkning till 70 %. Det är inte enbart med tanke på ersättningsnivåerna inom det sociala systemet, utan det är med tanke på Sveriges ekonomi och ersättningsnivåerna inom alla slags olika ersättningssystem. Man måste ta ett totalt ansvar för Sverige och Sveriges ekonomi.</textBlock>
    <textBlock ix="747">Just nu finns det många olika bidragsnivåer. Det finns en möjlighet att hela tiden så att säga bidragsoptimera, dvs. man utnyttjar systemets luckor för att kunna få ut så mycket som möjligt av det. Det anser vi är fel. Man måste försöka få en likrikting. Ersättningen måste ligga på samma nivå i de olika systemen.</textBlock>
    <textBlock ix="748">Anf. 22  GULLAN LINDBLAD (m) replik:</textBlock>
    <textBlock ix="749">Herr talman! Det var roligt att Arne Jansson anser att motionerna är tillgodosedda. Vad jag menade är att samtliga dessa motioner kan bli föremål för diskussion i Sjuk- och arbetsskadeberedningen, där Arne Jansson själv sitter med.</textBlock>
    <textBlock ix="750">Jag hälsar allt ansvar från alla partier i Sveriges riksdag välkommet. Jag vill också uppmana Arne Jansson till att också i andra sammanhang ta detta ansvar, så att ni kan nå upp till de storstilade löften som ni gett om att ni skulle åstadkomma mycket stora besparingar.</textBlock>
    <textBlock ix="751">Arne Jansson talade litet grand om de fattigaste. Vi brukar tala om fattigpensionärer. Jag kan glädjande nog säga att pensionärerna faktiskt har blivit något av 90-talets vinnare. Det har framgått av en utredning som Socialdepartementet har gjort. Jag kan kanske senare komma in på några siffror om detta.</textBlock>
    <textBlock ix="752">Anf. 23  BERITH ERIKSSON (v) replik:</textBlock>
    <textBlock ix="753">Herr talman! Jag vill börja med att säga att vi är verkligt öppna för ett nytänkande i olika utredningsarbeten om det verkligen är fråga om att ta helhetsgrepp.</textBlock>
    <textBlock ix="754">Gullan Lindblad sade att man inte skulle skapa oro, och det håller jag också med om. Den förda politiken innebär att man går in och river i delar av ett stort system. Jag tog inte i mitt anförande upp de negativa verkningarna av detta. De är att man för varje gång åstadkommer en boom, vilket man säkert får som följd av att man nu för tredje gången skall röra i delpensionen, i stället för att också lägga den under den utredning som är tillsatt.</textBlock>
    <textBlock ix="755">Sedan tillbaka till ersättningsnivåerna. Vid den debatt vi förde förra gången här i kammaren nöjde sig alla de andra partierna -- Socialdemokraterna, de borgerliga partierna och Ny demokrati -- med att utskottet i betänkandet hade skrivit att man skulle följa upp detta noga och se hur verkningarna blir.</textBlock>
    <textBlock ix="756">Nu har vi sett ganska bra hur verkningarna blev. Utskottet hade en hearing i december. Den som så önskar kan läsa innantill i betänkandet, där det finns ett referat från hearingen, vad resultatet blev.</textBlock>
    <textBlock ix="757">Man måste fråga sig: Vari ligger besparingen? Försäkringskassans representanter ansåg, att om man ytterligare lättar på de regler som infördes förra gången, berör det så få människor att man frågar sig: Skall man ha denna differentiering? Då börjar kostnaderna att ta över eventuella vinster.</textBlock>
    <textBlock ix="758">Var man än sätter gränsen måste man göra en gränsdragning hos försäkringskassorna, och man måste göra en utredning. Det är fullkomligt obegripligt att envist hålla fast vid denna differentiering av endast den anledningen att det gjordes en överenskommelse en krisnatt.</textBlock>
    <textBlock ix="759">Anf. 24  GULLAN LINDBLAD (m) replik:</textBlock>
    <textBlock ix="760">Herr talman! Det gjordes en överenskommelse. Men det viktigaste är ändå att det i denna finns en besparing på närmare en halv miljard kronor, enligt de beräkningar som departementet har gjort. Vi moderater anser inte att vi som har ansvar bara kan riva upp denna överenskommelse.</textBlock>
    <textBlock ix="761">När det gäller frågan om att snabbt förändra system sade jag faktiskt i mitt anförande att det nog torde råda ganska stor enighet i utskottet om att vi hoppas att det i fortsättningen kan göras en ordentlig utredning. Vi kan då ta ett riktigare grepp och se över hela försäkringen, och det är precis det som nu pågår, i stället för att ta en bit här och en bit där.</textBlock>
    <textBlock ix="762">Utskottet har också påtalat detta, bl.a. i ett yttrande till KU. Vi har när det gäller förtidspensionerna -- som Berith Eriksson vet -- också gjort en särskild beställning av ett forskningsarbete som skall belysa vad olika åtgärder inom vissa områden kan ha betytt för förtidspensioneringen. Det stora bekymret i dag är att vi har en pensionsålder som de facto är 59 år och ingalunda 65 år, som det står på papperet.</textBlock>
    <textBlock ix="763">Jag vill också säga något om pensionärerna. De allra fattigaste pensionärerna är de som har det s.k. särskilda kommunala bostadstillägget. Det var 16 000 personer som hade ett sådant år 1991, när det infördes. Därefter var den många som sökte. Antalet hade i februari 1993 stigit till 42 000 pensionärer. Men i februari 1994, ett år senare, var siffran nere i 12 151 personer. Det har alltså blivit en dramatisk förbättring.</textBlock>
    <textBlock ix="764">Om man ser till att inkomststandarden 1,0 i index är sådan att den precis räcker till grundläggande behov för pensionären, kan vi också glädja oss åt att index, som år 1990 var 1,57, nu år 1993 är 1,64. År 1993 levde den genomsnittlige ålderspensionären i ett hushåll vars inkomster med 64 % översteg dem som krävs för att bekosta livets nödtorft.</textBlock>
    <textBlock ix="765">Man har kunnat konstatera att de sämst ställa har fått det bättre, vilket är glädjande.</textBlock>
    <textBlock ix="766">Anf. 25  BERITH ERIKSSON (v) replik:</textBlock>
    <textBlock ix="767">Herr talman! Jag har inte berört pensionärernas situation vare sig i mitt anförande eller i min replik. Den debatten får vi ta när den propositionen behandlas.</textBlock>
    <textBlock ix="768">Att det skulle bli en halv miljard i vinst var departementets beräkningar, vilket Gullan Lindblad också påpekade. Det stämde inte överens med de beräkningar som utskottet sedan gjorde och som redovisades.</textBlock>
    <textBlock ix="769">Om den pågående utredningen exempelvis kommer med förslaget att helt ta bort förtidspensionerna,låta människor fortsätta att vara sjukskrivna, och att de får sjukbidrag när man ser att det inte finns några rehabiliteringsmöjligheter, skulle då inte dessa åtgärder åstadkomma en hel del oro och en hel del lidande för ett stort antal människor?</textBlock>
    <textBlock ix="770">Det spelar egentligen inte någon roll om det är många eller om det är få människor som drabbas av den ståndaktighet som partierna nu visar genom att hålla fast vid en uppgörelse. Det visade sig vid hearingen att resultatet blev att en stor andel av de långtidssjukskrivna var tvungna att få socialbidrag för att klara sin försörjning.</textBlock>
    <textBlock ix="771">Det visade sig också att ett antal inte hade råd att kosta på sig den rehabilitering de behövde. En del fick välja bort sådana viktiga saker som kanske medicin. Deras försämrade ekonomiska situation med nedskrivningen av nivån fick det resultatet. Det är detta som skall ställas mot att partierna här i riksdagen envisas med att hålla fast vid en överenskommelse.</textBlock>
    <textBlock ix="772">Anf. 26  GULLAN LINDBLAD (m) replik:</textBlock>
    <textBlock ix="773">Herr talman! Vi tycker att det är viktigt att man står vid sitt ord och håller överenskommelser. Men vad det främst handlade om var att få ner utgifterna i försäkringen, samtidigt som man gav ökade incitament för just rehabilitering.</textBlock>
    <textBlock ix="774">Det har visat sig att så är fallet. Det framgick också av hearingen. Men man kan naturligtvis diskutera det. Personligen tycker jag -- det var också regeringens ståndpunkt -- att vi hade kunnat avstå en karensdag till i början av en sjukskrivningsperiod. Men vi fick ingen respons för detta eftersom bl.a. LO inte ställde upp på det. Då har vi denna tingens ordning.</textBlock>
    <textBlock ix="775">Vi går ändå in och hyfsar systemet så att de som väntar på rehabilitering inte skall behöva bli lidande. Det har vi t.o.m. ett lagförslag på. Man skapar en mycket mer flexibel möjlighet till överenskommelse mellan sjukskrivande läkare och försäkringskassa vad gäller att låta de människor som bör få gå på 80-procentsnivån göra det.</textBlock>
    <textBlock ix="776">Förhoppningen är att vi skall få en så bra ekonomi att vi slipper göra sådana här ryckiga överenskommelser i fortsättningen.</textBlock>
    <textBlock ix="777">Jag ber om tillgift över att jag talade om de fattiga pensionärerna. Man hinner inte allt man skall i sitt anförande, och då kommer det i repliken. Jag tror att vi i mångt och mycket är överens också när det gäller behovet av trygghet för pensionärerna.</textBlock>
    <textBlock ix="778">Det är givetvis viktigt att få ned antalet förtidspensionärer, men ingen har på något vis sagt att vi skall ta bort förtidspensioneringarna. Det finns ju människor som har medfödda handikapp och sjukdomar och som saknar förmågan att arbeta. Självklart skall vi arbeta för att alla de människor som verkligen behöver hjälp skall få det. Vi skall förhoppningsvis genom en sund ekonomisk politik och med fortsatta besparingsåtgärder där det är möjligt kunna få ned våra underskott, få ekonomin i balans och få fram alla de arbetstillfällen som viceordföranden talade om tidigare så att vi verkligen kan värna om våra stora sociala trygghetssystem. Att inte göra något nu vore verkligen att orsaka otrygghet för männniskor.</textBlock>
    <textBlock ix="779">Anf. 27  BÖRJE NILSSON (s):</textBlock>
    <textBlock ix="780">Herr talman! Det råder en ganska fridfull stämning i kammaren just nu, och jag har inte för avsikt att dra i gång någon större debatt. Det finns, som har sagts, en mycket stor enighet om betänkandet i dagsläget. Det är naturligtvis värdefullt.</textBlock>
    <textBlock ix="781">Hoten finns emellertid i den offentliga debatten. Dem får man naturligtvis ta när de dyker upp.</textBlock>
    <textBlock ix="782">Gullan Lindblad gjorde en viktig markering när hon sade att hon anser att man måste ha trygga socialförsäkringar. Det låter ju bra. Vi får testa litet längre fram om hela Gullan Lindblads parti är med på det. Jag hoppas att det blir på det sättet.</textBlock>
    <textBlock ix="783">Detta ärende är egentligen stort. Det upptar ganska stora anslag till socialförsäkringarna -- uppemot 80 miljarder. Då ligger föräldraförsäkringen utanför. Ärendet borde kanhända ha mött en något större uppmärksamhet.</textBlock>
    <textBlock ix="784">Socialförsäkringarna är en mycket viktig del av välfärden på det sättet att de skall ge trygghet vid olika tillfällen i livet. Det är också ett omfattande system som uppgår till ett stort antal miljarder. Det är viktigt att försäkringarna fungerar på ett likformigt och rättvist sätt i alla lägen. Det är den uppgiften vi i utskottet skall försöka lösa.</textBlock>
    <textBlock ix="785">Vi har speciellt följt rättstillämpningen vad gäller försäkringarna. Vi har ägnat mycket tid åt vissa frågor och mycket ingående penetrerat i varje fall två mycket viktiga områden eller delfrågor. Den ena är 70 eller 80 % som nivå i sjukförsäkringen, vilket somliga talare har berört. Det gäller också tolkningen av reglerna för hel förtidspension vid idellt eller politiskt arbete eller arbete i hemmet. Båda frågorna har aktualiserats i socialdemokratiska partimotioner.</textBlock>
    <textBlock ix="786">Vi menar att Riksförsäkringsverkets och kassornas tolkning av de intentioner utskottet utfärdade i samband med bestämmelserna om 70-procentig ersättning har varit alltför snäv. Det har i vissa fall lett till att antalet förtidspensioneringar har ökat. Det har också varit hindrande i rehabliteringsarbetet.</textBlock>
    <textBlock ix="787">I den andra frågan begär vi ett beslut eller tillkännagivande av riksdagen om rätt för förtidspensionärer att vara ideellt verksamma utan att pensionen reduceras. Som tidigare framhållits i debatten har utskottet i sin helhet sett mycket allvarligt på kritiken och också anordnat utfrågningar i båda dessa avseenden. Det har framkommit att de bestämmelser i sjukförsäkringen som gäller för den högre ersättningen på 80 % upplevs som stelbenta, byråkratiska och i vissa fall orättvisa för olika grupper av sjukskrivna.</textBlock>
    <textBlock ix="788">Vi har alltså tagit intryck av debatten och kritiken utifrån och av motionerna. Utskottet har gjort en mjukare tolkning av bestämmelserna.</textBlock>
    <textBlock ix="789">Huvudregeln för att få 80-procentig ersättning är i fortsättningen att behandlingen eller rehabiliteringen ordinerats av läkare och att det finns en behandlingsplan som godkänts av försäkringskassan. På det här sättet får man en rakare och mjukare tillämpning av reglerna. De måste upplevas som mer rättvisa och likformiga. De skall inte heller få styrande effekter på behandlingsmetoderna.</textBlock>
    <textBlock ix="790">Det förefaller att vara en liten fråga, men den har en oerhört stor betydelse för enskilda -- ekonomiskt, men också för att motivera rehabilitering. Det är positivt att utskottet i enighet har kunnat göra denna förändring.</textBlock>
    <textBlock ix="791">Också när det gäller förtidspension i samband med ideellt arbete har utskottet gjort en justering och en mer generös tolkning. Utskottet säger i betänkandet att det ligger ett mycket stort värde i att en handikappad förtidspensionerad person kan engagera sig ideellt. Vi har i betänkandet gjort ett förtydligande som leder till att handikappade som söker förtidspension och som har helt nedsatt arbetsförmåga inte behöver känna oro för att de nya nivåerna leder till en lägre pension. Jag anser det positivt att vi har kunnat göra det. Det är en framgång för försäkringen att vi har kunnat lösa det på det här sättet.</textBlock>
    <textBlock ix="792">Det finns ytterligare en fråga att ta upp. Vi har gjort ett särskilt yttrande när det gäller ersättning vid arbetsskada. Vi socialdemokrater står naturligtvis för det beslut utskottet har fattat, men vi har ändå velat göra en mycket viktig markering. Den 1 juli 1993 försämrade regeringen och den borgerliga majoriteten arbetsskadeförsäkringen. Det innebar materiella förändringar av visst slag genom att arbetsskadesjukpenningen slopades.</textBlock>
    <textBlock ix="793">Nu går Ny demokrati ett steg längre och vill avskaffa arbetsskadelivräntorna. Det är ett mycket mycket långtgående steg. Arbetsskadeförsäkringen, eller yrkesskadeförsäkringen som det hette tidigare, är ju en av de allra äldsta socialförsäkringarna. Vi från vårt parti ser det som alldeles självklart att de som utsätts för risker, skador och sjukdomar i jobbet också skall vara försäkrade och ha ersättning. Det är en oerhört viktig princip att det också är företagen och produktionen som betalar det.</textBlock>
    <textBlock ix="794">Vi ser Ny demokratis motionsyrkande -- man har också en reservation på denna punkt -- som väldigt långtgående. Vi vill göra en mycket kraftig markering om att vi ogillar detta. Arbetsskadeförsäkringen är oerhört viktig för de anställda. Vi tycker att det är väsentligt att det finns ett ekonomiskt skydd om det skulle uppstå en skada i arbetslivet. Denna markering vill vi göra.</textBlock>
    <textBlock ix="795">Nu har alltså utskottet skickat motionen vidare till utredningen. Den borde egentligen avfärdas direkt, men jag hoppas att den kan begravas på ett snyggt sätt i utredningen.</textBlock>
    <textBlock ix="796">Anf. 28  ARNE JANSSON (nyd):</textBlock>
    <textBlock ix="797">Herr talman! Börje Nilsson klagar på oss för att vi har skrivit en motion. Jag tror inte Börje Nilsson har läst vad det står i den motionen när han konstaterar sakförhållandena. Vi har nämligen begärt att man skall låta utreda förutsättningarna för en förändring. Det är faktiskt det enda vi har begärt.</textBlock>
    <textBlock ix="798">Verkligheten är ju att förutsättningarna ändras hela tiden. Vi får inte, vilket socialdemokraterna förespråkar, köra ned i gamla djupa inkörda fåror och stanna där. Man måste utveckla sig själv. Politikerna måste utveckla sig. Det politiska systemet måste hänga med verkligheten. Man får inte bara godta något och säga att det alltid har varit så och att det därför skall vara så framgent.</textBlock>
    <textBlock ix="799">Vi begär att man skall utreda nya förhållanden och se om det finns andra förutsättningar för att göra ett nytt system.</textBlock>
    <textBlock ix="800">Anf. 29  BÖRJE NILSSON (s):</textBlock>
    <textBlock ix="801">Herr talman! Det är riktigt att ni föreslår att man skall utreda denna fråga, men bakom detta döljer sig naturligtvis ett angrepp mot försäkringen som sådan. Vi tolkar det så att man vill gå ytterligare ett steg och avskaffa livräntorna, och det ser vi som mycket farligt. Jag kan inte tolka det på annat sätt än att det bakom nydemokraternas uppfattning ligger en bristande förståelse för, kontakt med och kännedom om arbetslivet.</textBlock>
    <textBlock ix="802">Det är en gammal och oerhört viktig princip att de som har tunga och besvärliga jobb och som utsätts för skador också får ersättning. Jag tycker att det är allvarligt att man, som nydemokraterna nu gör, börjar tafsa på den.</textBlock>
    <textBlock ix="803">Anf. 30  ARNE JANSSON (nyd):</textBlock>
    <textBlock ix="804">Herr talman! Kanske måste även av hävd viktiga principer ändras. Förutsättningarna i företagen ändras. Det skapas modernare maskiner, och vi vet alla att förutsättningarna inom industrin ändras. Varför måste vi sitta kvar i gamla och förstelnade attityder, när utvecklingen går framåt? Vi måste hänga med.</textBlock>
    <textBlock ix="805">Anf. 31  BÖRJE NILSSON (s):</textBlock>
    <textBlock ix="806">Herr talman! Det är väl i och för sig riktigt att principen är gammal. Man insåg mycket tidigt att det är viktigt att de som verkligen utsätts för skador i jobbet får ersättning och är skyddade ekonomiskt. Visst har det gått framåt i arbetslivet, men vi vet hur arbetslivet ser ut. Många arbetsplatser har oerhörda brister. Det förekommer också olycksfall.</textBlock>
    <textBlock ix="807">Vi ser den här principen som oerhört viktig, och denna försäkring är en av de viktigaste. Det är den markering som vi vid detta tillfälle vill göra gentemot Ny demokrati.</textBlock>
    <textBlock ix="808">Anf. 32  BERITH ERIKSSON (v):</textBlock>
    <textBlock ix="809">Herr talman! Vi vill ha en likformig och rättvis försäkring. Om det är sant att socialdemokraterna i det förslag till valmanifest som skall antas på socialdemokraternas kongress i sommar tänker lova att återställa nivån i försäkringen för långtidssjuka, får man innerligt hoppas att de som nu drabbas onödigt länge verkligen känner sig hedrade av att få vänta ytterligare en tid för det goda ändamålet att vara en del av valfläsket i den kommande valdebatten. Ny demokrati kan känna sig delaktigt i det avseendet.</textBlock>
    <textBlock ix="810">Anf. 33  BÖRJE NILSSON (s):</textBlock>
    <textBlock ix="811">Herr talman! Hur vi ser rent principiellt på socialförsäkringarna framgår av den tunga motion från oss vilken behandlas i betänkandet och i korthet redovisas på s. 16.</textBlock>
    <textBlock ix="812">Vad gäller 70/80-procentsgränsen vill jag, liksom tidigare framhållits, peka på att denna ingick i en överenskommelse som vi tvingades gå med på vid en tidpunkt när ekonomin var skakig. Vi står fast vid den uppgörelsen, men det är också viktigt att man får en riktig tillämpning av bestämmelserna på denna punkt. Vi har sett att det funnits brister, och dessa har vi nu rättat till.</textBlock>
    <textBlock ix="813">Berith Eriksson fick ett besked från Birgitta Dahl om att vi ogillar 70-procentsregeln och gärna ser att ersättningen höjs till 80 %. Vi får se om vi så småningom kan göra den förändringen, som vi tror är riktig. Olika ersättningsnivåer leder till onödig byråkrati. Vi menar att det är rakare med en ersättning om 80 % i sjukförsäkringen, och vi hoppas att vi skall kunna komma fram till ett sådant beslut. Men det kostar pengar, och det måste vi också ta hänsyn till.</textBlock>
    <textBlock ix="814">Anf. 34  BERITH ERIKSSON (v):</textBlock>
    <textBlock ix="815">Herr talman! Det var bra att vi äntligen fick ett rakare besked från Börje Nilsson. Överenskommelsen upphör att gälla i samband med valet. En förändring på denna punkt betyder att man måste bryta överenskommelsen, oavsett om den gäller bara fram till dess eller inte gör det.</textBlock>
    <textBlock ix="816">Det märkliga i detta sammanhang är att båda sidor verkar vara mycket otillfredsställda med den här överenskommelsen. Det är egendomligt att man då inte kan komma fram till en överenskommelse, där man konstaterar att man inte nådde de eftersträvade resultaten och återgår till en enhetlig nivå inom sjukförsäkringen.</textBlock>
    <textBlock ix="817">Anf. 35  BÖRJE NILSSON (s):</textBlock>
    <textBlock ix="818">Herr talman! Vi har sett att det förekommer brister och att tillämpningen har varit alltför snäv och byråkratisk. Vi vill för dagen göra en rakare tolkning, och vi har fått en sådan. Det är det läge som vi har i dag. Vi får längre fram se vad som händer med nivåerna.</textBlock>
    <textBlock ix="819">Anf. 36  GULLAN LINDBLAD (m):</textBlock>
    <textBlock ix="820">Herr talman! Jag vill gärna anknyta till vad Börje Nilsson sade om en stor samstämmighet i utskottet, trots allt. Jag vill gärna framföra ett tack till mina kolleger för att vi har kunnat ha en konstruktiv debatt i dessa frågor. Vi har också i flera stycken kommit fram till förslag som jag tror kommer att gagna de försäkrade. Vi har också ibland modet att gå litet utanför den proposition som vi behandlar, där vi vet att vi med vårt samlade kunnande kanske kan göra det ännu bättre än vad som föreslås på papperet.</textBlock>
    <textBlock ix="821">Jag är glad över detta, men i en fråga är vi uppenbarligen inte överens. Det gäller arbetsskadeförsäkringen. Jag kommer ihåg att jag personligen redan i början av 1980-talet började föra debatter om arbetsskadeförsäkringen. Jag hade då praktiskt arbetat med frågan och såg vartåt det skulle luta. Till sist hade praxis förändrats i Försäkringsöverdomstolen så att bortemot 90 % av alla anmälda skador godkändes som arbetsskador. Arbetsskadefonden började tömmas på pengar. Pengarna rann ut som genom ett såll. Som jag sade i mitt inledningsanförande skulle vi haft ett underskott i fonden på bortemot 95 miljarder redan om några år.</textBlock>
    <textBlock ix="822">Hela tiden har socialdemokraterna sagt nej. Man har velat utreda, och man har inte velat ändra bestämmelserna. Då frågar jag mig: Hur långt skulle det fått gå innan socialdemokraterna varit beredda att göra någon förändring?</textBlock>
    <textBlock ix="823">Jag tycker mig i partimotionen i år finna en ökad öppenhet för behovet av förändringar. Det är ett litet steg på vägen. Men det hade runnit åtskilligt fler miljarder ur fonden om vi hade varit lika senfärdiga vi andra som ändå hade modet att ta itu med en försäkring som av personalen inom försäkringskassorna betecknades som försäkringarnas gökunge.</textBlock>
    <textBlock ix="824">Nu säger socialdemokraterna i sitt särskilda yttrande att representanterna i beredningen från deras sida kommer att verka för att de ståndpunkter socialdemokraterna företräder beaktas.</textBlock>
    <textBlock ix="825">Vilka ståndpunkter är det, Börje Nilsson? Det skulle jag gärna vilja ha ett svar på.</textBlock>
    <textBlock ix="826">Anf. 37  BÖRJE NILSSON (s):</textBlock>
    <textBlock ix="827">Herr talman! Det är riktigt att anmälningarna i arbetsskadeförsäkringen har ökat högst väsentligt under 1980-talet och att kostnaderna också stigit. Men Gullan Lindblad vet mycket väl grundproblemet bakom detta, nämligen brister i arbetsmiljön. Det är företagen som får ta ansvar för detta.</textBlock>
    <textBlock ix="828">Det är också oerhört väsentligt att det finns en företagshälsovård. Där har man gjort försämringar. Vi menar att det är mycket viktigt att man bedriver det förebyggande arbetet. Det måste ske på företagen, som måste ha en bra hälsovård.</textBlock>
    <textBlock ix="829">Arbetsskadeförsäkringen infördes i sitt nuvarande skick 1976. Det är tid att se över praxis och se hur det fungerar. Det har vi också förfäktat i flera motioner i olika sammanhang. Men det är något annat än att ta bort arbetsskadesjukpenningen och göra andra väsentliga förändringar. Det kan vi inte ställa upp på. Vi menar att försäkringen är oerhört viktig för arbetslivet och för alla dem som är verksamma i arbetslivet.</textBlock>
    <textBlock ix="830">Anf. 38  GULLAN LINDBLAD (m):</textBlock>
    <textBlock ix="831">Herr talman! Då har utskottet fått besked var socialdemokraterna står i denna fråga, nämligen att ni är beredda att se över praxis.</textBlock>
    <textBlock ix="832">Ack, ack, herr talman, om vi inte hade kommit längre under de här åren då hade vi ju haft detta gigantiska underskott. Det räcker faktiskt med att vi har ca 22 miljarder. Det är tillräckligt bekymmersamt.</textBlock>
    <textBlock ix="833">Men nu skall vi se framåt. Jag håller med om att det här är en viktig fråga för bl.a. arbetsmiljöerna. Det kan ge ett ökat incitament för arbetsgivarna att verkligen se till att arbetsmiljöerna är så bra att man inte får förslitningsskador och annat. Dock torde det vara så att vi i Sverige har kanske världens främsta arbetsmiljöer, inte minst på grund av att vi har starka fackliga organisationer som har sett till den saken, och det är bra.</textBlock>
    <textBlock ix="834">Det finns en framkomlig väg, av många, och det är att föra över arbetsskadeförsäkringen till antingen arbetsgivarna eller till arbetsmarknadens parter. Det får vi fler tillfällen att diskutera. Men vi har hittills i utskottet sagt, att arbetsskadeförsäkringen innehåller ett skaderättsligt moment. På den punkten är vi överens.</textBlock>
    <textBlock ix="835">Kanske vi då kunde vara beredda att, som ett alternativ, lyfta ut denna försäkring så att det kunde framstå för arbetsgivarna att det lönar sig med goda arbetsmiljöer. Indirekt skulle detta innebära lägre avgifter till försäkringen för de företag och arbetsgivare som har en god arbetsmiljö.</textBlock>
    <textBlock ix="836">Jag skulle gärna vilja höra Börje Nilssons synpunkter på det sistnämnda.</textBlock>
    <textBlock ix="837">Anf. 39  BÖRJE NILSSON (s):</textBlock>
    <textBlock ix="838">Herr talman! Jag vill påpeka att den socialdemokratiska regeringen mycket tidigt uppmärksammade kostnadsutvecklingen i arbetsskadeförsäkringen. En utredning var också påbörjad för att se över kostnadsutvecklingen och framför allt praxis. Det var säkerligen tid för det, efter det att den fungerat under ett antal år.</textBlock>
    <textBlock ix="839">Det är ju också så, Gullan Lindblad, att frågan om arbetsskadeförsäkringen är överförd till den nya beredningen för prövning. Prövningen får alltså ske i beredningen, men för oss socialdemokrater är det ändå viktigt att det finns en försäkringsfunktion kvar som arbetsgivarna svarar för. Det är också ytterst väsentligt att ersättning utgår vid olycksfall, skador och sjukdomar i arbetslivet.</textBlock>
    <textBlock ix="840">Anf. 40  GULLAN LINDBLAD (m):</textBlock>
    <textBlock ix="841">Herr talman! Det räcker inte att se över praxis och att uppmärksamma kostnadsutvecklingen. Det handlar också om att handla, herr talman, vilket den borgerliga regeringen och riksdagspartierna förmått att göra, utöver Socialdemokraterna och Vänsterpartiet. Vi har åstadkommit en rättvänd försäkring, där kravet för att erhålla förmåner från arbetsskadeförsäkringen nu är ett klarare samband mellan arbetsmiljön och skadan än tidigare. Tidigare var ju kriteriet att om inte särskilda skäl talade emot det faktum att det fanns skadliga faktorer skulle vederbörande få ersättning. Undra på att denna försäkring fullständigt raserade allt vad ekonomiskt tänkande heter!</textBlock>
    <textBlock ix="842">Vi är nu en bit på väg, och jag hoppas att vi skall nå ännu längre i den kommande beredningen.</textBlock>
    <textBlock ix="843">Anf. 41  BÖRJE NILSSON (s):</textBlock>
    <textBlock ix="844">Herr talman! Gullan Lindblad vet mycket väl att det är praxis som är styrande i det hela. Gullan Lindblad säger att den borgerliga regeringen har handlat. Men det har man ju gjort genom att försämra försäkringen. Man har slopat sjukpenningen i försäkringen. Det är naturligtvis inte acceptabelt, inte riktigt. Sjukförsäkringsdelen är ju också en viktig del i arbetsskadeförsäkringen.</textBlock>
    <textBlock ix="845">Det man nu åstadkommit är försämringar. Men det är inte på det sättet man skall angripa försäkringen. Försäkringen måste finnas kvar. Det är viktigt för dem som är verksamma i arbetslivet och som jobbar i industrin. Gullan Lindblad vet mycket väl att praxis är styrande och att det är där kostnaderna ligger, och detta måste justeras.</textBlock>
    <textBlock ix="846">Anf. 42  GULLAN LINDBLAD (m):</textBlock>
    <textBlock ix="847">Herr talman! Praxis baseras på lag, vilket är detsamma som lagtillämpning, Börje Nilsson. Det är därför väsentligt hur lagen är utformad. Fortfarande har vi en arbetsskadeförsäkring, dvs. det finns möjlighet till livränta om skadan är varaktig. Men, som jag redan sagt, ärendet ligger i beredningen, och jag hoppas att beredningen skall bli konstruktiv på denna punkt.</textBlock>
    <textBlock ix="848">Överläggningen var härmed avslutad.</textBlock>
    <textBlock ix="849">(Beslut skulle fattas den 4 maj.)</textBlock>
  </contentBlock>
</protocol>
