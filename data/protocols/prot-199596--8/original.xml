<protocol id="prot-199596--8">
  <contentBlock ix="0" page="0">
    <textBlock ix="0">Det justerade protokollet beräknas utkomma om 3 veckor</textBlock>
  </contentBlock>
  <contentBlock ix="1" page="0">
    <textBlock ix="0"></textBlock>
    <textBlock ix="1">___________________________________________________________________</textBlock>
  </contentBlock>
  <contentBlock ix="2" page="0">
    <textBlock ix="0">1 §  Allmänpolitisk debatt (forts. från prot. 7)</textBlock>
  </contentBlock>
  <contentBlock ix="3" page="0">
    <textBlock ix="0">Välfärdspolitik</textBlock>
  </contentBlock>
  <contentBlock ix="4" page="0">
    <textBlock ix="0">Anf.  1  GULLAN LINDBLAD (m)</textBlock>
  </contentBlock>
  <contentBlock ix="5" page="0">
    <textBlock ix="0">Herr talman! Vad är välfärd? Det kan synas vara en något underlig fråga när vi skall debattera välfärdssystemen. Jag har roat mig med att konsultera en del ordböcker och funnit att ordet betyder bl.a. ett lyckligt tillstånd, god levnadsstandard, välbefinnande och trygghet. Vackra ord kanske, men har vi politiker någonsin åstadkommit detta alla "välfärdssystem" till trots, och kan vi egentligen åstadkomma verklig välfärd?</textBlock>
  </contentBlock>
  <contentBlock ix="6" page="0">
    <textBlock ix="0">Alla betraktar vi det av tradition som självklart att ett gott samhälle skall värna människor som är sjuka och gamla eller på annat sätt inte kan klara sin eller sin familjs försörjning. Social trygghet är en medborgerlig rättighet, står det t.ex. i det moderata partiprogrammet. Vi menar att staten/det offentliga skall ge en rejäl hjälp till människor som behöver hjälp - hjälp till självhjälp. Den moderata synen på välfärd är emellertid förankrad i människors eget ansvarstagande för sig själva och sina medmänniskor. Vi brukar tala om "det civila samhället" och dess betydelse för de enskilda människornas trygghet. Vi skiljer på välfärdsstat och välfärdssamhälle.</textBlock>
  </contentBlock>
  <contentBlock ix="7" page="0">
    <textBlock ix="0">När staten tror att den kan ta över hela det sociala ansvaret för familjen och de enskilda människorna, leder det till att utgifterna för de sociala transfereringssystemen exploderar när tiderna blir sämre. Det är precis detta som inträffat i Sverige, herr talman, sedan vi alltför länge levt över våra tillgångar. Och vilka är det som drabbas svårast när byggstenarna i</textBlock>
    <textBlock ix="1">"välfärdsbygget" börjar plockas bort? Jo, ofta de som är svagast. Det är detta vi ser i dag när verkligheten tvingar även "sociala ingenjörer" att spara hårdast där utgifterna är som störst.</textBlock>
  </contentBlock>
  <contentBlock ix="8" page="0">
    <textBlock ix="0">Den brutala verkligheten har talat sitt språk.</textBlock>
    <textBlock ix="1">Människor har efter decenniers inlärd hjälplöshet råkat ut för en hård verklighet. Och det parti som varit bland de flitigaste tillskyndarna till ett alltför expansivt socialförsäkringssystem - dagens regeringsparti -</textBlock>
    <textBlock ix="2">står villrådigt när den egna politiken misslyckats.</textBlock>
  </contentBlock>
  <contentBlock ix="9" page="0">
    <textBlock ix="0">Det är lätt för mig att säga i dag: Tänk om ni hade lyssnat till mig för 10-15 år sedan, när jag t.ex. varnade för att arbetsskadeförsäkringen skulle spränga alla ekonomiska ramar eller när vi moderater gick emot det s.k. timsjukpenningssystemet som gjorde det mer lönsamt att sjukskriva sig än att gå och jobba!</textBlock>
    <textBlock ix="1">Hur annorlunda hade inte Sveriges ekonomi sett ut i dag! Vi har haft många hårda debatter i dessa frågor i denna kammare genom åren, och då har jag fått höra att jag har varit cynisk och elak mot sjuka människor.</textBlock>
  </contentBlock>
  <contentBlock ix="10" page="0">
    <textBlock ix="0">Jag har roat mig med att läsa i ett par gamla protokoll, det ena från den 10 december 1985, dvs. för tio år sedan, när jag diskuterade med en socialdemokratisk kollega - inget namn nämnt - om möjligheten att samordna sjuk- och arbetsskadeförsäkringen för att hejda kostnadsexplosionen. Svaret blev: "Men det skulle innebära en uppenbar försämring av försäkringen. Vi accepterar inte - - - ett sådant resonemang." Nu har vi ett sådant system efter det att den borgerliga regeringen genomförde det, och den nuvarande inte ändrat på det.</textBlock>
  </contentBlock>
  <contentBlock ix="11" page="0">
    <textBlock ix="0">I en debatt den 18 april 1990, dvs. för drygt fem år sedan, frågade jag en utskottskollega om han inte var bekymrad över kostnadsutvecklingen inom arbetsskadeförsäkringen. Svaret var då: "Jag förnekar inte - - -</textBlock>
    <textBlock ix="1">att det är ett problem. Men jag hävdar fortfarande att detta inte är det stora problemet.</textBlock>
  </contentBlock>
  <contentBlock ix="12" page="0">
    <textBlock ix="0">"Vid Försäkringskasseförbundets kongress förra veckan sade Sveriges socialförsäkringsminister: "Vi har gjort missar" och nämnde då bl.a. timsjukpenningssystemet och arbetsskadeförsäkringen som blev alldeles för dyra. Jag välkomnar sinnesändringen och självkritiken, men sent skall syndaren vakna, säger det gamla talesättet.</textBlock>
  </contentBlock>
  <contentBlock ix="13" page="0">
    <textBlock ix="0">"Socialdemokratin kan inte längre - - - drömma sig tillbaka till 60- och 70-talens traditionella välfärdspolitik." Det har jag kunnat säga länge, men det verkligt intressanta är att detta sades i Dagens Nyheter den 7 oktober av tre socialdemokratiska borgarråd i</textBlock>
    <textBlock ix="1">Stockholm. De krävde av sin kommande partiledare att han eller hon måste ta ställning för privatiseringar, friskolor och andra alternativa driftformer i kommunerna. Hörde jag rätt? Råder samma uppfattning här i riksdagen och i regeringen?</textBlock>
  </contentBlock>
  <contentBlock ix="14" page="0">
    <textBlock ix="0">I ett frågesvar under sommaren har jag fått ett klart svar från socialministern rörande möjligheten till omtänkande inom sjukvården. Socialdemokraterna är inte beredda till något som helst omtänkande på det området. Landstingsmonopolet skall vara orubbat.</textBlock>
    <textBlock ix="1">Privatvården sätts på undantag. Hur är det med barnomsorg och hemtjänst? Kommer det omtänkande att ske som de tre borgarråden talar om? Det skulle jag gärna vilja ha ett svar på.</textBlock>
  </contentBlock>
  <contentBlock ix="15" page="0">
    <textBlock ix="0">Den socialdemokratiska villrådigheten tycks vara utbredd. Det talades i går i den ekonomiska debatten om "kackel i en hönsgård". I en artikel i Dagens Nyheter den 7 september säger de båda socialministrarna att besparingarna har gått för långt och att de är beredda till höjningar av nivåerna så snart det sig göra låter. Men finansministern låter sig dess bättre icke bevekas.</textBlock>
  </contentBlock>
  <contentBlock ix="16" page="0">
    <textBlock ix="0">Sjuk- och arbetsskadekommitténs arbete, som vi har väntat på länge, har gått i stå vad jag fått mig rapporterat, och kommer inte att bli färdigt i tid. Vad är det egentligen som gäller? Vad vill Socialdemokraterna egentligen med välfärdssystemen?</textBlock>
  </contentBlock>
  <contentBlock ix="17" page="0">
    <textBlock ix="0">Herr talman! Vad krävs då av ett gott trygghetssystem? Det skall i första hand garantera trygghet för människor som har stora behov, dvs. erbjuda hjälp där hjälp verkligen behövs. Socialförsäkringarna skall inte innehålla drivkrafter som motverkar det egna ansvaret och den egna försörjningsviljan. Arbetslinjen måste gälla. Vi måste komma bort från system som mer eller mindre lockar till missbruk och fusk. Vad gäller den frågan skall jag be att få återkomma i nästa inlägg. Försäkringar bör innehålla en viss självrisk, t.ex. i form av karensdagar. Det handlar om ett eget ansvarstagande.</textBlock>
  </contentBlock>
  <contentBlock ix="18" page="0">
    <textBlock ix="0">Ett bra trygghetssystem måste också vara stabilt så att människor skall kunna lita på det, till skillnad från dagens system där vi t.ex. gör den ena besparingen efter den andra i pensionerna och i andra trygghetssystem. Systemet måste också innehålla incitament för ett eget sparande.</textBlock>
  </contentBlock>
  <contentBlock ix="19" page="0">
    <textBlock ix="0">Vi moderater kommer på vår partistämma att diskutera en skiss till ett enhetligt socialförsäkringssystem för kortvariga inkomstbortfall vid såväl sjukdom som arbetslöshet. Det är i princip ett inkomstbortfallssystem med ungefär samma ersättningsnivå som i dag, dvs. ca 75 % av inkomsten, parat med möjligheten till en egen tilläggsförsäkring upp till en viss nivå, förslagsvis 85 %. Denna tilläggsförsäkring kan erbjudas av den allmänna försäkringskassan eller av försäkringsbolag. Ingen skall kunna nekas försäkring genom riskbedömning. Detta vill jag klart ha sagt i denna kammare. Försäkringen omfattar inkomster på förslagsvis fem basbelopp, där avgifter och förmåner motsvarar varandra.</textBlock>
  </contentBlock>
  <contentBlock ix="20" page="0">
    <textBlock ix="0">Den propositionsförteckning som nu ligger på riksdagens bord är synnerligen mager på det sociala området. Enligt regeringsförklaringen kommer ett förslag till socialtjänstlag att föreläggas riksdagen under den här perioden. Jag skulle vilja fråga vad den kommer att innehålla. Skall vi riksdagsledamöter här i</textBlock>
    <textBlock ix="1">Stockholm sitta och bestämma en s.k. riksnorm eller skall vi lita på den kommunala självstyrelsen och på de kommunalt förtroendevalda i den frågan?</textBlock>
  </contentBlock>
  <contentBlock ix="21" page="0">
    <textBlock ix="0">Kommer lagen att ta vara på den enskilda människans egen kraft, genom att ställa vissa villkor för rätten till bistånd? Kommer man verkligen att bry sig om den enskilde? Eller skall vi fortsätta i flummig 70-</textBlock>
    <textBlock ix="1">talsanda i socialpolitiken?</textBlock>
  </contentBlock>
  <contentBlock ix="22" page="0">
    <textBlock ix="0">Herr talman! Vi lever i en ny tid, och en ny tid kräver nya lösningar. Flera av riksdagens partier har förslag till sådana lösningar, men vilka är Socialdemokraternas visioner inför morgondagens socialpolitik?</textBlock>
  </contentBlock>
  <contentBlock ix="23" page="0">
    <textBlock ix="0">Anf.  2  ANDREAS CARLGREN (c)</textBlock>
  </contentBlock>
  <contentBlock ix="24" page="0">
    <textBlock ix="0">Herr talman! Vi skall debattera välfärdspolitiken.</textBlock>
    <textBlock ix="1">Vad betyder det? Ja, det betyder inte att vi skall diskutera politik för att så många som möjligt skall ha bidrag, utan det betyder att så få som möjligt skall behöva bidrag. Om man är i en situation där man verkligen behöver stöd, skall man kunna få det utan att stå förödmjukad med mössan i hand.</textBlock>
  </contentBlock>
  <contentBlock ix="25" page="0">
    <textBlock ix="0">Sverige är ett samhälle där alldeles för många människor är beroende av bidrag. Jag skulle vilja ta ett exempel från några av våra kommuner. Det är kommunerna Habo, Mullsjö, Tidaholm och Falköping. Där bor 62 000 människor. En sådan här vanlig dag är det 38 000 människor som vaknar och är i den åldern då vanliga människor i vanliga fall kan gå till jobbet. Så gör också de flesta av de 38 000. Det är</textBlock>
    <textBlock ix="1">10 000 som går till barnstugor, ålderdomshem, sjukhus osv. för att arbeta i offentlig sektor. Det är 18 000</textBlock>
    <textBlock ix="2">som vandrar i väg till bensinmackar, frisersalonger, verkstadsföretag och vad det kan vara i privat sektor.</textBlock>
    <textBlock ix="3">Men det är 10 000 människor som inte har något jobb att gå till, som försörjs med bidrag av något slag, antingen arbetslöshetsersättning, sjukersättning, förtidspension, arbetsmarknadsåtgärder eller socialbidrag.</textBlock>
  </contentBlock>
  <contentBlock ix="26" page="0">
    <textBlock ix="0">Vad det visar är först och främst en mängd människor som drabbas av lidande, därför att de inte kan gå till ett jobb och försörja sig. Men det visar också att mycket av människors förmåga inte tas till vara. Det i sin tur kostar massor för samhället. Sammanlagt under ett år kostar bidragen till de här 10 000 människorna 1</textBlock>
    <textBlock ix="1">miljard kronor, dvs. bara i några få av våra kommuner i Sverige.</textBlock>
  </contentBlock>
  <contentBlock ix="27" page="0">
    <textBlock ix="0">Då är det också spännande att de människor som är drabbade av detta inte accepterar det. I de här kommunerna har man nu slagit sig samman och startat ett projekt över kommungränser, över byråkratiska regelgränser, över gränser mellan människor, och sagt att det finns bruk för alla, att alla skall kunna vara med och göra en arbetsinsats. Vi kan få erfarenheter av det här.</textBlock>
  </contentBlock>
  <contentBlock ix="28" page="0">
    <textBlock ix="0">För det första skulle vi kunna slå ihop pengar från olika påsar och enkelt och obyråkratiskt samordna socialtjänst, arbetsförmedling och försäkringskassa för att se till att alla de människor som vill kunna försörja sig men inte kan det skall få ett bättre stöd att göra det.</textBlock>
  </contentBlock>
  <contentBlock ix="29" page="0">
    <textBlock ix="0">För det andra visar det att det är bättre att vi ser till att människor finns med i generella försäkringar, men där samhället kan ställa krav på arbete, i stället för att de skall vara beroende av behovsprövade system med kravlösa bidrag.</textBlock>
  </contentBlock>
  <contentBlock ix="30" page="0">
    <textBlock ix="0">För det tredje lär vi oss att arbete hela tiden skall löna sig mer än bidrag. Vi måste se till att få ett system som hela tiden mer gynnar arbete än bidragstagande.</textBlock>
  </contentBlock>
  <contentBlock ix="31" page="0">
    <textBlock ix="0">Vi vet alla att livet kraschar ibland, och var och en av oss kan drabbas. Då måste vi kunna lita på att skyddsnätet gäller oss alla på lika villkor. Man skulle kunna säga att det är den generella välfärdspolitikens stolta tanke att det skall vara så. Samhället skall ha ett så tätt generellt skyddsnät att bara mycket speciella fall, som behöver speciellt stöd, skall kunna få det.</textBlock>
    <textBlock ix="1">Men utvecklingen går ju i stället åt motsatt håll. Förra året var det 715 000 människor som var beroende av socialbidrag i Sverige. Det var 40 % fler än 1990.</textBlock>
    <textBlock ix="2">Tänk er den oerhörda ökningen på de åren! I år räknar man med att socialbidragen kommer att kosta Sverige</textBlock>
    <textBlock ix="3">10,5 miljarder kronor.</textBlock>
  </contentBlock>
  <contentBlock ix="32" page="0">
    <textBlock ix="0">Nu pågår det många utredningar som skall försöka utreda nya lösningar för socialförsäkringarna. Det som är på gång är renodling av arbetslöshetsersättning och sjukförsäkring. Men risken är ju att vi gör ännu större maskor i samhällets skyddsnät och att ännu fler faller emellan. Det gäller människor som är långtidssjuka och samtidigt arbetslösa. Det gäller arbetshandikappade. Det gäller människor som har sjukskrivits för psykosociala problem. Listan kan göras lång.</textBlock>
  </contentBlock>
  <contentBlock ix="33" page="0">
    <textBlock ix="0">Siffror som har kommit in till Arbetsmarknadspolitiska kommittén och Sjuk- och arbetsskadekommittén visar att det handlar om sammanlagt uppemot 50 000 människor. Dessutom skall man räkna med de 100 000 arbetslösa som saknar KAS eller akassa. I TCO räknar man med att det kan gälla sammanlagt uppemot ett par hundratusen människor, som inte får stöd i det generella systemet men som behöver stöd och i stället tvingas söka socialbidrag, med de förändringar som nu är på gång. Det är på väg att bli en av våra största välfärdspolitiska frågor.</textBlock>
  </contentBlock>
  <contentBlock ix="34" page="0">
    <textBlock ix="0">Centerpartiet vill skapa grundtrygghet. Det innebär att väva maskorna i den generella trygghetens skyddsnät tätare, så att så få som möjligt skall behöva utnyttja behovsprövade selektiva bidrag. Det är dags att vi skapar förändring. Vi måste minska risken för att man skall falla igenom trygghetssystemen. Centerpartiet vill samordna skyddet vid arbetslöshet och ohälsa till ett sammanhängande system. Vi vill ha en heltäckande försäkring, som skyddar mot inkomstbortfall, oavsett orsaken till ofrivillig frånvaro från jobbet. Vad vill Socialdemokraterna?</textBlock>
  </contentBlock>
  <contentBlock ix="35" page="0">
    <textBlock ix="0">Vi måste förbättra skyddet för dem som är allra mest utsatta. Centerpartiet vill höja den garanterade grundnivån så att den helst skall vara högre än socialbidragsnivån. Centerpartiet vill utforma reglerna så att fler omfattas av den generella tryggheten. Det är bättre att människor finns inne i generella försäkringar med krav än att de står utanför och får kravlösa bidrag. Centerpartiet vill att hela folket som arbetar skall omfattas av skydd vid arbetslöshet. Vad vill</textBlock>
    <textBlock ix="1">Socialdemokraterna?</textBlock>
  </contentBlock>
  <contentBlock ix="36" page="0">
    <textBlock ix="0">Det kan väl inte vara socialdemokratisk välfärdspolitik att låta 100 000 arbetslösa stå utan samhällets generella stöd? Det kan väl inte vara socialdemokratisk välfärdspolitik att vara stenhård motståndare mot att låta alla som förvärvsarbetar omfattas av obligatoriskt skydd vid arbetslöshet? Det kan väl inte vara socialdemokratisk välfärdspolitik att hellre låta tiotusentals fler stå i kö för socialbidrag än att införa bättre generellt skydd genom Centerpartiets krav på grundtrygghet?</textBlock>
  </contentBlock>
  <contentBlock ix="37" page="0">
    <textBlock ix="0">Jag tror att det är mycket viktigt att vi kan få en stor och omfattande debatt om de här frågorna. Jag tror att många av de förändringar som nu är på gång kan lösa en del problem, samtidigt som de riskerar att skjuta andra problem åt sidan och göra dem värre.</textBlock>
  </contentBlock>
  <contentBlock ix="38" page="0">
    <textBlock ix="0">Just nu pågår utredningar där man diskuterar lösningarna för arbetslösa för sig, sjuka för sig, försäkringskassans organisation för sig. Risken är att vi i stället för att väva trygghetsnätet tätare särar ut det så att risken att falla emellan blir större.</textBlock>
  </contentBlock>
  <contentBlock ix="39" page="0">
    <textBlock ix="0">Därför måste också den här frågan ställas till Anna</textBlock>
    <textBlock ix="1">Hedborg: Är Anna Hedborg beredd att se till att vi får möjlighet att diskutera helheten i ett politiskt sammanhang och se till att skapa en helhet? Från Centerpartiets sida har vi mycket klart sagt att vi är beredda att vara med och samarbeta för att få andra lösningar.</textBlock>
    <textBlock ix="2">Vi tror att det är bättre för Sverige med samarbete, men det krävs en helhetslösning. Det är farligt om vi diskuterar alla dessa åtgärder för sig; då kan problemen bli större när vi måste göra dem mindre.</textBlock>
  </contentBlock>
  <contentBlock ix="40" page="0">
    <textBlock ix="0">Anf.  3  BARBRO WESTERHOLM (fp)</textBlock>
  </contentBlock>
  <contentBlock ix="41" page="0">
    <textBlock ix="0">Herr talman! Hälso- och sjukvården, socialtjänsten och våra offentliga försäkringssystem är viktiga delar av den svenska välfärden. Målsättningen är att var och en skall kunna få stöd och vård på lika villkor när hälsan sviker eller när man på grund av olika omständigheter inte kan klara ut sin situation själv.</textBlock>
  </contentBlock>
  <contentBlock ix="42" page="0">
    <textBlock ix="0">Det är viktigt att människor kan lita på de här välfärdssystemen, att skyddsnätet finns där när vi som bäst behöver det, när människor behöver ta dem i bruk. Men under senare tid har det kommit oroande rapporter, den ena efter den andra, om de hot som</textBlock>
    <textBlock ix="1">Socialdemokraterna riktar  mot välfärdssystemen. Vi läser om hårda besparingar inom hälso- och sjukvården och friställning av personal på grund av resursbrist. Sjukhusdirektörer och andra ledande personer med ansvar för resursfördelning och människors vård och omsorg avgår i protest mot det sätt som besparingarna sker på. Köerna inom hälso- och sjukvården växer, med den belastning på försäkringssystem i form av sjukskrivningar och det tryck på hemvård och hemsjukvård som det ger.</textBlock>
  </contentBlock>
  <contentBlock ix="43" page="0">
    <textBlock ix="0">Nu vill man också sänka ersättningen i försäkringssystemen och frångå det som inte minst statsrådet</textBlock>
    <textBlock ix="1">Hedborg hävdade för ett år sedan. Då sade hon i den allmänpolitiska debatten att det är viktigt att värna om en försäkring baserad på inkomstbortfall och att frivilliga försäkringar aldrig kan vara ett alternativ om alla skall få del av försäkringsskyddet.</textBlock>
  </contentBlock>
  <contentBlock ix="44" page="0">
    <textBlock ix="0">Nu vill regeringen skapa just ett sådant system. Av den massmediala debatten finner jag att det kan finnas motsättningar inom regeringen, men om jag har förstått det hela rätt är det just den här sänkningen som gäller. Varför detta? vill jag fråga statsrådet. Jag hoppas också att vi i år, när statsrådet är mer varm i kläderna, kan få svar på de frågor som vi reser under den här allmänpolitiska debatten. Förra året fick vi ta om frågorna under en tisdagsfrågestund för att få svar.</textBlock>
  </contentBlock>
  <contentBlock ix="45" page="0">
    <textBlock ix="0">Att Sveriges ekonomi inte är den bästa och att vi måste vidta besparingar är uppenbart. Men det gäller att spara på rätt saker, att vidta rätt åtgärder. Vi i</textBlock>
    <textBlock ix="1">Folkpartiet liberalerna är kritiska mot det sätt på vilket Socialdemokraterna gör besparingar i välfärdssystemet. Vi vill bevara den 80-procentiga ersättningsnivån i socialförsäkringarna, och vi ser besparingsmöjligheter inom sjukvården som inte behöver försämra utan snarare kunde förbättra vården för de enskilda patienterna.</textBlock>
  </contentBlock>
  <contentBlock ix="46" page="0">
    <textBlock ix="0">Till att börja med har vi socialförsäkringssystemet.</textBlock>
    <textBlock ix="1">En besparingspost som har aktualiserats här på sistone och som jag ser det som väldigt angeläget att komma åt är det bidragsfusk som Riksrevisionsverket lyft fram - socialförsäkringsutskottet, arbetsmarknadsutskottet och socialutskottet fick en redovisning häromdagen. Det här brådskar, eftersom det både kostar pengar och är demoraliserande att vi har system som kan felanvändas på det sätt som RRV visat. Jag skulle därför gärna vilja veta vilka åtgärder regeringen avser att vidta beträffande uppgifterna från RRV.</textBlock>
  </contentBlock>
  <contentBlock ix="47" page="0">
    <textBlock ix="0">Ett annat hinder för effektivt resursutnyttjande -</textBlock>
    <textBlock ix="1">som också Andreas Carlgren pekade på här alldeles nyss - är att vi har system med barriärer emellan, vilket gör att vi inte effektivt kan utnyttja resurserna.</textBlock>
    <textBlock ix="2">Vi har barriärer också mellan statliga, kommunala och landstingskommunala pengar. Den som gör en insats i de här systemen för att förbättra välstånd, välfärd och hälsa får så att säga inte hem vinsten. Vi behöver utveckla system med bättre morötter åt den som gör insatserna. Fler försök med gemensamma pengapåsar t.ex. för kommun, landsting och försäkringskassa bör göras. Här vore det intressant att veta om regeringen har fler försök i tankarna än dem som t.ex. utförs i</textBlock>
    <textBlock ix="3">Stenungsund och på ett par andra håll.</textBlock>
  </contentBlock>
  <contentBlock ix="48" page="0">
    <textBlock ix="0">Inom hälso- och sjukvården gör nu Socialdemokraterna förändringar som verkar illa överlagda och snarare försämrar för patienterna, samtidigt som de leder till ökade kostnader. Låt mig ge några exempel.</textBlock>
  </contentBlock>
  <contentBlock ix="49" page="0">
    <textBlock ix="0">Ett av sjukvårdens största gissel har varit de långa köerna till en rad operationer och behandlingar. Innan vårdgarantin infördes kunde patienter få vänta flera år på behandling, med såväl de personliga problem detta innebär som det tryck det innebär på sjukförsäkring, hemsjukvård och hemvård samt naturligtvis även på arbetsplatsen. Genom införandet av vårdgarantin, som innebär att ingen patient skall behöva vänta mer än tolv veckor på behandling efter ställd diagnos, sjönk köerna radikalt för de ingrepp som vårdgarantin omfattade och också för många andra ingrepp.</textBlock>
  </contentBlock>
  <contentBlock ix="50" page="0">
    <textBlock ix="0">Nu ökar köerna igen, vilket inte beror på dåligt arbete från sjukhusens sida utan på de gigantiska sparbeting som s-majoriteten tvingar vården till. Besparingarna leder till uppsägningar och omskolningskurser för den personal som inte kan sägas upp på grund av att den har anställningstrygghet. Bemanningen på vårdavdelningarna tunnas ut så att de återstående som arbetar där inte orkar längre.</textBlock>
  </contentBlock>
  <contentBlock ix="51" page="0">
    <textBlock ix="0">Så länge anställningsgarantin gäller för personal finns inget skäl att flytta runt anställda från vårdarbete till olika kurser. Det kostar miljoner i onödan och drabbar vården mycket hårt. Vi tycker att vårdgarantin bör utökas till fler sjukdomstillstånd, inte ifrågasättas för dem som redan har den.</textBlock>
  </contentBlock>
  <contentBlock ix="52" page="0">
    <textBlock ix="0">Jag ser en rad möjligheter att hushålla med våra krympande resurser, och jag tänkte exemplifiera med några av dem.</textBlock>
  </contentBlock>
  <contentBlock ix="53" page="0">
    <textBlock ix="0">Man har försökt att göra läkare och annan sjukvårdspersonal mer kostnadsmedveten genom att införa administrativa system med patientavgifter, köpoch-sälj-system etc. Det här har medfört vissa positiva effekter, men de är otillräckliga. Betydligt effektivare vore att genomföra egenrevisionssystem för främst läkarna, eftersom det är de som beslutar om de mest kostnadskrävande insatserna. Om de får fortlöpande uppgifter om vad deras insatser i form av t.ex. förtidspensionering och sjukskrivning kostar - det har tidigare gjorts försök för läkemedel som också redovisats här i kammaren - är jag övertygad om att det skulle leda till en ökad kostnadsmedvetenhet och en reduktion av notan. För läkemedel har det givit en 10-</textBlock>
    <textBlock ix="1">procentig minskning, motsvarande ungefär en och en halv miljard. Får man till stånd en motsvarande besparing för sjukskrivningarna, som går löst på 34</textBlock>
    <textBlock ix="2">miljarder, och förtidspensionerna, som uppgår till 21</textBlock>
    <textBlock ix="3">miljarder, blir det avsevärda besparingar.</textBlock>
  </contentBlock>
  <contentBlock ix="54" page="0">
    <textBlock ix="0">En annan resurs som inte utnyttjas till fullo är det arbete som Statens beredning för utvärdering av medicinsk metodik gör. Här gör man utredningar där man värderar olika behandlingar, och det har utmynnat i ett ifrågasättande av värdet med sjukskrivning och förtidspensionering av människor med ryggont.</textBlock>
    <textBlock ix="1">Bästa behandling är att man är i gång. Det här kostar</textBlock>
    <textBlock ix="2">20 miljarder per år, och man kan fråga sig om det här är riktigt när det har så liten effekt på sjukdomen i fråga.</textBlock>
  </contentBlock>
  <contentBlock ix="55" page="0">
    <textBlock ix="0">Jag vill i det här sammanhanget också ta upp en intressant artikel från tidningen Der Stern, som kommit nyligen. Här redovisas en 33-procentig överkonsumtion av medicinska insatser hos normalbefolkningen. Man har fått fram siffran genom att jämföra hur 1 169 slumpmässigt utvalda läkare skulle vilja bli behandlade för 30 olika sjukdomar.</textBlock>
  </contentBlock>
  <contentBlock ix="56" page="0">
    <textBlock ix="0">Det visade sig då att läkare gör en annan nyttarisk-bedömning när det gäller dem själva än när det gäller deras patienter. De är alltså mycket mindre benägna att genomgå de behandlingar som de ordinerar sina patienter. Man har också räknat fram att miljardbelopp i D-mark skulle kunna sparas om läkarna behandlade sina patienter på samma sätt som de själva vill bli behandlade. Jag tycker att det vore mycket intressant att göra motsvarande undersökning här i</textBlock>
    <textBlock ix="1">Sverige.</textBlock>
  </contentBlock>
  <contentBlock ix="57" page="0">
    <textBlock ix="0">Det finns också mycket att göra på den organisatoriska sidan. I det här första inlägget hinner jag inte gå in på allt, utan jag återkommer i senare inlägg.</textBlock>
    <textBlock ix="1">Men jag vill här lyfta fram husläkarmodellen. Den måste behållas och utvecklas. På det sättet kan många patienter lätt få vård utan att det belastar akutsjukhusen. Den undersökning som har gjorts i Stockholms län visar att det här har varit en populär reform. Varför då nedrusta den?</textBlock>
  </contentBlock>
  <contentBlock ix="58" page="0">
    <textBlock ix="0">Avslutningsvis: Enligt liberala värderingar har varje individ, också de med de allra sämsta förutsättningarna rätt att leva ett så värdigt liv som möjligt och rätt till samhällets resurser på samma villkor som andra. Vi prioriterar en satsning på välfärden framför en lägre moms på mat. Visst skall vi spara, men på rätt saker!</textBlock>
  </contentBlock>
  <contentBlock ix="59" page="0">
    <textBlock ix="0">Anf.  4  ULLA HOFFMANN (v)</textBlock>
  </contentBlock>
  <contentBlock ix="60" page="0">
    <textBlock ix="0">Herr talman! Välfärd är enligt Vänsterpartiet att skapa förutsättningar för ett värdigt liv, att skapa förutsättningar för en personlig utveckling genom att fördela samhällets resurser solidariskt. Vi kan inte garantera varje människa lycka, men vi kan genom omfördelningen i de generella välfärdssystemen garantera varje enskild individ ekonomisk trygghet för att han eller hon därigenom skall få resurser att utvecklas som människa.</textBlock>
  </contentBlock>
  <contentBlock ix="61" page="0">
    <textBlock ix="0">En ekonomisk politik där full sysselsättning är det överordnade målet är en förutsättning för den generella välfärden. En bra offentlig sektor är ett medel att fördela välfärden rättvist. Genom den offentliga sektorn sprids marknadsmakt - något som är svårsmält för anhängarna av "den perfekta marknadens" maktlöshet.</textBlock>
  </contentBlock>
  <contentBlock ix="62" page="0">
    <textBlock ix="0">Den efterfrågan av produkter, tjänster, kunskap som uppkommer genom offentlig sektor är baserad på människans behov. Full sysselsättning och skäliga löner, en strävan efter ett jämlikt och jämställt samhälle främjar tillväxten - det visar bl.a. studier av de asiatiska ekonomierna. Det stora problemet i dag är inte att svenska folket konsumerat offentliga tjänster utan den stora arbetslösheten.</textBlock>
  </contentBlock>
  <contentBlock ix="63" page="0">
    <textBlock ix="0">Politiken för full sysselsättning och utbyggnaden av den offentliga sektorn har varit särskilt viktig för kvinnor. Dels har den varit en arbetsmarknad för kvinnor, dels har den varit en förutsättning för kvinnor att förvärvsarbeta, oberoende av vilken sektor de har arbetat inom. Det är inte populism att försvara den generella välfärden, det är inte populism att slå vakt om kvinnors rätt att kombinera förvärvsarbete med skötsel av små barn, det är inte populism att slå vakt om socialförsäkringssystemens inkomstbortfallsprincip, det är inte populism att anse att vi skall ha ett pensionssystem som inte missgynnar kvinnor.</textBlock>
  </contentBlock>
  <contentBlock ix="64" page="0">
    <textBlock ix="0">Herr talman! Efter partiledardebatten stod det att läsa på Aftonbladets ledarsida att det är rätt att Socialdemokraterna avvisar samarbete med Vänsterpartiet. Vänsterpartiets politiska linje är enligt ledarsidan populistisk och ingenting för de politiker som vill lösa de ekonomiska och sociala problemen. Opinionssiffrorna spelar ingen roll, säger man vidare. Ingvar</textBlock>
    <textBlock ix="1">Carlsson bör i stället fortsätta centersamarbetet, för det som det handlar om - enligt det LO-ägda Aftonbladet men också enligt finansministern - är att Olof</textBlock>
    <textBlock ix="2">Johansson törs.</textBlock>
  </contentBlock>
  <contentBlock ix="65" page="0">
    <textBlock ix="0">Resonemanget om att satsa på den som törs skära mest påminner mig om en serieteckning i Kvinnovetenskaplig tidskrift för några år sedan. En flicka och en pojke står och pratar med varandra. Så säger han:</textBlock>
    <textBlock ix="1">Ska vi tävla om vem som törs böja sig längst bakåt?</textBlock>
    <textBlock ix="2">Visst, säger hon och står kvar. Pojken böjer sig längre och längre bakåt. Till slut faller han på ryggen i backen. Kloink. "Du vann", säger flickan med upphöjt lugn.</textBlock>
  </contentBlock>
  <contentBlock ix="66" page="0">
    <textBlock ix="0">Så har det alltså blivit i svensk politik, så har politiken utvecklats av de folkvalda. Det handlar tydligen om vem som törs fatta beslut som går tvärtemot det som folket via valresultat och opinionssiffror visar att det vill ha.</textBlock>
  </contentBlock>
  <contentBlock ix="67" page="0">
    <textBlock ix="0">Vad är det då som Olof Johansson törs? I Centerns motion till proposition 25, Vissa ekonomisk-politiska åtgärder, gör partiet totalt ned den s.k. Perssonplanen.</textBlock>
    <textBlock ix="1">"Den långsiktiga strategin har - - - blivit ett dokument utan visioner och strategi för vad en långsiktig offensiv politik för en sanering av statens finanser kräver", säger man. Det är ganska hårda ord från regeringens nuvarande samarbetspartner. Men Centern törs!</textBlock>
  </contentBlock>
  <contentBlock ix="68" page="0">
    <textBlock ix="0">Häromdagen tillfrågades företrädare för Centerpartiet vad de riskerade att få ge upp genom samarbetet med Socialdemokraterna. Jag skulle vilja vända på frågan. Vad riskerar socialdemokratin att få ge upp genom samarbetet med Centern? Jag vill återigen citera ur Centerns ekonomimotion - Andreas Carlgren har stött det jag nu citerar: "En sundare ekonomi förutsätter - - - systemförändringar i de nuvarande välfärdssystemen. - - - En grundtanke i dessa systemförändringar är att bryta automatiken i statens kostnadsutveckling."</textBlock>
  </contentBlock>
  <contentBlock ix="69" page="0">
    <textBlock ix="0">Den uppgörelse om kompletteringspropositionen som Centern och Socialdemokraterna gjorde utgör beloppsmässigt ca 3 % av den totala budgetförstärkningen. Det är en liten förstärkning. Sanningen är att</textBlock>
    <textBlock ix="1">Centern vill banta trygghetssystemen och göra statsbudgeten okänslig för arbetslösheten. För Centern handlar det om att lansera grundtryggheten - inte om att stärka den offentliga ekonomin. Den bästa saneringen av ekonomin är inte att skära i trygghetssystemen utan att få ned arbetslösheten!</textBlock>
  </contentBlock>
  <contentBlock ix="70" page="0">
    <textBlock ix="0">En stark hemmamarknad har varit pådrivande för exportmarknaden genom en ständig efterfrågan och utveckling av produkter. Hemmamarknaden och exportföretagen har fungerat i någon form av symbios till gagn för tillväxten. En bantning av den offentliga sektorn - och omvänt utökat utrymme för marknaden</textBlock>
    <textBlock ix="1">- leder därför inte till ökad tillväxt. Den offentliga sektorn ger individerna resurser att anpassa sig till förnyelsekraven, och den bidrar dessutom till att upprätthålla efterfrågan i ekonomin när konjunkturerna vänder och resursutnyttjandet försämras.</textBlock>
  </contentBlock>
  <contentBlock ix="71" page="0">
    <textBlock ix="0">Förutsättningen för att marknaden skall fungera är att folk har pengar att handla för. Förutsättningen för att människor skall konsumera är att de känner sig trygga och har tillförsikt inför framtiden. Privatsparandet är i dag ca 200 miljarder kronor, och sparkvoten visar inga tendenser att sjunka. I stället för att handla nödvändiga ting investerar de som får något över sina pengar i t.ex. privata pensionsförsäkringar.</textBlock>
    <textBlock ix="1">De som genom sänkningarna i nivåerna får ännu mindre över tvingas till kommunernas socialkontor, där de får stå i kö i baracker.</textBlock>
  </contentBlock>
  <contentBlock ix="72" page="0">
    <textBlock ix="0">Vi delar uppfattningen att det bör vara mer ekonomiskt lönsamt att arbeta än att leva på bidrag, men detta innebär inte att ersättningsnivåerna i socialförsäkringarna - eller socialbidragsnivån - måste sänkas.</textBlock>
    <textBlock ix="1">I stället måste vissa yrkeskategorier inom t.ex. vårdområdet få sina löner uppjusterade. Det är det den pågående strejken handlar om - en justering av kvinnolöner.</textBlock>
  </contentBlock>
  <contentBlock ix="73" page="0">
    <textBlock ix="0">Den offentliga sektorn och socialförsäkringssystemen bygger på solidaritet. I dag diskuteras solidaritet som en fråga om att avstå och att människor måste ta större personligt ansvar för sig själv och sina anhöriga. Med den innebörden av solidaritet kan de välbeställda köpa sig fria för att slippa se konsekvenserna av sitt eget välstånd, och allt större ansvar för t.ex.</textBlock>
    <textBlock ix="1">äldre- och barnomsorg kan läggas på kvinnorna -</textBlock>
    <textBlock ix="2">antingen genom att kvinnorna "går tillbaka till spisen"</textBlock>
    <textBlock ix="3">eller genom att hembiträden anställs.</textBlock>
  </contentBlock>
  <contentBlock ix="74" page="0">
    <textBlock ix="0">Med inkomstbortfallsprincipen som kompass måste vi analysera varje förändring i systemen, så att vi inte på omvägar hamnar i ett grundskyddssystem, med det systemskifte som det medför. Det senaste exemplet på vad som händer om vi lägger nivåerna för lågt är Kommunals planer på att försäkra sina medlemmar så att de skyddas mot försämringarna i sjukförsäkringarna.</textBlock>
  </contentBlock>
  <contentBlock ix="75" page="0">
    <textBlock ix="0">Ett solidariskt system måste bygga på folkmajoritetens deltagande och egenintresse, dvs. ett samhällskontrakt mellan klasserna. Samhällskontraktet förutsätter att t.ex. medelklassen solidariskt och progressivt betalar via skatter och sociala avgifter och som en uppfyllelse av kontraktet får ut en rimlig del. Det minskar intresset för och betydelsen av avtalsförsäkringar och privata lösningar.</textBlock>
  </contentBlock>
  <contentBlock ix="76" page="0">
    <textBlock ix="0">Herr talman! Vänsterpartiet reserverade sig i Pensionsarbetsgruppen mot förslaget till nytt pensionssystem. Den främsta anledningen var att det innebär en försämring av pensionerna för stora grupper av befolkningen, främst kvinnor. Då hävdade majoriteten i riksdagen och de stora fackförbunden - inte minst LO</textBlock>
    <textBlock ix="1">- att Vänsterpartiet hade fel. Tvärtom skulle pensionerna bli högre eller åtminstone likvärdiga. I dag visar beräkningar, publicerade i bl.a. Dagens Nyheter, att</textBlock>
    <textBlock ix="2">Vänsterpartiet hade rätt. Efter 40 års förvärvsarbete kan en nybliven pensionär räkna med ca 50 % av slutlönen. Det skall jämföras med nuvarande system, som ger 65 % av slutlönen efter 30 års förvärvsarbete.</textBlock>
  </contentBlock>
  <contentBlock ix="77" page="0">
    <textBlock ix="0">Genomförandegruppen, där Vänsterpartiet inte får delta, har nyligen presenterat en promemoria om hur livsinkomstprincipen skall genomföras. I den ligger alla de försämringarna för kvinnorna kvar. Dessutom har man lyckats lägga till ytterligare en väsentlig försämring för kvinnor.</textBlock>
  </contentBlock>
  <contentBlock ix="78" page="0">
    <textBlock ix="0">Genom att fördela arvsvinsterna efter hur mycket var och en har på sitt pensionskonto i stället för att använda dem för att sänka delningstalet, kommer utfallet för kvinnor att bli ännu sämre än enligt ursprungsförslaget.</textBlock>
  </contentBlock>
  <contentBlock ix="79" page="0">
    <textBlock ix="0">Jag vill peka på ytterligare en reform som i genomförandegruppen fått en annan innebörd. Den borgerliga majoriteten tillsammans med socialdemokraterna beslutade att gifta makar skall kunna dela pensionsrätten för att därigenom kompensera de kvinnor som varit hemmafruar. För att kvinnors än så länge längre livslängd inte skulle belasta samhället beslutades att man skulle införa en kvinnovaluta och en mansvaluta. De pensionspengar en man ger till kvinnan räknas nämligen ner med 19 %, och de som en kvinna ger till sin make räknas upp med 23 %.</textBlock>
  </contentBlock>
  <contentBlock ix="80" page="0">
    <textBlock ix="0">Vänsterpartiet motsatte sig delad pensionsrätt, eftersom vi anser att varje kvinna skall betraktas som en enskild individ i ekonomiskt hänseende. Det är grunden för jämlikhet och jämställdhet. Men i genomförandegruppens departementspromemoria står: Ett bidragande skäl till att genomförandegruppen tagit ställning för en generös beräkning av justeringsfaktorerna är att delningssystemet dessutom sannolikt kommer att medföra minskade kostnader för garantipensionssystemet, systemet för bostadstillägg för pensionärer och andra inkomstprövade system. Jämställdhetsministern, var är du nu? Var är direktivet till alla utredningar och kommittéer om att de skulle granska sina förslag ur ett jämställdhetsperspektiv?</textBlock>
    <textBlock ix="1">Om inte de partier som sitter i genomförandegruppen, dvs. Socialdemokraterna, Moderaterna, Folkpartiet,</textBlock>
    <textBlock ix="2">Centern och kds, märker att vi håller på att lämna den princip som var och är viktigast för den generella välfärden kanske en sådan granskning skulle upptäcka det?</textBlock>
  </contentBlock>
  <contentBlock ix="81" page="0">
    <textBlock ix="0">Livsinkomstprincipen bygger på att det man satt in skall man också få ut. Nu är det visserligen en sanning med modifikation. Det beror förstås också på livslängd hos övriga befolkningen, tillväxt m.m. Men livsinkomstprincipen tar bort den omfördelning som finns i det nuvarande systemet. Den grundläggande frågan för pensionssystemet, alla andra socialförsäkringar och den generella välfärden över huvud taget är: Tjänar alla i Sverige tillräckligt bra för att kunna klara sig på socialförsäkringssystem som inte har en omfördelande verkan?</textBlock>
  </contentBlock>
  <contentBlock ix="82" page="0">
    <textBlock ix="0">Anf.  5  RAGNHILD POHANKA (mp)</textBlock>
  </contentBlock>
  <contentBlock ix="83" page="0">
    <textBlock ix="0">Herr talman! Lyssnare! Jag skall inleda med en dikt av Nils Ferlin.</textBlock>
  </contentBlock>
  <contentBlock ix="84" page="0">
    <textBlock ix="0">"Du har tappat ditt ord och din papperslapp,</textBlock>
  </contentBlock>
  <contentBlock ix="85" page="0">
    <textBlock ix="0">du barfortabarn i livet.</textBlock>
  </contentBlock>
  <contentBlock ix="86" page="0">
    <textBlock ix="0">Så sitter du åter på handlarns trapp</textBlock>
  </contentBlock>
  <contentBlock ix="87" page="0">
    <textBlock ix="0">och gråter så övergivet.</textBlock>
  </contentBlock>
  <contentBlock ix="88" page="0">
    <textBlock ix="0">Vad var det för ord - var det långt eller kort,</textBlock>
  </contentBlock>
  <contentBlock ix="89" page="0">
    <textBlock ix="0">var det väl eller illa skrivet?</textBlock>
  </contentBlock>
  <contentBlock ix="90" page="0">
    <textBlock ix="0">Tänk efter nu - förrn vi föser dej bort,</textBlock>
  </contentBlock>
  <contentBlock ix="91" page="0">
    <textBlock ix="0">du barfotabarn i livet."</textBlock>
  </contentBlock>
  <contentBlock ix="92" page="0">
    <textBlock ix="0">"Barnen drabbas hårt i nedskärningstider" är rubriken på resultatet av en SKTF-enkät bland barnoch ungdomsmottagningar i hela landet. Man fick in svar från 60 stycken.</textBlock>
  </contentBlock>
  <contentBlock ix="93" page="0">
    <textBlock ix="0">Barnen drabbas också dubbelt av nedskärningarna. I hemmet drabbas de indirekt av att en eller båda föräldrarna är utan arbete. De drabbas av nedskärningar i socialförsäkringssystemen, barnbidragen, studiebidragen och höjningarna av olika avgifter för sjukvård och medicin.</textBlock>
  </contentBlock>
  <contentBlock ix="94" page="0">
    <textBlock ix="0">Barnen drabbas också direkt av nedskärningar inom skola och barnomsorg.</textBlock>
  </contentBlock>
  <contentBlock ix="95" page="0">
    <textBlock ix="0">När den kommunala verksamheten minskar är det barnomsorgen som får stå för de största besparingarna. I storstadskommunerna har barnomsorgen minskat sin verksamhet med 15 % mellan 1993 och 1994, medan den kommunala verksamheten i övrigt bara har minskat med 7 %.</textBlock>
  </contentBlock>
  <contentBlock ix="96" page="0">
    <textBlock ix="0">När resurserna inom barnomsorg, skola och socialvård minskar ökar efterfrågan på hjälp från den psykiatriska barn- och ungdomsvården. Enligt en undersökning av Landstingsförbundet har belastningen ökat markant inom både sjukhuskliniker och mottagningar beroende på att både patientantal och tyngden på problemen ökat. Samtidigt har sparkrav och neddragningar skett i verksamheten. Detta leder till långa väntetider för patienterna och en enorm arbetsbelastning för personalen.</textBlock>
  </contentBlock>
  <contentBlock ix="97" page="0">
    <textBlock ix="0">Allt sammanlagt gör att väntetiderna blir långa.</textBlock>
    <textBlock ix="1">Legitimerade psykologen och arbetsterapeuten Anna</textBlock>
    <textBlock ix="2">Torbjörnsson i Luleå säger:</textBlock>
  </contentBlock>
  <contentBlock ix="98" page="0">
    <textBlock ix="0">De långa väntetiderna till barnpsykiatriska mottagningarna leder till en mycket svår situation. Det borde inte vara några väntetider alls. När någon ringer har de redan funderat länge och behöver få tid för behandling omedelbart. De är redan i någon form av kris eller svår situation. Väntetiderna är destruktiva och ger en sämre start på behandlingen. För barnen skapar det oro, ängslan och låsningar, de känner sig utanför och oönskade. För personalen ger det stress och ångest. På PBU i Luleå får vi ibland 17 nya ärenden per vecka. Barn kan inte vänta - för dem gäller här och nu, inte där och sen.</textBlock>
  </contentBlock>
  <contentBlock ix="99" page="0">
    <textBlock ix="0">Minst 2 000 barn har enligt Kommun-Aktuellt mist sin daghemsplats till följd av bristande betalning.</textBlock>
    <textBlock ix="1">Ofta är det de barn som är i största behovet av den.</textBlock>
    <textBlock ix="2">Jag har svårt att förstå det. I skolan är något motsvarande omöjligt. Genom lagen om full behovstäckning inom barnomsorgen borde det vara möjligt att få ha platsen kvar även där.</textBlock>
  </contentBlock>
  <contentBlock ix="100" page="0">
    <textBlock ix="0">Barnens kris är en spegel av de vuxnas. De små barnen ger tydliga signaler. De visar sin ångest genom att överreagera eller kanske genom att gå in i sig själva.</textBlock>
  </contentBlock>
  <contentBlock ix="101" page="0">
    <textBlock ix="0">Tonåringarna visar det ofta genom destruktiva handlingar, där toppen av isberget syns i tidningsrubrikerna om våld och förstörelse. Deras beteende är ett lika starkt rop på hjälp som de små barnens signaler.</textBlock>
  </contentBlock>
  <contentBlock ix="102" page="0">
    <textBlock ix="0">Vi måste börja med barnen och ungdomarna. Vi måste faktiskt börja med att ge föräldrarna och skolan resurser att ge barnen trygghet och en bra utbildning.</textBlock>
  </contentBlock>
  <contentBlock ix="103" page="0">
    <textBlock ix="0">Det behövs också en bra fritid. Fritidens fria val finns inte. Det tas ifrån dessa familjer och deras barn, då klyftorna i fritidssysselsättningarna bara ökar.</textBlock>
    <textBlock ix="1">Tennis, ishockey, ridning, ja även fotboll kostar pengar. Utan bil kan föräldrarna t.ex. inte skjutsa till träningar och matcher.</textBlock>
  </contentBlock>
  <contentBlock ix="104" page="0">
    <textBlock ix="0">De förändringar som skett och kommer att ske de närmaste åren påverkar hushållens ekonomi på ett mycket drastiskt sätt. Allt fler har blivit beroende av socialbidrag, och fler än någonsin tidigare riskerar att bli det.</textBlock>
  </contentBlock>
  <contentBlock ix="105" page="0">
    <textBlock ix="0">Antalet svenska hushåll som ligger på gränsen till socialbidragsberoende har ökat med 300 000 sedan</textBlock>
    <textBlock ix="1">1991. Sammantaget lever nästan 40 % av de svenska hushållen under svåra ekonomiska omständigheter.</textBlock>
    <textBlock ix="2">Uppgifterna är hämtade ur LO:s familjeekonomiska rapport, baserad på 1993 års statistik. Statistiken för</textBlock>
    <textBlock ix="3">1994 ser troligen ännu värre ut. Ca 70 % av de ensamstående föräldrarna ligger på eller strax över normen.</textBlock>
  </contentBlock>
  <contentBlock ix="106" page="0">
    <textBlock ix="0">Det är mot denna bakgrund vi måste analysera hur de politiska beslut som fattas i denna kammare ändrar spelreglerna för hushållen. Det är inte svårt att föreställa sig att många av dem som lever under knappa ekonomiska marginaler pressas under socialbidragsgränsen efter den 1 januari nästa år när sjukpeng, akassa, föräldrapeng och ersättning för vård av sjukt barn sänks till 75 % och vuxenstudiestödet försämras.</textBlock>
    <textBlock ix="1">Frågan är då vad besparingen åstadkommit. I själva verket vältras problemen bara över på kommunerna.</textBlock>
  </contentBlock>
  <contentBlock ix="107" page="0">
    <textBlock ix="0">Man kan fråga sig hur många här i kammaren som verkligen har klart för sig vad det innebär att leva med en ekonomi i nivå med socialbidragsnormen.</textBlock>
  </contentBlock>
  <contentBlock ix="108" page="0">
    <textBlock ix="0">Så stora skillnader visar att fördelningssystemet håller på att haverera. Det förmår inte längre stå för en rimlig standardutjämning mellan livets olika skeden.</textBlock>
  </contentBlock>
  <contentBlock ix="109" page="0">
    <textBlock ix="0">Närmare en miljon människor står utanför sjukförsäkringen och är nollklassade. Hundratusentals saknar arbetslöshetsförsäkring. Föräldrar som bara får garantinivå i föräldraförsäkringen ökar för varje år.</textBlock>
  </contentBlock>
  <contentBlock ix="110" page="0">
    <textBlock ix="0">Det är samma mönster av grupper som marginaliseras i Sverige som i EU-länderna och som dominerar på våra socialkontor för att söka socialbidrag. Det gäller långtidsarbetslösa, lågutbildade. Det gäller ensamstående föräldrar, ungdomar och invandrare. I</textBlock>
    <textBlock ix="1">EU utgörs en stor grupp av äldre kvinnor, vilket är mindre dominerande här i Sverige. Den yttersta gruppen är de hemlösa, som består av många miljoner i</textBlock>
    <textBlock ix="2">EU-länderna. I Sverige säger vi att det är 10 000, men jag tror att det är fler.</textBlock>
  </contentBlock>
  <contentBlock ix="111" page="0">
    <textBlock ix="0">Tanken med socialförsäkringssystemet är att det skall ge ett skydd under livets svagaste perioder -</textBlock>
    <textBlock ix="1">under barndomen, under sjukdom, vid handikapp och pensionering. Socialbidraget skall fånga upp dem som ramlar igenom skyddsnätet, något som börjar bli alltför vanligt. Vi har hört siffror på det i dag.</textBlock>
  </contentBlock>
  <contentBlock ix="112" page="0">
    <textBlock ix="0">Två tredjedelssamhället är här. I den välbärgade delen finns de, som enligt prestationsmodellen har arbete och är väl förankrade i välfärdssystemet. I den andra delen finns de som är utan arbete och som inte kvalificerat sig i välfärdsmodellen. De är oerhört sårbara, och utslagningen ligger på lur.</textBlock>
  </contentBlock>
  <contentBlock ix="113" page="0">
    <textBlock ix="0">För att i dagens läge minska trycket på barnfamiljer och handikappade ville Miljöpartiet bl.a. behålla flerbarnsbidragen och barntillägget för vuxenstuderande och förbättra villkoren för förtidspensionärer.</textBlock>
    <textBlock ix="1">Dessutom vill vi ha 80 % ersättning inom försäkringssystemen upp till ca 150 000 kr i årslön och 40 %</textBlock>
    <textBlock ix="2">ersättning på överskjutande lön. Det betyder att alla med en månadslön på upp till ca 14 000 kr med vårt förslag får behålla mer i plånboken när den generella ersättningsnivån blir 75 %.</textBlock>
  </contentBlock>
  <contentBlock ix="114" page="0">
    <textBlock ix="0">Vi anser också att staten inte kan dra undan pengar från kommunerna, som har det slutliga ansvaret för sina invånare.</textBlock>
  </contentBlock>
  <contentBlock ix="115" page="0">
    <textBlock ix="0">Vi måste för framtiden föra en allvarlig diskussion om att välja en ny väg för välfärdspolitiken under 90-</textBlock>
    <textBlock ix="1">talet. Man kan inte grunda framtidens lösningar på de resonemang och den politik som låg till grund för samhället under 50-70-talen.</textBlock>
  </contentBlock>
  <contentBlock ix="116" page="0">
    <textBlock ix="0">Det A-lag som är inne i välfärdssystemen och det</textBlock>
    <textBlock ix="1">B-lag som är utestängt måste utgöra grunden och skillnaderna mellan dem utgångspunkten för nya tankar om genomförandet av jämlikhet mellan kön, generationer och olika grupper i det svenska samhället.</textBlock>
  </contentBlock>
  <contentBlock ix="117" page="0">
    <textBlock ix="0">I de marginaliserade grupperna finns en grogrund för rasism, motsättningar mellan generationer och uppluckring av solidariteten mellan människor, gentemot naturen och den framtida utvecklingen.</textBlock>
  </contentBlock>
  <contentBlock ix="118" page="0">
    <textBlock ix="0">Om man tänker på dikten om papperslappen kan man fråga sig: Är det politikerna som har tappat sitt ord och sin papperslapp, eller är det de utsatta grupperna?</textBlock>
  </contentBlock>
  <contentBlock ix="119" page="0">
    <textBlock ix="0">Anf.  6  ROSE-MARIE FREBRAN (kds)</textBlock>
  </contentBlock>
  <contentBlock ix="120" page="0">
    <textBlock ix="0">Herr talman! Liksom debattens första talare vill också jag ställa frågan: Vad är egentligen välfärd?</textBlock>
    <textBlock ix="1">Det är ju lätt att vi hamnar i en debatt kring bara försäkringsnivåer, basbelopp, o.dyl.</textBlock>
  </contentBlock>
  <contentBlock ix="121" page="0">
    <textBlock ix="0">Egentligen handlar välfärd om mycket mer. Välfärd - en färd där det går väl att ta sig fram. I grunden är det alltså fråga om en trygghet i livets förändringsskeden, att färden går bra, att livskvalitet kan upprätthållas.</textBlock>
  </contentBlock>
  <contentBlock ix="122" page="0">
    <textBlock ix="0">Tryggheten i livssituationen har inte bara med pengar att göra. Välfärd är också att känna trygghet på gator och torg. Välfärd är också att det finns ett stabilt värdesystem i hela det omgivande samhället.</textBlock>
    <textBlock ix="1">Välfärd är att veta att min medmänniska bär med sig värderingar och värden som innebär människolivets okränkbarhet, att människolivet respekteras och att varje människa betraktas som unik och värdefull.</textBlock>
  </contentBlock>
  <contentBlock ix="123" page="0">
    <textBlock ix="0">Välfärd är i högsta grad att utvecklas i gemenskap med andra, bl.a. och inte minst i familjen, den lilla, nära och trygga gemenskapen.</textBlock>
  </contentBlock>
  <contentBlock ix="124" page="0">
    <textBlock ix="0">Det är en viktig fråga som den amerikanske filosofen Charles Murray ställer. Han frågar: När de möjliggörande villkoren är pengar, hur mycket är tillräckligt?</textBlock>
  </contentBlock>
  <contentBlock ix="125" page="0">
    <textBlock ix="0">Pengar ger ju inte mod till modlösa eller självkänsla till den som ingen har, även om det kan vara trevligare att vara modlös och rik än att vara modlös och fattig. Men att pengar i sig inte skapar det vi kallar välfärd kan vi lätt notera vid en internationell jämförelse.</textBlock>
  </contentBlock>
  <contentBlock ix="126" page="0">
    <textBlock ix="0">Forskaren Richard Easterlins konstaterande är förstått dystert. Han säger: För en utomstående observatör verkar ekonomisk tillväxt ge ett alltmer välbärgat samhälle, men för dem som är inne i processen kommer välstånd alltid att förbli ett avlägset, ivrigt eftersökt men aldrig uppnått mål.</textBlock>
  </contentBlock>
  <contentBlock ix="127" page="0">
    <textBlock ix="0">Ändå spelar pengar och materiella tillgångar en oerhört stor roll, inte minst i den politiska debatten, och även jag kommer att ägna mig åt det litet senare i mitt anförande. Kanske beror det på att pengar är ett kvantitativt mått, som är lätt att förstå sig på och debattera. Det där med livskvalitet är svårare. Hur mäter man kvalitet?</textBlock>
  </contentBlock>
  <contentBlock ix="128" page="0">
    <textBlock ix="0">Herr talman! I grunden tror jag att välfärdspolitik handlar om människosyn. Det är fel att se människan som en passiv mottagare av materiella fördelar.</textBlock>
    <textBlock ix="1">Människan behöver utmaningar för att trivas med sitt liv. De flesta socialpolitiska program utgår ifrån att det är viktigt att reducera en svårighet, sänka en gräns eller försäkra mot en risk. På sikt kan det skapa en felaktig inställning till livet. Svårigheter kan ju faktiskt övervinnas.</textBlock>
  </contentBlock>
  <contentBlock ix="129" page="0">
    <textBlock ix="0">Det är viktigt att behandla medmänniskorna i termer av kompetens, självbestämmande och självständighet, att inse att en viktig del av livet är de utmaningar som möter oss. Utmaningen är nämligen en resurs för det mänskliga behov som kallas glädje. Det viktiga är inte alltid innehållet i det man gör, utan innehållet i relation till ens förmåga. Som i så många andra frågor skulle det då vara nyttigt och meningsfullt att diskutera livsvillkoren i litet vidare termer än de rent ekonomiska. Det ekonomiska är förstås viktigt, men jag säger det igen: Pengar är inte hela livet.</textBlock>
  </contentBlock>
  <contentBlock ix="130" page="0">
    <textBlock ix="0">Ändock, herr talman, måste också jag komma in på pengarna, de ekonomiska trygghetssystem som vi har i dag. Dessa är resultat av olika beslut och har tillkommit under mycket lång tid och i tider av växande ekonomi, och den situationen har vi inte haft under de senaste åren. Det finns en mängd olika trygghetssystem, och utformningen är inte på något sätt enhetlig. Utöver de offentliga trygghetssystemen finns också t.ex. avtalsförsäkringar, och villkoren i dessa är inte alla gånger sådana att de förstärker incitamenten för arbetslinjen, utan snarare tvärtom.</textBlock>
  </contentBlock>
  <contentBlock ix="131" page="0">
    <textBlock ix="0">Herr talman! För oss kristdemokrater är det inget självändamål att ifrågasätta de system som finns, men vi tror att trygghetssystemen kan göras bättre genom en ökad fokusering på tre grundbultar: solidaritet, arbetslinje och renodlade mål.</textBlock>
  </contentBlock>
  <contentBlock ix="132" page="0">
    <textBlock ix="0">En första fråga att ta ställning till är om trygghetssystemen skall vara obligatoriska eller frivilliga. Vi anser att en obligatorisk försäkring är att föredra av flera skäl. Till att börja med vet vi att en del skulle avstå från frivilliga försäkringar men att skattebetalarna ändå skulle tvingas garantera åtminstone en skälig levnadsnivå om dessa råkar illa ut. Andra skulle visserligen försäkra sig men inte tillräckligt. Ett tredje och mycket viktigt skäl för en obligatorisk försäkring är att individer med i olika avseenden särskilt höga risker skulle få svårt att skaffa sig eller skulle få betala mycket höga premier för egna privata försäkringar.</textBlock>
  </contentBlock>
  <contentBlock ix="133" page="0">
    <textBlock ix="0">Samtidigt måste det erkännas att konkurrensen med frivilliga och privata försäkringar skulle kunna driva fram bra försäkringar och en tydligare koppling mellan avgift och förmån. Trots det menar vi kristdemokrater att skälen är starkare för ett obligatoriskt och i huvudsak offentligt trygghetssystem. Men vi menar att utrymme för egna kompletterande lösningar bör finnas.</textBlock>
  </contentBlock>
  <contentBlock ix="134" page="0">
    <textBlock ix="0">Vi anser också att samhällets skyldighet måste kunna avta i takt med ökade inkomster, vilket motiverar ett tak för ersättningsnivåerna. Jag tror att alla politiska partier är överens om att ett tak skall man ha någonstans.</textBlock>
  </contentBlock>
  <contentBlock ix="135" page="0">
    <textBlock ix="0">Vi kristdemokrater menar att taket bör ligga på nuvarande högsta nivå i sjukförsäkringen, dvs. 7,5</textBlock>
    <textBlock ix="1">basbelopp. Men vi menar också att det skall finnas ett enhetligt golv, en lägsta nivå i trygghetssystemen, på förslagsvis 2 basbelopp.</textBlock>
  </contentBlock>
  <contentBlock ix="136" page="0">
    <textBlock ix="0">Mellan golvet och taket - säger vi, liksom Miljöpartiet - bör ersättningen utgå enligt inkomstbortfallsprincipen i två steg. Brutet tak kallas det ibland för. Vi talar om en ersättning med 80 % för inkomster upp till 5 basbelopp och med 50 % för inkomster mellan 5 och 7,5 basbelopp. De här två ersättningsnivåerna är också ett resultat av vår syn på att samhällets skyldigheter måste anses kunna avta i takt med ökade inkomster.</textBlock>
  </contentBlock>
  <contentBlock ix="137" page="0">
    <textBlock ix="0">Vad gäller karensdagarna anser vi att det för de olika delsystemen inte behöver vara lika, men det skall samordnas på ett sådant sätt att det blir ett gemensamt tak.</textBlock>
  </contentBlock>
  <contentBlock ix="138" page="0">
    <textBlock ix="0">Herr talman! Det reformerade trygghetssystem som vi kristdemokrater verkar för skall självklart inkludera en allmän obligatorisk arbetslöshetsförsäkring. Det är ovärdigt ett välfärdssamhälle att stora grupper arbetslösa ställs utanför de generella systemen. Socialdemokraternas återställare på denna punkt är beklagansvärt och upprörande.</textBlock>
  </contentBlock>
  <contentBlock ix="139" page="0">
    <textBlock ix="0">Anf.  7  Statsrådet ANNA HEDBORG (s)</textBlock>
  </contentBlock>
  <contentBlock ix="140" page="0">
    <textBlock ix="0">Herr talman! Efter det senaste året med kännbara besparingar i så gott som alla välfärdssystem frågar sig säkert många: Har Sverige inte längre råd med rättvisa?</textBlock>
  </contentBlock>
  <contentBlock ix="141" page="0">
    <textBlock ix="0">Den svenska välfärdsstaten har under det senaste decenniet varit ifrågasatt. Välfärdsstaten har anklagats för att hindra ekonomins tillväxt, för att ta bort drivkrafter till arbete och för att passivisera individer.</textBlock>
  </contentBlock>
  <contentBlock ix="142" page="0">
    <textBlock ix="0">De besparingar som gjorts i trygghetssystemen ses av vissa som bevis för att de hela tiden haft rätt. Andra ser dem som ett bevis för att regeringen har gett upp inför högerkritiken av det svenska välfärdssamhället.</textBlock>
  </contentBlock>
  <contentBlock ix="143" page="0">
    <textBlock ix="0">Mitt svar är att Sverige visst har råd med rättvisa.</textBlock>
    <textBlock ix="1">Det är inte välfärden som har orsakat krisen. Men krisen i sysselsättningen blir också en kris för välfärden; därav tvånget att göra nedskärningar, men med bibehållen rättvisa.</textBlock>
  </contentBlock>
  <contentBlock ix="144" page="0">
    <textBlock ix="0">Trygghetssystem måste också bygga under sin egen produktiva bas och vara långsiktigt robusta. Vi har i den kris som vi nu tack vare målmedvetna åtgärder är på väg ur fått justera ner de flesta ersättningarna. Men vi har hållit fast vid de grundläggande dragen i den svenska modellen.</textBlock>
  </contentBlock>
  <contentBlock ix="145" page="0">
    <textBlock ix="0">Den slentrianmässiga kritiken mot välfärdsstaten, att den är en bromskloss för tillväxten, håller inte vid en kritisk analys. Det har också forskningen visat.</textBlock>
    <textBlock ix="1">Men utformningen av välfärdssystemen kan ha stor betydelse. Stora socialpolitiska åtaganden konstruerade på ett riktigt sätt kan vara tillväxtfrämjande genom att de leder till ökat arbetskraftsutbud, ökad rörlighet på arbetsmarknaden och ökad kompetens. Å andra sidan kan små åtaganden konstruerade på ett felaktigt sätt skapa missriktade drivkrafter och låsa in människor i fattigdom.</textBlock>
  </contentBlock>
  <contentBlock ix="146" page="0">
    <textBlock ix="0">Om välfärdsstaten skall kunna överleva måste den kombinera rättvisa och effektivitet.</textBlock>
  </contentBlock>
  <contentBlock ix="147" page="0">
    <textBlock ix="0">Rättvisa krävs för legitimiteten. Den är grundläggande för människors vilja att vara med och finansiera välfärdssystemen, men den krävs också för att få politisk stabilitet. Grundläggande förändringar i trygghetssystem kan inte baseras på tillfälliga majoriteter. Här krävs i stället ofta breda koalitioner där man tar hänsyn till intressen och behov av rättvisa i olika grupper. Om man inte kan lita på hållfastheten i systemens utformning förlorar de sin allra viktigaste funktion: att ge människor trygghet.</textBlock>
  </contentBlock>
  <contentBlock ix="148" page="0">
    <textBlock ix="0">Målet med socialpolitiken är inte bara att se till att de som i dag är t.ex. sjuka och gamla har det bra utan också att de som i dag inte behöver samhällets stöd skall känna en trygghet inför risken att något händer dem.</textBlock>
  </contentBlock>
  <contentBlock ix="149" page="0">
    <textBlock ix="0">I dag har det här förtroendet kraftigt minskat. Till en del beror det på alla förändringar som genomförts, men det beror också på ett minskat förtroende för att stat och kommun skall klara av sina framtida åtaganden. Det är därför så viktigt att den ekonomiska saneringen lyckas.</textBlock>
  </contentBlock>
  <contentBlock ix="150" page="0">
    <textBlock ix="0">Välfärdssystemen behöver också vara effektiva.</textBlock>
    <textBlock ix="1">Det är genom att vara det som de säkert kan överleva på sikt. På det området har vi mycket positivt att peka på i den svenska välfärdspolitiken.</textBlock>
  </contentBlock>
  <contentBlock ix="151" page="0">
    <textBlock ix="0">De allmänna trygghetssystemen är uppbyggda för att stimulera till arbete. Ju mera man arbetar, desto bättre pensioner och ersättningar får man. Det är grundregeln. Att arbeta skall alltid löna sig mer än att välja att stå utanför arbetsmarknaden. Det är viktigt att socialpolitiken utformas på ett sådant sätt att människor inte stängs ute från arbetsmarknaden genom att bidrag minskar och skatter och avgifter ökar mer än vad deras inkomster ökar om de skulle återgå i arbete. Särskilt viktigt visar det sig vara för kvinnor.</textBlock>
  </contentBlock>
  <contentBlock ix="152" page="0">
    <textBlock ix="0">Generella trygghetsförsäkringar skapar också ökad rörlighet på arbetsmarknaden. Om man vet att man alltid har med sig ett försäkringsskydd vågar man ta större risker, t.ex. vid byten av arbete eller vid avbrott för studier. Man måste inte hålla fast vid en arbetsgivare därför att pension och försäkringar är knutna dit.</textBlock>
    <textBlock ix="1">På framtidens arbetsmarknad kommer det med all sannolikhet att bli ännu viktigare att man är rörlig och under återkommande perioder förbättrar sin utbildning. De svenska välfärdssystemen lägger en god grund för det som vi förhoppningsfullt brukar kalla för kunskapssamhället.</textBlock>
  </contentBlock>
  <contentBlock ix="153" page="0">
    <textBlock ix="0">Trygghetens vingar har det talats om. Där trygghetens vingar bär kan arbetslivets krav på flexibilitet sammanfalla med människors djärvhet och lust.</textBlock>
  </contentBlock>
  <contentBlock ix="154" page="0">
    <textBlock ix="0">Barn är den aktiva välfärdspolitikens kärngrupp.</textBlock>
    <textBlock ix="1">Genom att ge barn goda och jämlika uppväxtvillkor ges de möjlighet att gå ut i livet på någorlunda lika villkor. I Sverige har barn den mest jämlika uppväxten i världen. De barn i Sverige som har det sämst har det påtagligt mycket bättre jämfört med hur det är i andra länder - även i länder som är rikare än Sverige.</textBlock>
    <textBlock ix="2">Detta ger jämlikheten en chans i vuxenlivet. Det är viktigt att vi på det sättet tar vara på alla barns förutsättningar. Skall man välja ett enda mått på hur vår välfärd fungerar, så är det väl att vi skall fortsätta att ha "de bäst ställda fattiga barnen i världen".</textBlock>
  </contentBlock>
  <contentBlock ix="155" page="0">
    <textBlock ix="0">Kännbara besparingar för att klara budgetunderskottet har fått gå hand i hand med en översyn av hur socialförsäkringarna fungerar. Många system fungerar bra, t.ex. barnbidrag och föräldraförsäkring. Nedskärningarna där har enbart till mål att lösa statsfinansiella problem. Men på andra områden finns det problem som nu analyseras och åtgärdas.</textBlock>
  </contentBlock>
  <contentBlock ix="156" page="0">
    <textBlock ix="0">Pensioner och ohälsoförsäkringen reformeras.</textBlock>
    <textBlock ix="1">Systemet med bidragsförskott har varit utformat så att det har undergrävt föräldrars ansvar för sina barns försörjning. Min uppfattning är att de som har råd att betala för sina barns försörjning skall göra det. Där pågår i dag ett reformarbete som har till syfte både att klara den besparing som riksdagen har beslutat och att komma till rätta med de problem som finns, samtidigt som ensamföräldrarnas standard inte sänks.</textBlock>
  </contentBlock>
  <contentBlock ix="157" page="0">
    <textBlock ix="0">Vad gäller sjukförsäkringen har nedskärningarna delvis haft till syfte att komma till rätta med reglerna, som under timsjukpenningens tid t.o.m. kunde göra sjukfrånvaro direkt lönsam.</textBlock>
  </contentBlock>
  <contentBlock ix="158" page="0">
    <textBlock ix="0">Sjukfrånvaron har sjunkit starkt som en följd av både regeländringarna och, inte minst, lågkonjunkturen. Den minskningen har kommit innan ersättningen nu skall sänkas ytterligare till 75 %. Det är därför som jag har kunnat hävda att besparingen på sjukersättningen har gått längre än vad som kan motiveras utifrån ambitionen att stärka drivkraften till arbete. Jag är övertygad om att en 80-procentig ersättningsnivå skulle uppnå ungefärligen samma effekter. Men av statsfinansiella skäl har vi varit tvungna att sänka nivåerna till 75 %.</textBlock>
  </contentBlock>
  <contentBlock ix="159" page="0">
    <textBlock ix="0">Med sänkningen av ersättningen har vi inte övergått till något grundtrygghetssystem. Vi har hållit fast vid en inkomstrelaterad modell som ger de allra flesta en inkomstnivå som de kan leva på vid sjukdom. Men vi kan inte sänka ersättningsnivån ytterligare utan att försäkringen förlorar sin karaktär av inkomsttrygghetsförsäkring. Redan i dag har många låginkomsttagare svårt att klara ekonomin om de blir sjuka.</textBlock>
  </contentBlock>
  <contentBlock ix="160" page="0">
    <textBlock ix="0">I arbetet med sjuk- och arbetsskadeersättningen har vi också velat göra en översyn av hur försäkringsskyddet utöver den allmänna försäkringen fungerar.</textBlock>
    <textBlock ix="1">När jag tog upp frågan om avtalsförsäkringar, var det inte för att uppmana till en ytterligare utvidgning av dem - åtminstone inte just nu. Det var i stället för att lägre nivåer, vare sig jag eller någon annan vill det eller ej, leder till ett ökat tryck på tillägg. Därför behöver tilläggsförsäkringars funktionssätt analyseras.</textBlock>
  </contentBlock>
  <contentBlock ix="161" page="0">
    <textBlock ix="0">Det är inte meningen att man i Sjuk- och arbetsskadekommittén, som har det uppdraget, skall förhandla med parterna. Det är något som parterna måste göra själva. Men som jag sett det, vore det värdefullt om parterna kunde göra en gemensam analys av hur de tilläggsförsäkringar som redan finns fungerar och av hur de i framtiden skulle kunna utformas så att de inte skapar orättvisa mellan grupper och driver på kompensationskrav.</textBlock>
  </contentBlock>
  <contentBlock ix="162" page="0">
    <textBlock ix="0">Om ett mått av samsyn kring grundprinciper kunde nås, finns det också förutsättningar att ta bort minskningsregler som i dag lägger band på parternas möjlighet att sluta avtal. Jag letar efter litet Saltsjöbadsanda för att vi gemensamt skall kunna åstadkomma stabilare spelregler. Jag kommer dock inte att föreslå att minskningsregeln försvinner om inte samtliga fackliga organisationer är överens om att så bör ske.</textBlock>
  </contentBlock>
  <contentBlock ix="163" page="0">
    <textBlock ix="0">De ökade inslagen av egenavgifter i finansieringen av sjuk- och arbetsskadeersättningen har också diskuterats mycket. Det råder fortfarande förvirring om skillnaderna mellan olika typer av finansieringsformer, men skillnaden mellan egenavgifter och arbetsgivaravgifter är mycket mindre än vad deras namn kan förleda en att tro. Arbetsgivaravgifter tas, precis på samma sätt som egenavgifter, ur löneutrymmet.</textBlock>
    <textBlock ix="1">Man kan nog utgå ifrån att vi har så goda löneförhandlare att de skulle ha tagit ut det som motsvarar arbetsgivaravgifterna om dessa inte fanns.</textBlock>
  </contentBlock>
  <contentBlock ix="164" page="0">
    <textBlock ix="0">Den stora skillnaden mellan egenavgifter och arbetsgivaravgifter som de är utformade i dag, är att egenavgifter inte tas ut ovanför taket. Detta kan man förstås diskutera. Jag anser att det är rimligt att också inkomster över taket är med och finansierar sjuk- och arbetsskadeersättningen. Riskerna är så systematiskt ojämnt fördelade att en solidarisk finansiering har stort fog för sig. Jag har tidigare tagit upp detta synsätt i ett svar på en fråga här i kammaren.</textBlock>
  </contentBlock>
  <contentBlock ix="165" page="0">
    <textBlock ix="0">Det senaste tillskottet till socialförsäkringsdebatten står annars Moderaterna för. Det är bra att skillnaderna mellan olika synsätt beträffande försäkringarnas framtid blir tydliga. Det räcker kanske med att konstatera att med deras förslag på fem karensdagar, skulle fyra femtedelar av alla sjukfall lämnas utan ersättning.</textBlock>
    <textBlock ix="1">De har också föreslagit att taket för ersättningarna skall sänkas. Jag vill gärna ha sagt att min bestämda uppfattning är att tillräckligt höga tak är en av de allra viktigaste principfrågorna i en generell inkomstbortfallsförsäkring. Det är den generella välfärdsmodellens själva grundbult att de flesta får det mesta av sin inkomst försäkrad i det allmänna systemet. Det är så man bygger stabilitet med solidaritet och egenintresse på samma gång.</textBlock>
  </contentBlock>
  <contentBlock ix="166" page="0">
    <textBlock ix="0">Det visar sig också i de analyser som nu har tagits fram att sänkta tak skulle innebära stora förluster för försäkringen. Risken att bli sjuk är så pass mycket lägre för dem med höga inkomster att det är en vinst att de är med i det allmänna systemet. Skälet till att också de med höga inkomster vill vara med i ett allmänt system är att om de blir sjuka, får de ut ersättningar som är tillräckligt bra. Om också de med höga inkomster kan känna sig trygga i att de får den ersättning som de behöver den dagen det behövs, så kan de flesta så länge de är friska - och de med högre inkomster är alltså friska oftare och längre - vara glada åt det och t.o.m. med glädje stå ut med litet solidaritet.</textBlock>
  </contentBlock>
  <contentBlock ix="167" page="0">
    <textBlock ix="0">Kanske är det rent av så att det är möjligt att stå ut med ganska mycket solidaritet om  man är rik och frisk.</textBlock>
  </contentBlock>
  <contentBlock ix="168" page="0">
    <textBlock ix="0">Anf.  8  GULLAN LINDBLAD (m)</textBlock>
  </contentBlock>
  <contentBlock ix="169" page="0">
    <textBlock ix="0">Herr talman! Anna Hedborg tycks mena att det inte är välfärden eller välfärdssystemet som har orsakat krisen. Vad var det för anledning som låg till grund för att den första åtgärd som den socialdemokratiska regeringen då vidtog var att sänka ersättningsnivån i sjukförsäkringen? 25 % färre sjukskrivningar blev följden.</textBlock>
  </contentBlock>
  <contentBlock ix="170" page="0">
    <textBlock ix="0">Självklart har det timpenningsjukförsäkringssystem som hon själv kritiserar varit rent omoraliskt och spelat en väldigt stor roll när det gäller samhällsekonomin. Självklart är det så.</textBlock>
  </contentBlock>
  <contentBlock ix="171" page="0">
    <textBlock ix="0">Jag undrar om Anna Hedborg över huvud taget inte har lyssnat till kritikerna inom sina egna led, t.ex.</textBlock>
    <textBlock ix="1">till Anders Isaksson som i sin lilla bok När pengarna är slut förordar ett grundtrygghetssysytem av centermodell. Jag har själv konsulterat forskare som sannerligen inte är moderater men som föreslår en modell som  har ganska stor likhet med vårt diskussionsförslag till stämman. Detta innehåller ett sammanhållet system för allt inkomstbortfall, vid såväl sjukdom som arbetslöshet.</textBlock>
  </contentBlock>
  <contentBlock ix="172" page="0">
    <textBlock ix="0">Det är rätt intressant detta med en sänkning av ersättningsnivåerna till 75 %. Det är ingen grundtrygghetsnivå när Socialdemokraterna kommer överens om det, men när andra partier föreslår det, så förkastas det. Jag vill också betona att det moderata förslaget tills vidare är ett diskussionsförslag. Vi skall diskutera det på stämman när vi har det klart.</textBlock>
  </contentBlock>
  <contentBlock ix="173" page="0">
    <textBlock ix="0">Jag tycker att det har varit en intressant debatt med ideologiska företecken. Här finns det väldigt många idéer för socialförsäkringsministern att ta fasta på. Men jag fick inte klart för mig så mycket vad</textBlock>
    <textBlock ix="1">Socialdemokraternas vilja egentligen är. Politik är att vilja, sade en gång Olof Palme. Jag delar den uppfattningen. Det regerande partiet måste tala om vad det vill för framtiden.</textBlock>
  </contentBlock>
  <contentBlock ix="174" page="0">
    <textBlock ix="0">Jag skall ta upp ett par frågor som här har diskuterats. Den ena är rehabliliteringsfrågan Jag gläder mig åt att Moderaterna i en partimotion med Gösta Bohman som första namn redan 1982 sade att vi måste komma ifrån ett passivt sjukpenningbetalande och gå över till att rehabilitera människor. Tyvärr dröjde det alltför länge innan förslaget blev verklighet. Vi vet att försäkringskassorna, trots en dålig arbetsmarknad, har lyckats få ner långtidssjukskrivningarna och minska förtidspensioneringarna. Alltså måste vi gå vidare på denna väg.</textBlock>
  </contentBlock>
  <contentBlock ix="175" page="0">
    <textBlock ix="0">Jag vill också säga när det gäller det här med pengar från olika påsar att jag är glad över att de borgerliga kvinnoförbundsordförandena har varit djupt  involverade i den frågan. Barbro Westerholm, jag själv, Karin Starrin och Margareta Viklund uppvaktade dåvarande majoriteten i Socialdepartementet och fick en lagändring till stånd som gjorde det möjligt. Jag tycker att intresset för denna fråga har varit litet för lågt från socialdemokratins sida. I mitt eget hem landsting i Värmland är man över huvud taget inte intresserade av att gå den här vägen.</textBlock>
  </contentBlock>
  <contentBlock ix="176" page="0">
    <textBlock ix="0">Jag vill också beröra det här med fusket som har tagits upp tidigare. Vi fick en rapport härom dagen som är rent skrämmande. Ändå ser vi, sade en av utredarna, bara toppen på ett isberg! Man har kommit fram till att otillbörligt utnyttjande och fusk förekommer i en omfattning som uppgår till minst 5-7</textBlock>
    <textBlock ix="1">miljarder kronor! Svartjobb ligger högst upp på skalan. Människor uppbär alltså någon form av socialförsäkringsersättning och arbetar ändå mot betalning. Vi vet att bidragsförskottssytemet nu är under debatt och att ett förslag kommer till riksdagen. Det är bra. Jag ställer ändå, liksom övriga här, frågan: Vilka ytterligare åtgärder är regeringen beredd att vidta i den frågan? Det är oerhört viktigt att det sker någonting här, så att vi kan upprätthålla respekten för de sociala systemen.</textBlock>
  </contentBlock>
  <contentBlock ix="177" page="0">
    <textBlock ix="0">Anf.  9  ANDREAS CARLGREN (c)</textBlock>
  </contentBlock>
  <contentBlock ix="178" page="0">
    <textBlock ix="0">Herr talman! För det första tycker jag att det är viktigt att säga att debatten om inkomstbortfallsprincipen ibland blir obegriplig. Det låter som om sänkta ersättningsnivåer skulle vara ett steg mot grundtrygghet. Nu tycker jag det är dags att en gång för alla säga att så är det inte.</textBlock>
  </contentBlock>
  <contentBlock ix="179" page="0">
    <textBlock ix="0">Det Centern vill med grundtrygghet är att det skall finnas en heltäckande arbetslivsförsäkring vid ofrivilligt inkomstbortfall. Det betyder att man förenar skydd mot inkomstbortfall med grundtrygghet. Vi tycker att det är viktigare att klara ett säkert skydd för de mest utsatta, för dem med allra lägst inkomster, än att skydda oss som tjänar ganska mycket.</textBlock>
  </contentBlock>
  <contentBlock ix="180" page="0">
    <textBlock ix="0">Anna Hedborg säger ju att de flesta skall få det mesta av de allmänna försäkringarna, och det tror jag att alla som är tongivande i den här debatten ställer upp på. Men om vi måste prioritera, Anna Hedborg, är det då viktigare att skydda dem som har det mesta än att se till att de flesta får skydd?</textBlock>
  </contentBlock>
  <contentBlock ix="181" page="0">
    <textBlock ix="0">Jag märkte att Anna Hedborg mycket noga undvek att svara på frågan om de 40 % fler som får socialbidrag eller de 100 000 arbetslösa som i dag vare sig får</textBlock>
    <textBlock ix="1">KAS eller a-kassa, de som inte får tillhöra de flesta.</textBlock>
    <textBlock ix="2">Är det viktigare att skydda dem som har det mesta än att skydda de arbetslösa som inte ens får tillhöra dem som vi kallar de flesta?</textBlock>
  </contentBlock>
  <contentBlock ix="182" page="0">
    <textBlock ix="0">För det andra vill jag ställa en fråga om utformning av tak för egenavgifter. Vi från Centerpartiets sida är beredda att diskutera olika lösningar, men det förutsätter en helhet som innefattar också bättre grundtrygghet för de människor som i dag inte har ett skydd. Är socialdemokraterna beredda att diskutera det?</textBlock>
  </contentBlock>
  <contentBlock ix="183" page="0">
    <textBlock ix="0">För det tredje efterlyste Anna Hedborg Saltsjöbadsanda. Jag tror att det är bra med Saltsjöbadsanda också när det gäller välfärdspolitiken. Men då är frågan till Anna Hedborg om igen: Är Anna Hedborg beredd att se till att vi får möjligheter att diskutera helheten - lösningen för arbetslösa, för sjuka, när det gäller socialbidragen och hur vi skall organisera detta i ett sammanhang, i en helhet?</textBlock>
  </contentBlock>
  <contentBlock ix="184" page="0">
    <textBlock ix="0">Sedan tycker jag att det är dags att ta itu med den vänstermyt som man försöker sprida i svensk politik, och som Ulla Hoffmann i dag ägnade mycket tid åt.</textBlock>
    <textBlock ix="1">Ulla Hoffmann ville läsa högt ur olika centermotioner och skrämma människor med det som stod i dem.</textBlock>
  </contentBlock>
  <contentBlock ix="185" page="0">
    <textBlock ix="0">Jag vet inte om ni lyssnade noga på vad det var som Ulla Hoffmann läste upp. Men bland det skrämmande som Ulla Hoffmann läste upp var att vi vill begränsa automatiken i statens utgiftsökningar. Det faktum att vi inte tycker att statens utgifter kan öka automatiskt tycker Ulla Hoffmann är hemskt.</textBlock>
  </contentBlock>
  <contentBlock ix="186" page="0">
    <textBlock ix="0">Det måste jag vända på: Tycker Ulla Hoffmann att statens utgifter skall kunna öka automatiskt? Eftersom statens utgifter till stor del består av lånade pengar, tycker Ulla Hoffmann att statens lån skall kunna öka automatiskt? Tycker Ulla Hoffmann att staten automatiskt skall låna mer och mer? Framför allt är detta pengar som den svenska staten lånar av utländska bankirer. Finns det ingen gräns för hur mycket Ulla</textBlock>
    <textBlock ix="1">Hoffmann och Vänsterpartiet är beredda att sälja ut av svenskt oberoende och svensk frihet?</textBlock>
  </contentBlock>
  <contentBlock ix="187" page="0">
    <textBlock ix="0">Anf.  10  BARBRO WESTERHOLM (fp)</textBlock>
  </contentBlock>
  <contentBlock ix="188" page="0">
    <textBlock ix="0">Herr talman! Det är bra att bidragsproblematiken är under behandling i regeringskansliet. Det är bara att hoppas att det går undan.</textBlock>
  </contentBlock>
  <contentBlock ix="189" page="0">
    <textBlock ix="0">Svaret på frågan om sänkningen av ersättningsnivån från 80 % till 75 % tyckte jag inte var något vidare. Samhällsekonomiska skäl angavs, men det fanns inget prioriteringsresonemang i statsrådets svar. Men det kanske kommer i nästa replik.</textBlock>
  </contentBlock>
  <contentBlock ix="190" page="0">
    <textBlock ix="0">Därefter tog statsrådet Hedborg upp rättvisa, effektivitet och solidaritet som en grund för välfärdssystemen. Det är riktigt, men jag saknar ordet ansvar.</textBlock>
  </contentBlock>
  <contentBlock ix="191" page="0">
    <textBlock ix="0">Vi har alla ett ansvar för tingens ordning, att saker sköts rätt och riktigt. Väljaren har ett ansvar att välja de politiker man vill se ta ansvaret för de gemensamma resurserna. Politikern har sedan ett ansvar att förvalta det här på ett riktigt sätt.</textBlock>
  </contentBlock>
  <contentBlock ix="192" page="0">
    <textBlock ix="0">Jag känner inte minst inom välfärdsområdet att ansvaret sviktar när det gäller att stå emot opinioner.</textBlock>
    <textBlock ix="1">Just i besparingstider blir det så uppenbart att starka opinioner kan påverka beslut i en riktning som gör att fördelningen av gemensamma resurser inte blir rättvis. Vi har ett mycket konkret sådant exempel på bordet i dag. Det pågår en diskussion om de kostnadsfria läkemedlen som exemplifierar hur svårt det är att förändra ett förlegat system till ett modernt, mer rättvist och effektivt.</textBlock>
  </contentBlock>
  <contentBlock ix="193" page="0">
    <textBlock ix="0">Tjänstemännen, som har att förverkliga de politiska besluten, har också sitt ansvar när det gäller att ge signaler till det politiska systemet om fel och brister man ser. Det ansvarstagandet tycker jag borde stärkas och uppmärksammas mer. Alltför många lunkar på i sin verksamhet och tror att lagar och förordningar är statiska, inte kan ändras, om man upptäcker fel och brister t.ex. i socialförsäkringssystemen.</textBlock>
  </contentBlock>
  <contentBlock ix="194" page="0">
    <textBlock ix="0">Vårdgivarna har också sitt ansvar. Jag tog upp exempel på hur vårdgivarna läkarna skulle kunna bidra med avsevärda besparingar inom hälso- och sjukvården. Men det finns naturligtvis en rad andra kategorier också om kostnadsmedvetenheten ökar. Men man behöver också ta fram förslag, få kommunikation med dem som står för de administrativa, organisatoriska besluten och med politikerna om vad som behöver ändras.</textBlock>
  </contentBlock>
  <contentBlock ix="195" page="0">
    <textBlock ix="0">Jag kan lyfta fram en sådan grupp som distriktssköterskorna, som skulle kunna utnyttjas mycket bättre om man lyssnade på deras signaler om vad de skulle kunna göra mer. Det finns områden där man skulle kunna tillvarata deras kunskap bättre, till det de är utbildade för: kostinformation, bantargrupper, folkhälsoarbete.</textBlock>
  </contentBlock>
  <contentBlock ix="196" page="0">
    <textBlock ix="0">Jag vill också här ta upp vårdtagarnas ansvar. Vi har själva ett ansvar för att utnyttja systemen på rätt sätt, så att vi inte misshushållar med resurserna. För några år sedan lyfte man fram egenvård, medborgarnas möjligheter att själva ta hand om enklare krämpor. Då kritiserades det för att vara politikernas försök att lösa sjukvårdens resursproblem. Men jag tycker att det är allas vårt problem att ta till oss sådan kunskap att vi klarar enklare problem själva. Det är en viktig insats också i hälsoupplysningen framöver.</textBlock>
  </contentBlock>
  <contentBlock ix="197" page="0">
    <textBlock ix="0">Anf.  11  ULLA HOFFMANN (v)</textBlock>
  </contentBlock>
  <contentBlock ix="198" page="0">
    <textBlock ix="0">Herr talman! Nedskärningarna på den offentliga sektorn tillsammans med den höga arbetslösheten gör att kommunerna får en hög belastning. De tvingas därför att skära ner på barnomsorgen och på skolan.</textBlock>
    <textBlock ix="1">De arbetslösas barn får inte gå på dagis, fritidsverksamheten för de unga stängs eller avgiftsbeläggs, och lärarna i skolan blir alltmer arbetstyngda av alla barn med problem. Ett sådant klimat är grogrund för rasism.</textBlock>
  </contentBlock>
  <contentBlock ix="199" page="0">
    <textBlock ix="0">Jag fick ett brev från en ung kvinna i Uddevalla. I</textBlock>
    <textBlock ix="1">stället för att gå i polemik med Andreas Carlgren, vill jag läsa upp det brevet i sin helhet:</textBlock>
  </contentBlock>
  <contentBlock ix="200" page="0">
    <textBlock ix="0">Hej! Jag är en tjej född år 1980. Jag tycker att ni borde göra något åt rasismen. Ni har ju inte gjort ett skit för att stoppa den. Det enda ni gör är att spara in pengar och tjata om EU hela tiden.</textBlock>
  </contentBlock>
  <contentBlock ix="201" page="0">
    <textBlock ix="0">Här i Uddevalla var det i går ett upplopp i stan.</textBlock>
    <textBlock ix="1">Det var en punkkonsert i Folkets hus. Då kom det ett gäng rasister beväpnade med påkar, basebollträn, skruvmejslar och järnrör. De jagade invandrarna och skrek: Ut med packet, Sieg Heil och djävla svartskallar. De hade svarta bomberjackor, kamouflerade militärbyxor av något slag och svarta kängor med stålhätta. Och på jackorna hade de hakkors, VAM-märken och ett tecken som står för att det skall vara apartheid i Sydamerika. De hoppade på bilar och krossade skyltfönster. En äldre man i 40-årsåldern gick fram till en av mina kompisar som är 15 år och från Chile.</textBlock>
    <textBlock ix="2">Gubben sade till honom: Vi gillar inte sådana som ni.</textBlock>
    <textBlock ix="3">Och sedan skallade han killen.</textBlock>
  </contentBlock>
  <contentBlock ix="202" page="0">
    <textBlock ix="0">Och vad gjorde poliserna? De tog ju inte ens påkarna från rasisterna! Jag trodde det var förbjudet att ha hakkors och VAM-märken på jackorna. Är det inte det? Jag såg inte poliserna gå ur bilarna när rasisterna kom. Men om poliserna ser en lätt berusad tonåring, då minsann går de ur bilarna och griper honom eller henne. Och det är ju bra. Men de går minsann inte ur sina polisbilar när rasisterna kommer.</textBlock>
  </contentBlock>
  <contentBlock ix="203" page="0">
    <textBlock ix="0">Ni skall inte skriva i tidningarna att det bara är ungdomarna som håller på så där. I går när rasisterna hade jagat bort invandrarna satt det tre gubbar i 50-</textBlock>
    <textBlock ix="1">årsåldern och såg på, och sedan gick de fram och skakade hand med rasisterna när de sett vad rasisterna gjort.</textBlock>
  </contentBlock>
  <contentBlock ix="204" page="0">
    <textBlock ix="0">Nu har också de s.k. Sverigedemokraterna börjat gå runt och spreja i tunnlar osv. De sprejar en Sverigeflagga, och över den skriver de Sverigedemokraterna och bevara Sverige svenskt. Poliserna måste nog ha sett de här märkena för alla andra ser dem ju varje dag - exempelvis mina föräldrar. Varför tar de inte bort märkena? Visst ja, det är väl för dyrt. Men ni i riksdagen skall minsann ha höga löner. Ni är väl nöjda bara ni får era flera tusentals kronor.</textBlock>
  </contentBlock>
  <contentBlock ix="205" page="0">
    <textBlock ix="0">Man vågar ju inte ens gå på stan längre. Min kompis är adopterad från Sri Lanka och bara 155 cm lång. Rasisterna ställde sig i en cirkel runt henne och sade att hon luktade och att hon skulle ha ett skott i nacken. Eftersom ni låter dem gå med påkar och hakkors på stan slutar de ju aldrig. Rasismen bara ökar och ökar. Skall ni låta rasisterna ta över samhället, eller? Det är verkligen på tiden att ni gör något. Nu!</textBlock>
    <textBlock ix="1">Från en väldigt missnöjd tjej på 15 år. Cecilia, Uddevalla.</textBlock>
  </contentBlock>
  <contentBlock ix="206" page="0">
    <textBlock ix="0">Herr talman! Jag pratade med Cecilia i går för att få hennes tillstånd att läsa upp brevet. Jag frågade om jag fick tala om vad hon heter,  men hon ville inte att jag skulle berätta hela hennes namn. Hon var orolig för vad hon och hennes familj skulle kunna råka ut för om någon inte gillade vad hon skrivit.</textBlock>
  </contentBlock>
  <contentBlock ix="207" page="0">
    <textBlock ix="0">En annan kvinna som inte heller vågar berätta sitt namn är Maria Eriksson. Maria blev förälskad i fel man. Hon våldtogs och misshandlades upprepade gånger. Mannen hotade henne och hennes familj med att döda dem om de anmälde honom till polisen. Till slut tvingades Maria tillsammans med sina barn att byta identitet och slutligen att lämna landet. Svenska myndigheter kunde inte skydda henne, och då tvingas</textBlock>
    <textBlock ix="1">Maria att lämna landet.</textBlock>
  </contentBlock>
  <contentBlock ix="208" page="0">
    <textBlock ix="0">Varför flyttas inte männen utan kvinnorna? Varför ser inte myndigheterna till att besöksförbudet efterlevs?</textBlock>
  </contentBlock>
  <contentBlock ix="209" page="0">
    <textBlock ix="0">Marias dotter har varit instängd i nästan hela sitt liv. Hennes son har varit instängd i hela sitt liv. Maria har skrivit om sitt liv i boken Gömda.</textBlock>
  </contentBlock>
  <contentBlock ix="210" page="0">
    <textBlock ix="0">Herr talman! Välfärden är visserligen en fråga för både kvinnor och män, men det förefaller mig som om kvinnorna är mer beredda att försvara den del som handlar om livskvalitet.</textBlock>
  </contentBlock>
  <contentBlock ix="211" page="0">
    <textBlock ix="0">En fråga om livskvalitet är att öppet våga försvara sina ideal, det man tror på, som t.ex. Cecilia från</textBlock>
    <textBlock ix="1">Uddevalla gör. En annan fråga om livskvalitet är att inte behöva byta identitet och till slut gå i landsflykt för att samhället inte kan skydda sina medborgare.</textBlock>
  </contentBlock>
  <contentBlock ix="212" page="0">
    <textBlock ix="0">Anf.  12  RAGNHILD POHANKA (mp)</textBlock>
  </contentBlock>
  <contentBlock ix="213" page="0">
    <textBlock ix="0">Herr talman! Hur vi ser på och bemöter de svagare grupperna i samhället har alltid varit en värdemätare på samhällsklimatet och ett mått på solidariteten.</textBlock>
  </contentBlock>
  <contentBlock ix="214" page="0">
    <textBlock ix="0">Jag vill gå till det som Gullan Lindblad talade om.</textBlock>
    <textBlock ix="1">Jag tycker att det är ett hån mot dem som lever på marginalen - alltså 35-40 % av de svenska hushållen</textBlock>
    <textBlock ix="2">- att tala om fem karensdagar i socialförsäkringarna som ett incitament för eget sparande. Vad skall de 40</textBlock>
    <textBlock ix="3">procenten som lever kring socialbidragsnormen spara av?</textBlock>
  </contentBlock>
  <contentBlock ix="215" page="0">
    <textBlock ix="0">Jag vänder mig också mot fusket i socialförsäkringssystemet. Det utgör egentligen en väldigt liten del av de väldiga summor det handlar om, men det blir mycket pengar. Om man bara nämner 5-7 miljarder låter det hårresande, men när man vet att det totalt rör sig om 320 miljarder blir det rätt proportioner. Vi skall naturligtvis gå emot fusket, men vi måste också hålla oss på rätt nivå.</textBlock>
  </contentBlock>
  <contentBlock ix="216" page="0">
    <textBlock ix="0">Sjukförsäkringen går förresten med 17 miljarder inte i vinst men plus kan man säga.</textBlock>
  </contentBlock>
  <contentBlock ix="217" page="0">
    <textBlock ix="0">Varför är socialdemokraterna så halsstarriga när de säger att alla skall spara och att man skall gå ned till 75 % för alla? Det finns många som inte kan det.</textBlock>
    <textBlock ix="1">Resultatet blir att de får söka socialbidrag och liksom vända ut och in på sig själva på socialkontoren i stället för att få något som de faktiskt kan leva på.</textBlock>
  </contentBlock>
  <contentBlock ix="218" page="0">
    <textBlock ix="0">Jag vill säga till kds: Vi kan inte kräva att människor skall vara lyckliga. Vi kan bara ge vårt lands medborgare förutsättningar för det, och då är pengar faktiskt ganska viktiga. Sex timmars arbetsdag och att man delar på jobben ger ökad livskvalitet. En bra skola och bra sjukvård med människor som bryr sig om - visst är det viktigt. Det andra, att vara lyckliga, kanske vi måste klara upp själva. Men vi måste ha förutsättningar för det. Kan man inte försörja sin familj och sina barn är man inte lycklig. Vi kan inte besluta om kärlek, men vi kan öppna för den.</textBlock>
  </contentBlock>
  <contentBlock ix="219" page="0">
    <textBlock ix="0">Sedan talade vi också om avskedande inom den offentliga sektorn. Det är faktiskt dyrare än att behålla människorna. Inom landstingen finns ett kollektivavtal. Har man jobbat i 17 år och är över 45 år får man</textBlock>
    <textBlock ix="1">75 % av lönen fram till sin pension om man inte får ett nytt jobb. Vad tjänar man på att friställa de människorna? Det handlar om de här penningpåsarna, och jag håller med dem som har talat om att vi borde se till den samhällsekonomiska vinsten och inte enbart till vinsten inom den ena eller andra sektorn.</textBlock>
  </contentBlock>
  <contentBlock ix="220" page="0">
    <textBlock ix="0">Kostnaden för omskolning, arbetslöshets- och socialbidrag är högre än vad staten sparar in genom permitteringar. Men det kommer ur olika kassor.</textBlock>
  </contentBlock>
  <contentBlock ix="221" page="0">
    <textBlock ix="0">Vad gäller privata försäkringar får många handikappade inte en sådan. De kan inte teckna en privat försäkring.</textBlock>
  </contentBlock>
  <contentBlock ix="222" page="0">
    <textBlock ix="0">Inga privata försäkringar i världen löser de problem som de svagaste i samhället har. Jag har inget emot att man har sådana försäkringar, med det löser inte problemen för de svaga. De som kan köpa privata försäkringar är de som har det litet bättre.</textBlock>
  </contentBlock>
  <contentBlock ix="223" page="0">
    <textBlock ix="0">Egenavgifter tas inte ut över taket, sade Anna</textBlock>
    <textBlock ix="1">Hedborg. Det är förstås helt riktigt. Men de beskattas inte heller kommunalt och landstingskommunalt. Det är utmärkande för dem. Det ger kommuner och landsting minskade inkomster, och det gör det svårare för dem att klara socialbidrag och sjukvård. Det här är något som man kanske måste tänka vidare på.</textBlock>
  </contentBlock>
  <contentBlock ix="224" page="0">
    <textBlock ix="0">Anf.  13  ROSE-MARIE FREBRAN (kds)</textBlock>
  </contentBlock>
  <contentBlock ix="225" page="0">
    <textBlock ix="0">Herr talman! Redan i dag har många låginkomsttagare problem att klara sin ekonomi om de blir sjuka.</textBlock>
    <textBlock ix="1">Det var statsrådet Anna Hedborg som sade så alldeles nyss - ordagrannt tror jag.</textBlock>
  </contentBlock>
  <contentBlock ix="226" page="0">
    <textBlock ix="0">Jag skulle naturligtvis själv ha kunnat säga det, för det är sant. Redan i dag är det så - och den nivå som gäller i dag är 80 % i ersättning i socialförsäkringarna.</textBlock>
  </contentBlock>
  <contentBlock ix="227" page="0">
    <textBlock ix="0">Med den nivån har många inte någon marginal alls. Ändå sänker Socialdemokraterna, med stöd från bl.a. Centern, ersättningsnivån till 75 % den första januari 1996. Detta innebär att man inte värnar låginkomsttagarna. Man sänker hellre nivån för alla än man värnar de svagaste och sänker för medel- och höginkomsttagarna.</textBlock>
  </contentBlock>
  <contentBlock ix="228" page="0">
    <textBlock ix="0">Det som stör mig allra mest av det som händer i</textBlock>
    <textBlock ix="1">Sverige just nu är att barnfamiljerna drabbas allra värst. Sjukförsäkringsnivån får effekter för alla. A-</textBlock>
    <textBlock ix="2">kasseersättningen får effekter för alla som drabbas av arbetslöshet, men dessutom drabbas barnfamiljerna på alla andra områden också.</textBlock>
  </contentBlock>
  <contentBlock ix="229" page="0">
    <textBlock ix="0">Nedskärningarna genomdrivs över hela linjen när det gäller barnfamiljerna. Barnfamiljer med låga inkomster kommer att få det oerhört kärvt i socialdemokraternas Sverige. Förutom sjukpenningen och akassan är det föräldrapenningen, barnbidraget, flerbarnstillägget som man nu går in och sänker och efter hand avskaffar.</textBlock>
  </contentBlock>
  <contentBlock ix="230" page="0">
    <textBlock ix="0">Det som jag ändå tycker är höjden är det som nu sker med barntillägget i svux och svuxa. Det är oerhört många ensamstående mammor som drabbas.</textBlock>
    <textBlock ix="1">Låginkomsttagare och lågutbildade, de som verkligen behöver få en ny chans i livet för att kunna se en möjlighet, en väg framåt och för att kunna skapa sig ett värdigare liv, drabbas nu mer än någon annan grupp i det svenska samhället.</textBlock>
  </contentBlock>
  <contentBlock ix="231" page="0">
    <textBlock ix="0">Jag är oerhört förvånad över det sammantagna resultatet av dagens socialdemokratiska politik. Alla vet att vi måste spara, men varför ser profilen ut på det här sättet? Vart tog fördelningspolitiken vägen?</textBlock>
  </contentBlock>
  <contentBlock ix="232" page="0">
    <textBlock ix="0">Anf.  14  Statsrådet ANNA HEDBORG (s)</textBlock>
  </contentBlock>
  <contentBlock ix="233" page="0">
    <textBlock ix="0">Herr talman! På fördelningspolitikens område har vi socialdemokrater alltid haft mycket gemensamt med Centerpartiet, framför allt när det gäller de sämst ställda. Men att driva en framgångsrik socialpolitik är aldrig så enkelt som att ta från toppen för att ge till botten.</textBlock>
  </contentBlock>
  <contentBlock ix="234" page="0">
    <textBlock ix="0">Andreas Carlgren tror att det går att vädja till medelklassens altruism när man skall bedriva framgångsrik fördelningspolitik. Det är en vansklig strategi. Ett bättre och effektivare sätt är att se till också medelklassens egenintresse, och den inkomstrelaterade socialförsäkringen gör just detta så länge taken är höga.</textBlock>
  </contentBlock>
  <contentBlock ix="235" page="0">
    <textBlock ix="0">Försäkringens solidariska finansiering i kombination med ojämnt fördelade risker i samhället gör att vi omfördelar från rik till fattig, från höginkomsttagare som har låga risker till låginkomsttagare som har betydligt större risker. Det har visat sig att det är inkomstbortfallssystem med höga tak som klarar att omfördela mest till de sämst ställda. Grundtryggheten är störst där inkomstbortfallsprincipen gäller flest människor.</textBlock>
  </contentBlock>
  <contentBlock ix="236" page="0">
    <textBlock ix="0">Till kråksången hör också att Centerpartiets förslag till sänkta tak i ohälsoförsäkringen är med nuvarande konstruktion av egenavgifterna en dålig affär för statsfinanserna. Inkomsterna till försäkringen sjunker mer än utgifterna, just därför att de som har höga inkomster har så bra hälsa att de blir stora nettobidragsgivare till socialförsäkringen.</textBlock>
  </contentBlock>
  <contentBlock ix="237" page="0">
    <textBlock ix="0">Det är inte svårt att hålla med om de allmänna mål för socialpolitiken som Vänsterpartiets representant förespråkat i dagens debatt. Ofta är Ulla Hoffmann och jag också ense om medlen. Men Vänstern har fortfarande problem med trovärdigheten. När det gäller att leverera de kännbara besparingar som faktiskt har varit nödvändiga för att sanera statsfinanserna har Vänstern i sista stund backat ur. Det är en bitter erfarenhet från det gångna årets budgetarbete.</textBlock>
  </contentBlock>
  <contentBlock ix="238" page="0">
    <textBlock ix="0">Samtidigt vill vänsterpartisterna gärna säga att också de törs, att de har varit med om att spara 114</textBlock>
    <textBlock ix="1">miljarder av de 118 miljarder som regeringen har förstärkt budgeten med. Men när det kommer till kritan verkar det ändå som att de sista 4 miljarderna kan användas flera gånger. De är som grisen Särimner som kan ätas upp om och om igen. Så fort en besparing är impopulär hänvisar man till de sista 4 miljarderna som man inte ville spara.</textBlock>
  </contentBlock>
  <contentBlock ix="239" page="0">
    <textBlock ix="0">Sedan är det ett annat problem, och det är att många inflytelserika vänsterpartister verkar vackla när det gäller takfrågorna. Var står ni egentligen i den frågan? Hur långt har ni lyckats frigöra er från den rena vänsterpopulismen?</textBlock>
  </contentBlock>
  <contentBlock ix="240" page="0">
    <textBlock ix="0">Det stora alternativet till en allmän inkomstbortfallsförsäkring av vår framgångsrika modell är ändå moderaternas nya program. Det var intressant att</textBlock>
    <textBlock ix="1">Gullan Lindblad som kan en hel del om socialpolitik inte verkade överdrivet förtjust i den egna skissen.</textBlock>
    <textBlock ix="2">Men det kan man kanske begripa. Hon sade inte så mycket om den. Det innehåller faktiskt väldigt stora och tydliga försämringar på olika punkter.</textBlock>
  </contentBlock>
  <contentBlock ix="241" page="0">
    <textBlock ix="0">Ribban för inträdet i moderaternas föreslagna försäkring kommer att höjas. Man måste arbeta 75 timmar per månad under fem månader för att över huvud taget få sjukpenning eller arbetslöshetsersättning. Det kommer i alla fall inte att innebära att det blir fler medlemmar i den a-kassan än i den som vi har i dag.</textBlock>
    <textBlock ix="1">Att delta i arbetsmarknadspolitiska åtgärder kommer förstås inte att räknas.</textBlock>
  </contentBlock>
  <contentBlock ix="242" page="0">
    <textBlock ix="0">Ersättningsnivån skall vara 75 %, men den räknas på en betydligt mindre del av inkomsten. Man vill ha fem karensdagar, och det är inte för att lägga kostnaderna på arbetsgivarna - kostnaderna ligger redan där</textBlock>
    <textBlock ix="1">- utan det är bara för att försämra för individerna.</textBlock>
  </contentBlock>
  <contentBlock ix="243" page="0">
    <textBlock ix="0">Försäkringen skall bara omfatta den del av inkomsten som ligger under fem basbelopp, dvs. under</textBlock>
    <textBlock ix="1">180 000. Man skall enbart betala med egenavgifter.</textBlock>
  </contentBlock>
  <contentBlock ix="244" page="0">
    <textBlock ix="0">När Lars Tobisson intervjuades om de ekonomiska konsekvenserna kunde han inte ge mera besked än att försäkringen blir billigare för höginkomsttagarna och sämre för låginkomsttagarna, och det är ju inte så svårt at räkna ut.</textBlock>
  </contentBlock>
  <contentBlock ix="245" page="0">
    <textBlock ix="0">Anf.  15  GULLAN LINDBLAD (m)</textBlock>
  </contentBlock>
  <contentBlock ix="246" page="0">
    <textBlock ix="0">Herr talman! Det är intressant att Anna Hedborg kommenterar ett förslag som moderaterna skall diskutera på sin stämma och som ännu inte är antaget. Men hon har inte ett ord att säga om vad socialdemokraterna verkligen vill.</textBlock>
  </contentBlock>
  <contentBlock ix="247" page="0">
    <textBlock ix="0">Nej, sanningen är den att socialdemokraterna är ett parti som liknar en skuta som driver omkring på villande hav och ropar efter Saltsjöbadsanda. Så är det.</textBlock>
  </contentBlock>
  <contentBlock ix="248" page="0">
    <textBlock ix="0">Inom arbetslöshetsförsäkringen finns det fem karensdagar, och detta vill jag säga bara som en förklaring till varför vi har lagt fram förslaget. Men jag skall återkomma och diskutera förslaget när det är antaget.</textBlock>
  </contentBlock>
  <contentBlock ix="249" page="0">
    <textBlock ix="0">Sedan har det talats mycket om fördelningspolitik.</textBlock>
    <textBlock ix="1">Nu handlar det, mina vänner, faktiskt om att skapa något att fördela. Där håller jag med om att det är de nya jobben som skall komma till. Men då måste vi se till att näringslivet får bättre villkor så att jobben uppstår.</textBlock>
  </contentBlock>
  <contentBlock ix="250" page="0">
    <textBlock ix="0">Till sist: Vad tänker socialdemokraterna göra för att få till stånd ett bättre kristänkande? I senaste numret av TCO-tidningen kräver ju TCO en högre sjukersättning. Det behövs inte någon lägre nivå när staten går med en vinst på 17 miljarder, står det att läsa.</textBlock>
    <textBlock ix="1">Man har tydligen glömt att det fanns en brist i Arbetsmarknadsfonden på 87 miljarder i slutet av budgetåret 1994/95. Samma krav kommer från LO.</textBlock>
  </contentBlock>
  <contentBlock ix="251" page="0">
    <textBlock ix="0">Vad gör ni för att öka krismedvetandet och för att tala om för människor hur det egentligen ser ut med</textBlock>
    <textBlock ix="1">Sveriges ekonomi, Anna Hedborg? Vi har inte fått svar på våra frågor - och det var inte heller att vänta -</textBlock>
    <textBlock ix="2">men litet mera hade jag kanske väntat mig att få ut av den här debatten.</textBlock>
  </contentBlock>
  <contentBlock ix="252" page="0">
    <textBlock ix="0">Jag konstaterar bara: Vi diskuterar våra förslag innan de är antagna. Ni gick till val och lovade guld och gröna skogar. Ni demonstrerade för en höjning av arbetslöshetsersättningen till 90 %. Nu har ni sänkt den till 75 %. Sår man vind får man också skörda storm, och det är också det som händer inom ert parti,</textBlock>
    <textBlock ix="1">Anna Hedborg. Var mer bekymrad för det än över moderat politik!</textBlock>
  </contentBlock>
  <contentBlock ix="253" page="0">
    <textBlock ix="0">Anf.  16  ANDREAS CARLGREN (c)</textBlock>
  </contentBlock>
  <contentBlock ix="254" page="0">
    <textBlock ix="0">Herr talman! Viktigast för Centern är att inte ställa</textBlock>
    <textBlock ix="1">100 000 arbetslösa utan generellt stöd. Vi vill att så många arbetslösa som möjligt skall omfattas av en allmän försäkring mot inkomstbortfall. Viktigast för oss är att se till att vi får kortare köer för socialbidrag genom en garanterad grundnivå i det generella försäkringssystemet, en ordentlig grundtrygghet.</textBlock>
  </contentBlock>
  <contentBlock ix="255" page="0">
    <textBlock ix="0">Anna Hedborg diskuterade vad som är bäst affär för staten. Ja, allra bäst affär för staten är att vi har en bra och så klar arbetslinje som möjligt. Ju fler som är med i en generell försäkring med krav i stället för att kravlöst få bidrag och där vi satsar på arbetslinjen, desto bättre affär för försäkringen. Det är där som vi kan klara hem den stora mängden pengar. Då har vi också bättre råd med grundtryggheten.</textBlock>
  </contentBlock>
  <contentBlock ix="256" page="0">
    <textBlock ix="0">Anna Hedborg sade att Centerns förslag när det gällde taken var en dålig affär. Om affären är bra eller dålig beror på hur man utformar taken och avgifterna.</textBlock>
    <textBlock ix="1">Det var därför jag sade att vi från Centerns sida är beredda att diskutera utformningen. Men viktigast för oss är att äntligen komma ifrån det dåliga skyddet för så många arbetslösa, det dåliga skyddet för så många människor som tvingas söka socialbidrag.</textBlock>
  </contentBlock>
  <contentBlock ix="257" page="0">
    <textBlock ix="0">Slutligen var det synd att Ulla Hoffmann inte svarade på mina frågor medan jag fortfarande hade chansen att diskutera med henne. Det är möjligt att Ulla</textBlock>
    <textBlock ix="1">Hoffmann tänker ge svar nu när jag inte längre har möjlighet att bemöta det hon säger.</textBlock>
  </contentBlock>
  <contentBlock ix="258" page="0">
    <textBlock ix="0">Men jag vill bara konstatera att så länge Socialdemokraterna stödde sig mot er, gick räntan upp. Det drev upp hyrorna för hyresgästerna, gjorde lånen dyrare för villaägarna och gjorde hela ekonomin svagare. Nu när man i stället samarbetar med Centern blir ekonomin bättre. Det är också bra för välfärdspolitiken.</textBlock>
  </contentBlock>
  <contentBlock ix="259" page="0">
    <textBlock ix="0">Anf.  17  BARBRO WESTERHOLM (fp)</textBlock>
  </contentBlock>
  <contentBlock ix="260" page="0">
    <textBlock ix="0">Herr talman! Den här välfärdsdebatten har dels kretsat kring ideologiska tankar och begrepp som vad vi menar med välfärd, solidaritet och livskvalitet, dels en rad konkreta ting kring socialförsäkringssystem och hur vi skulle kunna få mer för pengarna. Jag har givit några förslag från Folkpartiet liberalerna på hur vi skulle kunna använda pengarna på ett bättre sätt, men tiden medger inte att jag går in på hela raden av förslag.</textBlock>
  </contentBlock>
  <contentBlock ix="261" page="0">
    <textBlock ix="0">Det som jag vill avrunda med är begreppet livskvalitet och frågan om vad som är välfärd. Världshälsoorganisationen har ju tagit upp en rad punkter.</textBlock>
    <textBlock ix="1">Det handlar om bostad, tillgång till rent vatten, bra mat, kläder, utbildning samt hälso- och sjukvård. Då kan man ju säga att vi i Sverige har det väldigt bra, sett från ett internationellt perspektiv.</textBlock>
  </contentBlock>
  <contentBlock ix="262" page="0">
    <textBlock ix="0">Men det som WHO också tar upp, och där vi har det mindre tillfredsställande, är frihet från rädsla. Ulla</textBlock>
    <textBlock ix="1">Hoffmann läste upp ett brev som var väldigt tänkvärt.</textBlock>
    <textBlock ix="2">Det är väldigt många i vårt samhälle som går omkring och är rädda och att vara rädd hör inte hemma i ett välfärdssamhälle. Att angripa våldet och rasismen är oerhört viktiga åtgärder för vår välfärd.</textBlock>
  </contentBlock>
  <contentBlock ix="263" page="0">
    <textBlock ix="0">Det andra är att känna sig behövd. Arbetslösa och äldre människor som är pensionerade känner en otillfredsställelse över att man inte är behövd i det här samhället. Jag tycker att det finns anledning att ta upp en särskild debatt om hur vi skapar ett bättre samhälle därvidlag.</textBlock>
  </contentBlock>
  <contentBlock ix="264" page="0">
    <textBlock ix="0">Anf.  18  ULLA HOFFMANN (v)</textBlock>
  </contentBlock>
  <contentBlock ix="265" page="0">
    <textBlock ix="0">Herr talman! Andreas Carlgren slängde ut en massa frågor till mig som han beklagade att jag inte hade besvarat. Men jag tyckte att det var mer angeläget att ta upp detta brev just nu.</textBlock>
  </contentBlock>
  <contentBlock ix="266" page="0">
    <textBlock ix="0">Jag vill fråga Andreas Carlgren: Menar han verkligen att de tre procent som uppgörelsen mellan Centern och Socialdemokraterna gav till en socialförsäkring som har ca  0 miljarder kronor i överskott skulle bryta automatiken i statens kostnadsutveckling?</textBlock>
  </contentBlock>
  <contentBlock ix="267" page="0">
    <textBlock ix="0">Det som kostar, Andreas Carlgren, är a-kassan, och den skall kosta. Den är dimensionerad för 1,5 %-</textBlock>
    <textBlock ix="1">2 %. Att lägga a-kassan utanför statsbudgeten i ett grundtrygghetssystem innebär i stället att man skjuter problemen ifrån sig. Arbetslösheten löser man inte med kortare socialbidragsköer utan med aktivare arbetsmarknadspolitiska åtgärder.</textBlock>
  </contentBlock>
  <contentBlock ix="268" page="0">
    <textBlock ix="0">Anna Hedborg tar upp de 4 miljarder kronorna.</textBlock>
    <textBlock ix="1">Det är inte vi i Vänsterpartiet som jämt och ständigt tar upp det här och talar om att vi inte törs, utan det är faktiskt socialdemokraterna och Aftonbladet som säger att vi inte törs. Jag tänker därför inte ge mig in i den debatten, utan jag gör som flickan; jag står lugnt och väntar.</textBlock>
  </contentBlock>
  <contentBlock ix="269" page="0">
    <textBlock ix="0">Anna Hedborg tog också upp den ideologiska diskussionen som jag förde om socialförsäkringssystemen. Hon hävdade att framstående företrädare för</textBlock>
    <textBlock ix="1">Vänsterpartiet vacklar i takfrågan och kallade det för vänsterpopulism. Men det är jag som är taleskvinna vad gäller socialförsäkringssystemen, och jag vacklar inte i takfrågan.</textBlock>
  </contentBlock>
  <contentBlock ix="270" page="0">
    <textBlock ix="0">Anna Hedborg nämnde slutligen att systemen skall vara rättvisa och effektiva. Jag vill då tala om att det inte finns någon enhetlig definition på vad rättvisa är.</textBlock>
    <textBlock ix="1">Det som är rättvisa för mig är att ta från de rika och ge till de fattiga. Det som är rättvisa i exempelvis det nya pensionssystemet är att man får ut det som man har betalat in. Jag skulle uppskatta om Anna Hedborg i sitt sista inlägg ville definiera vad hon menar med rättvisa.</textBlock>
  </contentBlock>
  <contentBlock ix="271" page="0">
    <textBlock ix="0">Anf.  19  RAGNHILD POHANKA (mp)</textBlock>
  </contentBlock>
  <contentBlock ix="272" page="0">
    <textBlock ix="0">Herr talman! Jag efterlyser en helhetssyn. Kanske kunde man utgå från ett papper om de samlade nedskärningarna från Institutet för privatekonomi. Det har gjorts 40 olika sänkningar inom systemen. Dessa sänkningar har man fattat beslut om en och en. Jag efterlyser en helhetssyn och att man, innan man gör nedskärningar på så många områden, tar reda på hur de drabbar de enskilda människorna och familjerna.</textBlock>
  </contentBlock>
  <contentBlock ix="273" page="0">
    <textBlock ix="0">En barnfamilj där en förälder studerar på exempelvis komvux drabbas av i stort sett alla nedskärningar, medan det finns de som går relativt fria från nedskärningar. Man måste verkligen se över detta på allvar.</textBlock>
  </contentBlock>
  <contentBlock ix="274" page="0">
    <textBlock ix="0">Det finns inte så mycket nytänkande i utredningarna som handlar om socialförsäkringssystemen. De innehåller litet nedskärningar och kontroller, men något nytänkande finns inte. Jag tycker att vi tillsammans borde sätta oss ner och tänka efter vad vi kan göra som är nytt här, och inte bara fortsätta på upptrampade stigar.</textBlock>
  </contentBlock>
  <contentBlock ix="275" page="0">
    <textBlock ix="0">När det gäller besparingar i de olika systemen har vi i Miljöpartiet hela tiden velat spara litet mer, men vi har eftersträvat en rättvisare fördelning. Det gäller både barnbidragen, som vi ville ha beskattade, och socialförsäkringarna med det brutna taket. Så vi har inte varit ansvarslösa när det gäller ekonomin. Vi har velat spara mer. Det var inte nödvändigt och är i och för sig inget att skryta med, men vi har gjort det.</textBlock>
  </contentBlock>
  <contentBlock ix="276" page="0">
    <textBlock ix="0">Samtidigt måste man komma åt kärnan till problemen, och det är naturligtvis arbetslösheten. Vi har föreslagit delning av jobben, gröna arbeten och arbetsbyten, som Barbro Johansson talade om i går.</textBlock>
  </contentBlock>
  <contentBlock ix="277" page="0">
    <textBlock ix="0">Klyftorna ökar mellan olika grupper men också mellan bostadsorter. Glesbygder och industriorter med hög arbetslöshet och hög kommunalskatt blir förlorarna. I arbetslöshetens skugga ökar dödligheten med 2 % vid 10 % arbetslöshet, självmorden ökar med 9 %, förtidspensioneringarna ökar med 35 % och antalet personer som lider av psykisk ohälsa ökar med</textBlock>
    <textBlock ix="1">13 %.</textBlock>
  </contentBlock>
  <contentBlock ix="278" page="0">
    <textBlock ix="0">Arbetslösheten är det ondas centrum.</textBlock>
  </contentBlock>
  <contentBlock ix="279" page="0">
    <textBlock ix="0">Anf.  20  ROSE-MARIE FREBRAN (kds)</textBlock>
  </contentBlock>
  <contentBlock ix="280" page="0">
    <textBlock ix="0">Herr talman! Jag efterlyste i mitt förra anförande</textBlock>
    <textBlock ix="1">Socialdemokraternas fördelningspolitik. Jag är mycket medveten om att man måste ha någonting att fördela, precis som Gullan Lindblad poängterade. Det måste ett välfärdssamhälle självfallet ha.</textBlock>
  </contentBlock>
  <contentBlock ix="281" page="0">
    <textBlock ix="0">Tyvärr inledde Socialdemokraterna sitt regerande förra hösten med en serie återställare som bl.a. gjorde att tillströmningen av nya jobb stannade upp.</textBlock>
  </contentBlock>
  <contentBlock ix="282" page="0">
    <textBlock ix="0">Första halvåret 1994 var nytillströmningen av jobb god. Det blev en kraftig minskning under hösten 1994</textBlock>
    <textBlock ix="1">genom dessa ideologiskt betingade återställare, fjärran från allt vad pragmatism är och som verkligen borde prägla politiken i dessa dagar.</textBlock>
  </contentBlock>
  <contentBlock ix="283" page="0">
    <textBlock ix="0">Tillväxtpolitiken, däremot, ägnade Socialdemokraterna ingen tid, kraft eller energi åt under hösten</textBlock>
    <textBlock ix="1">1994 och våren 1995. Först efter ett år kommer nu en tillväxtproposition i slutet på denna månad. Vi har väntat på den länge.</textBlock>
  </contentBlock>
  <contentBlock ix="284" page="0">
    <textBlock ix="0">Vändningen i den svenska ekonomin kom 1993.</textBlock>
    <textBlock ix="1">Vi borde alltså vid det här laget ha kommit betydligt längre än vi har gjort. Vi tappade tempo på ett mycket kraftigt sätt under hösten 1994. Jag beklagar detta oerhört djupt. Många människor skulle kunna ha lämnat arbetslösheten om detta inte hade skett. Tyvärr skedde det av ideologiska skäl.</textBlock>
  </contentBlock>
  <contentBlock ix="285" page="0">
    <textBlock ix="0">Anf.  21  Statsrådet ANNA HEDBORG (s)</textBlock>
  </contentBlock>
  <contentBlock ix="286" page="0">
    <textBlock ix="0">Herr talman! Ytterst handlar våra socialförsäkringar om att skapa faktisk ekonomisk trygghet för de försäkrade. Men för att fylla sin verkliga funktion måste systemen också upplevas som trygga av medborgarna.</textBlock>
  </contentBlock>
  <contentBlock ix="287" page="0">
    <textBlock ix="0">Vi har nu efter ett års mycket hårt budgetarbete återskapat ett trygghetssystem som vi faktiskt kan betala för. Transfereringssystemen har helt enkelt blivit ekonomiskt tryggade. Det är den första förutsättningen för trygghet. Men en annan viktig förutsättning är att de är politiskt tryggade.</textBlock>
  </contentBlock>
  <contentBlock ix="288" page="0">
    <textBlock ix="0">För folk i allmänhet är den stora frågan nu om det räcker med besparingar eller om vi planerar att skära ned mer. För min del är saken klar. Den allmänna inkomsttrygghetsförsäkringen som försäkrar det mesta av de flestas inkomster kräver att vi nu sätter klackarna i marken när det gäller nivåer och tak i socialförsäkringen. Det skiljer oss framför allt från Moderaterna som i stället för att se 75 % som en ersättning som av ekonomiskt tvång är i lägsta laget vill gå vidare och skapa en mindre försäkring för allt färre och utan omfördelning. Också Centern vill sänka tak, men</textBlock>
    <textBlock ix="1">Centern vill åtminstone ha solidaritet, säger man. Vi tror inte på Centerns strategi. Det som man hör från</textBlock>
    <textBlock ix="2">Moderaterna, Folkpartiet och även från SACO och</textBlock>
    <textBlock ix="3">TCO tyder på att det är svårt att åstadkomma solidaritet med den politiken.</textBlock>
  </contentBlock>
  <contentBlock ix="289" page="0">
    <textBlock ix="0">Jag menar att vi politiker nu har chansen att visa medborgarna att vi vill skapa ordentlig stabilitet och förutsägbarhet i systemen.</textBlock>
  </contentBlock>
  <contentBlock ix="290" page="0">
    <textBlock ix="0">Den som har följt dagens debatt har kunnat konstatera att debattörerna inbördes är starkt oeniga. Det finns inget trovärdigt alternativ till regeringens politik. Men tillsammans med Socialdemokraterna går det att få en avvägning mellan försäkrings- och fördelningsmässiga inslag i våra trygghetssystem. Gärna litet mer Saltsjöbadsanda. En tillräckligt stor politisk majoritet kring försäkringar som är både rättvisa och effektiva är det som nu skulle kunna återskapa människors trygghet och tillit till politiken.</textBlock>
  </contentBlock>
  <contentBlock ix="291" page="0">
    <textBlock ix="0">Anf.  22  MARGARETA E</textBlock>
    <textBlock ix="1">NORDENVALL (m)</textBlock>
  </contentBlock>
  <contentBlock ix="292" page="0">
    <textBlock ix="0">Herr talman! Ja, Anna Hedborg, litet av Saltsjöbadsanda hade vi gärna sett när vi fattade beslut om nivåerna i socialförsäkringssystemet i våras. Moderaterna hade lagt fram ett förslag som det bara var att ansluta sig till. Men Socialdemokraterna ville inte visa någon sådan anda.</textBlock>
  </contentBlock>
  <contentBlock ix="293" page="0">
    <textBlock ix="0">Vårdköer utan slut och korridorer fulla med patienter. Det var bilden av svensk sjukvård i valrörelsen</textBlock>
    <textBlock ix="1">1991. Vi minns alla de många tiotusentals patienter som väntade på vård när Socialdemokraterna lämnade över makten till de borgerliga. Många var sjukskrivna och hade svåra smärtor. Det var inte bara köerna som behövde åtgärdas utan också ekonomin. Med mindre resurser och krav på effektivare vård vändes den negativa utvecklingen. Vårdköerna försvann, men mycket återstod att göra.</textBlock>
  </contentBlock>
  <contentBlock ix="294" page="0">
    <textBlock ix="0">I regeringsförklaringen förra året sade Ingvar</textBlock>
    <textBlock ix="1">Carlsson: Den generella välfärdspolitiken skall utvecklas - inte avvecklas.</textBlock>
  </contentBlock>
  <contentBlock ix="295" page="0">
    <textBlock ix="0">Ett år har gått. Facit av det löftet har vi i dag.</textBlock>
    <textBlock ix="1">Problemen inom sjukvården hopar sig. Köerna växer.</textBlock>
    <textBlock ix="2">De utlovade höjningarna i socialförsäkringarna uteblir. Dagens rubriker talar sitt eget språk: Aldrig förr har sjukvården drabbats så hårt som nu.</textBlock>
  </contentBlock>
  <contentBlock ix="296" page="0">
    <textBlock ix="0">Hur kan köerna öka så snabbt? Nedskärningar, otydliga spelregler, otydlig ansvarsfördelning och ständiga förändringar skapar otrygghet och ineffektivitet i vården. Besparingar görs närmast patienten, medan politiker och administration sitter kvar i orubbat bo. Den politiska oförmågan syns i allt längre köer, och risken är nu stor att 1980-talets planekonomi åter tar överhanden.</textBlock>
  </contentBlock>
  <contentBlock ix="297" page="0">
    <textBlock ix="0">Aldrig någonsin tidigare har landstinget haft en så stark monopolställning som nu. Att monopol ger ineffektivitet är välkänt - även bland socialdemokrater. Trots detta är hela privatvården nu underställd landstinget. Någon egentlig konkurrens finns inte längre, vilket så småningom kommer att visa sig i kvalitet, utveckling och kostnader.</textBlock>
  </contentBlock>
  <contentBlock ix="298" page="0">
    <textBlock ix="0">Sysselsättningsgarantin är droppen som får bägaren att rinna över. Sjukvårdens resurser går till övertalig, friställd personal i stället för till sjuka patienter.</textBlock>
  </contentBlock>
  <contentBlock ix="299" page="0">
    <textBlock ix="0">Diskussionen i HSU 2000 om att ta bort patientavgifterna till husläkarna innebär att ytterligare miljarder tas från de sjukaste. Landstingets redan nu knappa resurser krymper än mer. Är det försvarbart att prioritera patienter med snuva framför patienter i behov av specialist och sjukhusvård i väntan på hjärtoperationer?</textBlock>
  </contentBlock>
  <contentBlock ix="300" page="0">
    <textBlock ix="0">Herr talman! I årets regeringsförklaring understryks tyvärr denna prioritering. En särskild statsrådsgrupp skall dra upp riktlinjerna för hur folkhälsan långsiktigt kan förstärkas och hur ojämlikheten i hälsa kan undanröjas. Men hur har man tänkt att ta itu med den akuta sjukvårdskris som råder, eller ser man inte den? Sjukhusköerna växer. En allt äldre befolkning kräver mer vård. Patientens valfrihet och tillgång till vård inskränks - och detta innan de stora besparingarna inom vården har börjat. Hur tänker Socialdemokraterna ta itu med sjukvårdskrisen?</textBlock>
  </contentBlock>
  <contentBlock ix="301" page="0">
    <textBlock ix="0">Nu måste den negativa utvecklingen i sjukvården stoppas medan tid är:</textBlock>
  </contentBlock>
  <contentBlock ix="302" page="0">
    <textBlock ix="0">Prioritera sjuka patienter! Sjukhusen har redan sparat hårt. Fortsatta besparingar måste ske i den administrativa och politiska överbyggnaden, så långt bort från patienten som möjligt. Behåll vårdgarantin, som var en förutsättning för att ta itu med 1980-talets vårdköer. Sjuka patienter med årslånga smärtor fick äntligen den hjälp som de så väl behövde. Sysselsättningsgarantin är också ett bra exempel på felaktig prioritering - resurser som borde gå till sjuka går i stället till övertalig personal. Att satsa på folkhälsoarbete kan vara bra, men man måste först ta hand om de sjuka patienterna.</textBlock>
  </contentBlock>
  <contentBlock ix="303" page="0">
    <textBlock ix="0">Minska den politiska detaljstyrningen av vården.</textBlock>
    <textBlock ix="1">Sjukvården behöver klara och enkla spelregler och ramar.</textBlock>
  </contentBlock>
  <contentBlock ix="304" page="0">
    <textBlock ix="0">Öronmärk sjukvårdens resurser till vård. Det behövs en sjukvårdsmodell där vi alla garanteras att de pengar som vi betalar till sjukvård också går till vård.</textBlock>
    <textBlock ix="1">I dag sprids landstingsskatten över många områden.</textBlock>
  </contentBlock>
  <contentBlock ix="305" page="0">
    <textBlock ix="0">Samordna resurserna inom vården. För patientens bästa är alltid ett snabbt omhändertagande och en obruten vårdkedja att föredra. Det är ett sätt att förebygga onödigt lidande, onödiga förtidspensioner och onödigt höga kostnader.</textBlock>
  </contentBlock>
  <contentBlock ix="306" page="0">
    <textBlock ix="0">Herr talman! Problemen inom sjukvården tilltar.</textBlock>
    <textBlock ix="1">Resurserna tryter. Vi får allt fler äldre. Samtidigt ställer den snabba medicinskt tekniska utvecklingen helt nya krav på vården. Nya problem går inte att lösa med gårdagens lösningar. Kanske är det dags att våga tänka om. Kanske är det dags att ifrågasätta om den traditionella sjukvårdspolitiken kan lösa de problem som sjukvården står inför.</textBlock>
  </contentBlock>
  <contentBlock ix="307" page="0">
    <textBlock ix="0">På Moderaternas partistämma i nästa vecka lägger vi fram ett förslag till en allmän hälsoförsäkring, där resurser till sjukvården öronmärks och där förmånssystemen samordnas för att på bästa sätt ge patienten en trygghet och en värdighet i vården.</textBlock>
  </contentBlock>
  <contentBlock ix="308" page="0">
    <textBlock ix="0">Anf.  23  KERSTIN HEINEMANN (fp)</textBlock>
  </contentBlock>
  <contentBlock ix="309" page="0">
    <textBlock ix="0">Herr talman! Jag skall ta upp en grupp som vi ännu inte har talat så mycket om i den här välfärdsdebatten, nämligen de äldre.</textBlock>
  </contentBlock>
  <contentBlock ix="310" page="0">
    <textBlock ix="0">Pensionsåldern är ju inte någon biologisk gräns.</textBlock>
    <textBlock ix="1">Ingen av kroppens funktioner börjar försämras i just den åldern. För många pensionärer återstår fortfarande en tredjedel av vuxenlivet. Vi lever längre, och vi är friskare. Många pensionärer lever ett aktivt liv och uppfyller de drömmar de haft under sitt yrkesverksamma liv. De behöver inga insatser från samhället, utan de är ofta en resurs både för barn och barnbarn och även för sina jämnåriga.</textBlock>
  </contentBlock>
  <contentBlock ix="311" page="0">
    <textBlock ix="0">Men detta gäller tyvärr inte alla, och även många friska äldre oroas för den dag då de inte orkar ta hand om sig själva eller sin make/maka. Det är då samhället har ett ansvar för att ge de äldre den vård och omsorg som de behöver.</textBlock>
  </contentBlock>
  <contentBlock ix="312" page="0">
    <textBlock ix="0">För Folkpartiet liberalerna har äldrefrågorna länge haft sin givna plats högt upp på dagordningen. Det har vi exempelvis visat på många håll i landet där vi haft ansvar för sociala frågor, genom att göra besparingar på andra områden och föra över pengar till äldreomsorgen. Det är därför vi med sådan envishet har kämpat för rätten till eget rum på sjukhemmen. Den frågan blev för oss en symbol för vår vision om bättre villkor för äldre och andra som behöver mycken tid och omsorg, t.ex. de som drabbas av demenssjukdom.</textBlock>
  </contentBlock>
  <contentBlock ix="313" page="0">
    <textBlock ix="0">Mycket har hänt till det bättre inom åldringsvården, men vi anser ändå att det återstår mycket att göra. Vi vet att behovet av att känna trygghet inför ålderdomen är mycket stort. Det sker i dag stora förändringar och besparingar som ökar den oron, och många vågar inte lita på att deras behov kommer att tillgodoses.</textBlock>
  </contentBlock>
  <contentBlock ix="314" page="0">
    <textBlock ix="0">Vi vill därför stärka de äldres ställning genom att upprätta en trygghetsgaranti för äldre. I socialtjänstlagen bör tydligare slås fast vilka skyldigheter kommunerna har gentemot de äldre. Kommunerna skall tillhandahålla service av god kvalitet, bygga bostäder och ge anhöriga stöd. Kommunerna har också en viktig uppgift i att främja frivilliga insatser, t.ex. genom frivilligcentraler dit den som vill göra en insats kan vända sig.</textBlock>
  </contentBlock>
  <contentBlock ix="315" page="0">
    <textBlock ix="0">Herr talman! Innebörden av vårt förslag om trygghetsgaranti för de äldre är att de får veta vilken service de kan räkna med från äldreomsorgen och sjukvården. Om den brister skall den enskilde kunna vända sig till en namngiven person - en lokal äldreombudsman - för att få hjälp.</textBlock>
  </contentBlock>
  <contentBlock ix="316" page="0">
    <textBlock ix="0">Folkpartiet liberalerna anser att följande mål skall ha uppnåtts i alla kommuner och landsting senast år</textBlock>
    <textBlock ix="1">2000:</textBlock>
  </contentBlock>
  <contentBlock ix="317" page="0">
    <textBlock ix="0">- Rätt till lämplig bostad inom sex månader.</textBlock>
  </contentBlock>
  <contentBlock ix="318" page="0">
    <textBlock ix="0">- Rätt till eget rum på sjukhem för den som så önskar.</textBlock>
  </contentBlock>
  <contentBlock ix="319" page="0">
    <textBlock ix="0">- Rätt till rimliga avgifter på sjukhem.</textBlock>
  </contentBlock>
  <contentBlock ix="320" page="0">
    <textBlock ix="0">- Rätt till service för den som bor kvar hemma.</textBlock>
  </contentBlock>
  <contentBlock ix="321" page="0">
    <textBlock ix="0">- Rätt till trygghetslarm.</textBlock>
  </contentBlock>
  <contentBlock ix="322" page="0">
    <textBlock ix="0">- Rätt till en egen husläkare.</textBlock>
  </contentBlock>
  <contentBlock ix="323" page="0">
    <textBlock ix="0">- Rätt att välja sjukvård vid behov.</textBlock>
  </contentBlock>
  <contentBlock ix="324" page="0">
    <textBlock ix="0">- Rätt att välja, dvs. den äldres önskemål skall tillgodoses så långt som möjligt</textBlock>
  </contentBlock>
  <contentBlock ix="325" page="0">
    <textBlock ix="0">- Rätt till anhöriga att få stöd.</textBlock>
  </contentBlock>
  <contentBlock ix="326" page="0">
    <textBlock ix="0">- Rätt till kompensation om service eller vård uteblir eller försenas.</textBlock>
  </contentBlock>
  <contentBlock ix="327" page="0">
    <textBlock ix="0">- Rätt till information och ytterligare bedömningar, t.ex. vad gäller olika behandlingsmetoder eller bedömning av ytterligare en läkare.</textBlock>
  </contentBlock>
  <contentBlock ix="328" page="0">
    <textBlock ix="0">- Rätt att fråga och få hjälp när trygghetsgarantin brister.</textBlock>
  </contentBlock>
  <contentBlock ix="329" page="0">
    <textBlock ix="0">- Rätt till kunskap om åldrandet.</textBlock>
  </contentBlock>
  <contentBlock ix="330" page="0">
    <textBlock ix="0">Våra krav är egentligen inte speciellt uppseendeväckande, även om listan är lång. Det handlar endast om krav på rättigheter för människor i en utsatt situation för att de skall kunna känna trygghet inför framtiden och för att deras sista år i livet också skall bli år att glädjas åt.</textBlock>
  </contentBlock>
  <contentBlock ix="331" page="0">
    <textBlock ix="0">Herr talman! Hur vi utformar framtidens äldrevård beror också på de attityder vi har till de äldre. Varför säger vi "ung och vacker" men "gammal och ful"?</textBlock>
    <textBlock ix="1">Lars Tornstam har i en av sina böcker refererat till en uppsats av en tolvårig pojke som frågar: "Varför är det finare att vara en gammal möbel än en gammal människa?"</textBlock>
  </contentBlock>
  <contentBlock ix="332" page="0">
    <textBlock ix="0">Vi måste i alla sammanhang arbeta för att ändra attityderna till de äldre och åldrandet. Åldersdiskriminerande attityder och fördomsfull behandling av äldre i vårt samhälle måste bekämpas med all kraft. Avslutningsvis, herr talman: Visst är gamla människor vackra!</textBlock>
  </contentBlock>
  <contentBlock ix="333" page="0">
    <textBlock ix="0">Anf.  24  STIG SANDSTRÖM (v)</textBlock>
  </contentBlock>
  <contentBlock ix="334" page="0">
    <textBlock ix="0">Herr talman! Jag vill börja med en liten kort kommentar till de föregående två timmarnas debatt.</textBlock>
  </contentBlock>
  <contentBlock ix="335" page="0">
    <textBlock ix="0">Statsrådet Anna Hedborg ställde i början av sitt anförande en retorisk fråga: Har Sverige inte längre råd med rättvisa? Jag sitter med i en utredning som arbetar med en "baklängesreform", nämligen HSU</textBlock>
    <textBlock ix="1">2000, där rättviseargumentet har anförts som ett skäl för avskaffande av den s.k. fria listan över läkemedel för vissa grupper av svårt kroniskt sjuka. Som jag uppfattar det kan rättvisan vara ett trubbigt vapen, om den används för konsekvent, dvs. om man inte ser till helheten utan bara till detaljer.</textBlock>
  </contentBlock>
  <contentBlock ix="336" page="0">
    <textBlock ix="0">Det är t.ex. inte rättvist att vissa skall vara sjuka och ha ett livslångt lidande medan andra får vara friska och kan tjäna bra med pengar. Egentligen skulle vi kanske i stället ställa frågan på följande sätt:</textBlock>
    <textBlock ix="1">Har Sverige inte längre råd med solidaritet? Det kan många gånger vara viktigare med solidaritet än att man rider på rättvisan.</textBlock>
  </contentBlock>
  <contentBlock ix="337" page="0">
    <textBlock ix="0">Vi menar att den fria listan bör kunna bibehållas.</textBlock>
    <textBlock ix="1">Det är en kontroversiell fråga, som inte kommer upp nu men inom en snar framtid efter det att vi har avlämnat vårt betänkande.</textBlock>
  </contentBlock>
  <contentBlock ix="338" page="0">
    <textBlock ix="0">Herr talman! Det är inte ofta som vi diskuterar sjukvården här i riksdagen, trots att vi vet att det är en fråga som upplevs som väldigt viktig för de flesta människor.</textBlock>
  </contentBlock>
  <contentBlock ix="339" page="0">
    <textBlock ix="0">Jag har i tidningen Landstingsvärlden sett att man på Landstingsförbundets kongress haft en debatt där man bekymrade sig över hur mycket man skall tvingas fortsätta att dra ned på sjukvården i Sverige. Det finns prognoser som tyder på att sjukvårdens andel av BNP</textBlock>
    <textBlock ix="1">skulle sjunka under 6 %. Vi har även inom sjukvårdsutredningen HSU 2000 fått ta del av sådana rapporter.</textBlock>
  </contentBlock>
  <contentBlock ix="340" page="0">
    <textBlock ix="0">Om det är sant att utvecklingen är sådan, är det mycket anmärkningsvärt. I de flesta länder som vi kan jämföra oss med är utvecklingen precis den motsatta.</textBlock>
    <textBlock ix="1">Där är sjukvården i stället en av de kraftigaste tillväxtbranscherna. I många europeiska länder närmar sig sjukvården 9-10 % som andel av bruttonationalprodukten. I Kanada och USA ligger andelen betydligt högre, i USA ända upp emot 14 %.</textBlock>
  </contentBlock>
  <contentBlock ix="341" page="0">
    <textBlock ix="0">I stället för att kräva ett utgiftstak för hur mycket sjukvården får kosta, börjar det därför nu kanske vara dags för att kräva att man sätter en nedre gräns, under vilken inga fler nedskärningar tillåts. Ty det verkar inte finnas någon naturlig gräns för den nedåtgående spiralen. Trots att vi vet att väljarna vill ha ett stopp för nedrustningen av sjukvården och trots att det rimligtvis borde finnas en positiv inställning till sjukvården här i riksdagen, verkar nedrustningen rulla på med någon sorts obönhörlig automatik.</textBlock>
  </contentBlock>
  <contentBlock ix="342" page="0">
    <textBlock ix="0">Jag kan bara finna en rimlig förklaring till detta förhållande, och det är att sjukvården har för svaga företrädare i riksdag, i landsting och i kommuner. Vi saknar politiker som kan ställa upp för sjukvårdens försvar. Jag vill också påstå att den s.k. professionen, dvs. Landstingsförbundet, Kommunförbundet och sjukvårdens ledarfigurer, framför allt klinikcheferna -</textBlock>
    <textBlock ix="1">som enligt vissa beräkningar svarar för 85 % av de ekonomiska besluten inom sjukvården - är för dåliga på att hävda sjukvårdens intressen.</textBlock>
  </contentBlock>
  <contentBlock ix="343" page="0">
    <textBlock ix="0">Sjukvården har alltför länge präglats av revirstrider. Har man fått resurser till sitt eget område, har man varit nöjd och struntat i hur det har gått för de andra. Det är denna brist på solidariskt tänkande som sjukvården nu dyrt får betala.</textBlock>
  </contentBlock>
  <contentBlock ix="344" page="0">
    <textBlock ix="0">Den utveckling som nu pågår är djupt olycklig.</textBlock>
    <textBlock ix="1">Trots att sjukvården har stora möjligheter att utvecklas till en spjutspets i den framtida utvecklingen, med dess rika innehåll på kompetens, servicetänkande, avancerade teknik och kunskapsintensitet, ser vi nu framför oss en nedrustning och kapitalförstörelse.</textBlock>
  </contentBlock>
  <contentBlock ix="345" page="0">
    <textBlock ix="0">Den största kapitalförstörelsen sker när man stöter ut människor med mångårig erfarenhet och kompetens i meningslös arbetslöshet, trots att deras kunnande och erfarenhet så väl skulle behövas i en framtidsinriktad och human sjukvård.</textBlock>
  </contentBlock>
  <contentBlock ix="346" page="0">
    <textBlock ix="0">Men det är också kapitalförstörelse när man underlåter att utnyttja den kapacitet och kunskap som finns tillgänglig och i stället låter vårdköer och operationsköer växa enbart för att spara pengar i en pressad budget.</textBlock>
  </contentBlock>
  <contentBlock ix="347" page="0">
    <textBlock ix="0">Det är också ett gigantiskt slöseri när man försöker pressa ned lönerna för vårdpersonalen genom att tvinga ut dem i en förnedrande konflikt för att försvara en redan låg lönenivå. Det visar också på inkompetensen hos dem som skall försvara sjukvårdens intressen när man är beredd att göra sina anställda till ett B-</textBlock>
    <textBlock ix="1">lag på arbetsmarknaden.</textBlock>
  </contentBlock>
  <contentBlock ix="348" page="0">
    <textBlock ix="0">I många inlägg under dessa tre dagars debatt har den pågående konflikten mellan de offentliganställda och arbetsgivarna förts på tal. Många har förmanat oss att inte lägga oss i den konflikten. För min del är det självklart att vi ställer upp på de anställdas sida.</textBlock>
  </contentBlock>
  <contentBlock ix="349" page="0">
    <textBlock ix="0">Vi menar att det är viktigt att vi vänder den negativa trend som varit förhärskande i synen på den offentliga sjukvården och den offentliga sektorn under de senaste åren. I själva verket är hälso- och sjukvården en framtidsbransch med stort kunskapsinnehåll och bärare av en kompetens som vi kan ha stor nytta av även i krasst ekonomiskt avseende om vi låter den utvecklas på ett bra sätt.</textBlock>
  </contentBlock>
  <contentBlock ix="350" page="0">
    <textBlock ix="0">Redan i dag ser vi hur läkemedelsbranschen kan skörda stora exportframgångar. Även inom andra områden kan vi utnyttja sjukvården på detta sätt.</textBlock>
  </contentBlock>
  <contentBlock ix="351" page="0">
    <textBlock ix="0">Anf.  25  CHATRINE PÅLSSON (kds)</textBlock>
  </contentBlock>
  <contentBlock ix="352" page="0">
    <textBlock ix="0">Herr talman! Värderade åhörare! Mitt anförande behandlar en oerhört väsentlig del av den politiska sfären. Liknande anföranden har hållits här tidigare i dag, men för mig känns det alltid viktigt att få säga det i inledningen. Det är inte den debatt här i kammaren som brukar röna störst intresse. Det är tyvärr så.</textBlock>
    <textBlock ix="1">Trots det är det ett område som  är av helt avgörande betydelse för människor som drabbas av sjukdom.</textBlock>
  </contentBlock>
  <contentBlock ix="353" page="0">
    <textBlock ix="0">Herr talman! För att belysa detta vill jag berätta om en 49-årig tjänsteman i ett av våra svenska företag. Han hade under de senaste åren sparat semester för att just i år få ut sju veckors sammanhängande ledighet. Såväl mannen som hans hustru och övriga familj såg fram emot att under hela sju veckor få vara ute med familjens båt i den vackra svenska skärgården. Ett nytt segel var inköpt för att än en gång maximera båtens framfart.</textBlock>
  </contentBlock>
  <contentBlock ix="354" page="0">
    <textBlock ix="0">Bara en sak skulle göras innan semesterresan kunde påbörjas: Han måste ta ett litet tag bland ogräset i potatislandet. När det var klart ställde mannen sina jordiga stövlar på trappan för att ta en kopp kaffe tillsammans med sin fru. Han höll sig i dörrkarmen då det plötsligt svartnade för hans ögon. Han ramlade ihop och förlorade medvetandet.</textBlock>
  </contentBlock>
  <contentBlock ix="355" page="0">
    <textBlock ix="0">Den 49-årige mannen vaknade sedermera upp på sjukhusets intensivvårdsavdelning. När han vaknade upptäckte han att halva hans kropp var förlamad. Det var naturligtvis en fruktansvärd chock för honom.</textBlock>
    <textBlock ix="1">Han tänkte: Var det så här sommaren skulle bli? Vad skulle jag med sju veckors sparad semester till? Varför var det så viktigt med det nya seglet? Tankarna for runt i huvudet på mannen.</textBlock>
  </contentBlock>
  <contentBlock ix="356" page="0">
    <textBlock ix="0">På ett nu hade hela tillvaron förändrats. Plötsligt var sakerna han tidigare hade planerat inte viktiga längre. Allt var så annorlunda. Det enda som var viktigt nu var att snabbt få hjälp och bli bra igen - att få ett omhändertagande som gav honom förutsättningar för att bli bra. Just det var huvudfrågan.</textBlock>
  </contentBlock>
  <contentBlock ix="357" page="0">
    <textBlock ix="0">Herr talman! Jag vill berätta om denna händelse för att påminna om den verklighet som så oändligt många människor befinner sig i i dag och som kanske många av oss - ni och jag och andra - kommer att drabbas av i morgon. Kanske är det först när vi själva eller någon i vår närhet drabbas av sjukdom som vi riktigt inser vikten av en god vård och omsorg när man behöver den.</textBlock>
  </contentBlock>
  <contentBlock ix="358" page="0">
    <textBlock ix="0">I Dagens Medicin den 22 augusti i år kunde vi på ett stort mittuppslag läsa: "Sverige är världsbäst på att spara i vården". När resten av världen satsar alltmer pengar på sjukvård går Sverige i motsatt riktning.</textBlock>
    <textBlock ix="1">Sjukvårdens andel av Sveriges samlade resurser minskar, som vi nyligen hörde. Nu sker det på ett dramatiskt sätt, skriver Pär Gunnarsson i Dagens</textBlock>
    <textBlock ix="2">Medicin. Hälso- och sjukvårdens andel av bruttonationalprodukten är nu den lägsta någonsin, eller 7 %, och några bedömare skriver att den kommer att bli</textBlock>
    <textBlock ix="3">6 %. Sverige avviker faktiskt därmed från den internationella utvecklingen. I de flesta länder som vi brukar jämföra oss med satsas i stället en växande del av resurserna på sjukvård.</textBlock>
  </contentBlock>
  <contentBlock ix="359" page="0">
    <textBlock ix="0">Att Sverige är världsbäst på att spara i vården är enligt min mening verkligen inget att vara stolt över.</textBlock>
    <textBlock ix="1">Stolthet kan man bara känna om vården och omsorgen fungerar på ett tillfredsställande sätt utifrån patientens</textBlock>
    <textBlock ix="2">- vårdtagarens - perspektiv. Tyvärr kan vi inte alltid säga det.</textBlock>
  </contentBlock>
  <contentBlock ix="360" page="0">
    <textBlock ix="0">Vi får gång på gång bevis på att vården inte fungerar och att resurserna inte räcker för att möta de stora vårdbehov som finns. Fler och fler vårdarbetare permitteras för närvarande ute i våra kommuner och landsting. Detta kommer med all sannolikhet att inverka negativt på vårdkvaliteten. Det måste vi också ha med i beräkningen.</textBlock>
  </contentBlock>
  <contentBlock ix="361" page="0">
    <textBlock ix="0">Det finns en gräns bortom vilken det inte längre går att upprätthålla en god sjukvård. Med en krympande andel av samhällsresurserna till vårdsektorn närmar vi oss gränsen, och på vissa områden har den redan passerats.</textBlock>
  </contentBlock>
  <contentBlock ix="362" page="0">
    <textBlock ix="0">Det är nämligen inte så lyckligt att vi svenskar blir allt friskare och att vårt behov av sjukvård minskar.</textBlock>
    <textBlock ix="1">Tvärtom ökar antalet äldre och svårt sjuka. De tillhör de grupper som är i behov av stora vårdinsatser.</textBlock>
    <textBlock ix="2">Samtidigt kan vi konstatera - det är naturligtvis positivt - att sjukdomar som inte tidigare varit behandlingsbara nu kan botas och lindras, vilket också ställer ökade krav på resurser men framgent kommer att vara ekonomiskt besparande.</textBlock>
  </contentBlock>
  <contentBlock ix="363" page="0">
    <textBlock ix="0">Min tid är snart slut, men jag vill säga följande:</textBlock>
  </contentBlock>
  <contentBlock ix="364" page="0">
    <textBlock ix="0">Hellre två karensdagar än en, så att våra gamla och sjuka kan få vård och omsorg!</textBlock>
  </contentBlock>
  <contentBlock ix="365" page="0">
    <textBlock ix="0">Hellre åtta miljarder till vården i stället för matmomssänkning, så att våra gamla och sjuka kan känna trygghet!</textBlock>
  </contentBlock>
  <contentBlock ix="366" page="0">
    <textBlock ix="0">Anf.  26  LENNART KLOCKARE (s)</textBlock>
  </contentBlock>
  <contentBlock ix="367" page="0">
    <textBlock ix="0">Herr talman! Jag tänkte tala om rehabilitering av sjuka och arbetsoförmögna.</textBlock>
  </contentBlock>
  <contentBlock ix="368" page="0">
    <textBlock ix="0">Under ett antal år har Arbetslivsfonden verkat och givit ekonomiskt bidrag till åtgärder på arbetsplatsen, dels för att minska sjukfrånvaron - eller för att öka närvaron, vilket jag tycker låter mer positivt - dels för att förhindra utslagning från arbetslivet.</textBlock>
  </contentBlock>
  <contentBlock ix="369" page="0">
    <textBlock ix="0">Arbetslivsfondens verksamhet har upphört från den 1 juli 1995. Fondens verksamhet har haft stor betydelse för att åstadkomma en varaktigt förbättrad arbetsmiljö, dels genom fysiska åtgärder, dels genom en förändrad arbetsrätt och förändrad arbetsorganisation.</textBlock>
  </contentBlock>
  <contentBlock ix="370" page="0">
    <textBlock ix="0">Arbetslivsfonden har samverkat med andra aktörer på arbetsmarknaden, t.ex. försäkringskassorna och arbetsförmedlingarna.</textBlock>
  </contentBlock>
  <contentBlock ix="371" page="0">
    <textBlock ix="0">Den erfarenhet som har vunnits under den tid som</textBlock>
    <textBlock ix="1">Arbetslivsfonden varit verksam måste nu tas till vara för att användas i det förebyggande arbetet och i rehabiliteringsarbetet.</textBlock>
  </contentBlock>
  <contentBlock ix="372" page="0">
    <textBlock ix="0">Här har försäkringskassorna ett särskilt ansvar att använda sig av den vunna erfarenheten. Kassornas samordnande och förändrade roll mer ett mer utåtriktat arbetssätt och aktivt deltagande i det förebyggande arbetet gör dem särskilt lämpliga att använda och förmedla dessa erfarenheter i sitt utåtriktade arbete.</textBlock>
  </contentBlock>
  <contentBlock ix="373" page="0">
    <textBlock ix="0">Herr talman! Samarbetet mellan kassorna och Arbetslivsfonden har varit mycket fruktsamt. Kassorna har gjort ett bra arbete. Men nu gäller det att gå vidare.</textBlock>
  </contentBlock>
  <contentBlock ix="374" page="0">
    <textBlock ix="0">En ökad närvaro på arbetet, och därmed minskad utslagning från arbetslivet är av stor vikt för samhället, som får minskade kostnader, för arbetsgivarna, som kan behålla erfaren personal och därmed minska sina vikarie- och sjuklönekostnader och för den enskilde individen, som har möjlighet att vara kvar i arbetslivet med en högre livskvalitet och inte riskerar att bli varaktigt utslagen.</textBlock>
  </contentBlock>
  <contentBlock ix="375" page="0">
    <textBlock ix="0">Utbetalningen av sjukpenning har minskat kraftigt.</textBlock>
    <textBlock ix="1">Antalet dagar har gått ner med 4,8 dagar för hela riket juni 1991-juni 1995. För ett år motsvarar det en minskad utbetalning på 6-7 miljarder kronor. Varje dags frånvaro från arbetet på grund av ohälsa beräknas till 1,4 miljarder.</textBlock>
  </contentBlock>
  <contentBlock ix="376" page="0">
    <textBlock ix="0">Under de tre senaste åren har antalet utbetalda ersättningsdagar för sjukpenning minskat med i storleksordningen 13 miljoner dagar. Utbetalning av förtidspension och sjukbidrag har däremot ökat med knappt 9 miljoner dagar. Det innebär totalt en minskning med ca 4 miljoner dagar. Detta motsvarar minskade utgifter för samhället med i runda tal 1,2 miljarder.</textBlock>
  </contentBlock>
  <contentBlock ix="377" page="0">
    <textBlock ix="0">Man kan också beskriva den ökade närvaron på ett annat sätt. De 4 miljoner dagarna motsvarar ca 20 000</textBlock>
    <textBlock ix="1">årsarbetare som är i arbete i stället för att uppbära en socialförsäkringsförmån.</textBlock>
  </contentBlock>
  <contentBlock ix="378" page="0">
    <textBlock ix="0">Herr talman! Den ökade förtidspensioneringen är mycket olycklig och har till stor del sin grund i den situation som rått på arbetsmarknaden under de senaste fem åren och på de strukturförändringar som skett i arbetslivet. Förändringarna har medfört svårigheter att omplacera de anställda i det egna företaget samtidigt som det har varit en hög arbetslöshet, vilket har gjort att det inte funnits andra arbetstillfällen i samhället.</textBlock>
  </contentBlock>
  <contentBlock ix="379" page="0">
    <textBlock ix="0">För att öka möjligheten att förebygga ohälsa och rehabilitera dem som drabbas av ohälsa är det viktigt att aktörerna, bl.a. arbetsgivare, myndigheter, läkare och de fackliga organisationerna kan samverka för att finna lösningar i det enskilda fallet.</textBlock>
  </contentBlock>
  <contentBlock ix="380" page="0">
    <textBlock ix="0">Arbetsgivarna och de fackliga organisationerna måste kunna ta ett större ansvar för att ta till sig de goda erfarenheter som kommit fram under Arbetslivsfondens år. Arbetsgivarna har ett stort ansvar för arbetsmiljön och rehabiliteringsarbetet.</textBlock>
  </contentBlock>
  <contentBlock ix="381" page="0">
    <textBlock ix="0">Arbetsgivarna bör särskilt uppmärksamma de erfarenheter som många företag gjort när de har förändrat sin ledningsmodell, att leda företaget genom klara ramar och mål samt ge ett ökat ansvar och ökade befogenheter för de anställda. Den modellen leder till ökad närvaro och ökad produktivitet, och dessutom uppnås ökad trivsel.</textBlock>
  </contentBlock>
  <contentBlock ix="382" page="0">
    <textBlock ix="0">Ett nära samarbete mellan olika aktörer innebär även att ett överutnyttjande av socialförsäkringsförmånen försvåras. Arbetsgivarringar är ett sätt att samverka. De ekonomiska resurserna och kompetensen kan även användas för en helhetssyn i stället för att enbart användas begränsat inom det egna området.</textBlock>
  </contentBlock>
  <contentBlock ix="383" page="0">
    <textBlock ix="0">Det bör vara en uppgift för regering och riksdag att undanröja hinder som försvårar en rationell samverkan och förhindra en rundgång mellan olika instanser som har ansvar för olika delar av välfärden.</textBlock>
  </contentBlock>
  <contentBlock ix="384" page="0">
    <textBlock ix="0">Anf.  27  MARGARETA E</textBlock>
    <textBlock ix="1">NORDENVALL (m) replik</textBlock>
  </contentBlock>
  <contentBlock ix="385" page="0">
    <textBlock ix="0">Herr talman! Rehabilitering är viktigt. Det tycker också vi moderater. Jag kan hålla med om mycket som Lennart Klockare har tagit upp. Det behövs en samordning mellan sjukvård rehabilitering, förtidspensioner och sjukpenning. Där har vi mycket att vinna både för patienternas bästa och ekonomiskt.</textBlock>
  </contentBlock>
  <contentBlock ix="386" page="0">
    <textBlock ix="0">Men det finns något som jag undrar över, Lennart</textBlock>
    <textBlock ix="1">Klockare. När nu rehabilitering är så pass viktigt, varför drar då regeringen in 70 miljoner, vilket den gjorde i våras, från rehabiliteringen? Är inte det fel signal? Vi moderater motsatte oss detta när det gjordes.</textBlock>
  </contentBlock>
  <contentBlock ix="387" page="0">
    <textBlock ix="0">Anf.  28  LENNART KLOCKARE (s) replik</textBlock>
  </contentBlock>
  <contentBlock ix="388" page="0">
    <textBlock ix="0">Herr talman! Det är mycket viktigt med rehabilitering. Det förstår jag att Margareta E Nordenvall håller med om. Sjukvårdens roll i rehabiliteringsarbetet är också mycket viktig.</textBlock>
  </contentBlock>
  <contentBlock ix="389" page="0">
    <textBlock ix="0">För att alla de parter som är verksamma på marknaden skall kunna samverka behövs det ett intresse och engagemang från de parter som finns där. Pengarna är i detta sammanhang inte hela lösningen. Engagemanget från de aktörer som finns bör vara vägledande.</textBlock>
  </contentBlock>
  <contentBlock ix="390" page="0">
    <textBlock ix="0">Anf.  29  MARGARETA E</textBlock>
    <textBlock ix="1">NORDENVALL (m) replik</textBlock>
  </contentBlock>
  <contentBlock ix="391" page="0">
    <textBlock ix="0">Herr talman! Pengarna är inte hela lösningen. Det är jag glad att Socialdemokraterna har kommit fram till. Ofta har Socialdemokraterna diskuterat resurser men inte innehållet i vården. Det är väl så väsentligt att göra.</textBlock>
  </contentBlock>
  <contentBlock ix="392" page="0">
    <textBlock ix="0">Jag förstår fortfarande inte varför man drar bort pengar när vi har problem på rehabiliteringsområdet och varför man inte gör mer för att samordna mellan olika system för att på bästa sätt hjälpa patienter och förebygga förtidspensioner.</textBlock>
  </contentBlock>
  <contentBlock ix="393" page="0">
    <textBlock ix="0">Anf.  30  LENNART KLOCKARE (s) replik</textBlock>
  </contentBlock>
  <contentBlock ix="394" page="0">
    <textBlock ix="0">Herr talman! Margareta E Nordenvalls parti ingick i den förra regeringen. De åtgärder som vidtas när vi alla här i samhället får vara med och spara är följder av den kris som innebar ökad arbetslöshet och ökade kostnader för samhället. Det är av dessa skäl som vi måste klara av att minska kostnaderna.</textBlock>
  </contentBlock>
  <contentBlock ix="395" page="0">
    <textBlock ix="0">Om vi i stället kan arbeta på ett positivt och rationellt sätt och samverka tillsammans skall vi ändå kunna nå ett gott resultat med det arbetet för de enskilda individerna, som inget hellre vill än att vara i arbete i stället för att uppbära socialförsäkringsförmåner.</textBlock>
  </contentBlock>
  <contentBlock ix="396" page="0">
    <textBlock ix="0">Anf.  31  HANS KARLSSON (s)</textBlock>
  </contentBlock>
  <contentBlock ix="397" page="0">
    <textBlock ix="0">Herr talman! Sverige befinner sig i ett besvärligt ekonomiskt läge. Den mycket kraftiga ökningen av arbetslösheten och den ökade statsskulden som blev resultatet av den förra regeringens politik tvingar nu staten, landstingen och kommunerna till besparingar och därmed försämringar av såväl ersättningsnivåer som den offentliga sektorns service.</textBlock>
  </contentBlock>
  <contentBlock ix="398" page="0">
    <textBlock ix="0">Det finns skäl att vara orolig för den utveckling som vi nu ser framför allt inom vård och omsorg.</textBlock>
    <textBlock ix="1">Grupper som inte syns och hörs så mycket i den offentliga debatten kan råka särskilt illa ut om vi inte är uppmärksamma.</textBlock>
  </contentBlock>
  <contentBlock ix="399" page="0">
    <textBlock ix="0">Vi nåddes för ett par veckor sedan av oroande signaler från Socialstyrelsen om att funktionshindrade inte fick den lagenliga hjälp som de har rätt till. Det är naturligtvis alldeles särskilt viktigt att det inte någonstans i landet tummas på de rättigheter som denna kammare har tillerkänt dessa grupper.</textBlock>
  </contentBlock>
  <contentBlock ix="400" page="0">
    <textBlock ix="0">Dessa rättigheter har inte tillkommit av en slump, utan därför att riksdagen med bred uppslutning funnit det särskilt angeläget att ge människor med funktionshinder möjlighet till ett bättre liv.</textBlock>
  </contentBlock>
  <contentBlock ix="401" page="0">
    <textBlock ix="0">Det handlar i grunden om alla människors lika värde och lika rätt. Människor med funktionshinder skall ha möjlighet att som andra vara med i samhällsgemenskapen och delta i olika aktiviteter. Målet för handikappolitiken är att uppnå full delaktighet och jämlikhet. Staten, landstingen och kommunerna har det yttersta ansvaret för att de handikappolitiska målen kan förverkligas.</textBlock>
  </contentBlock>
  <contentBlock ix="402" page="0">
    <textBlock ix="0">Herr talman! Under senare årtionden har levnadsvillkoren för människor med funktionshinder successivt kunnat förbättras. Det är viktigt att det vi uppnått på detta område inte raseras. Det ekonomiska läget är allvarligt. Det är då särskilt viktigt att prioriteringar sker utifrån en bedömning av vilka människor som har det största behovet av samhällets stöd såväl när det gäller ekonomi som stöd och service.</textBlock>
  </contentBlock>
  <contentBlock ix="403" page="0">
    <textBlock ix="0">Till grund för en sådan bedömning måste ligga den generella välfärdspolitiken. Det måste därutöver kompletteras med riktade handikappolitiska insatser, såväl insatser av ekonomisk karaktär som lagstiftning.</textBlock>
  </contentBlock>
  <contentBlock ix="404" page="0">
    <textBlock ix="0">Tyngdpunkten i senare års reforminsatser inom handikappområdet har syftat till att förbättra och utveckla det individuella stödet till personer med funktionshinder. Under de kommande åren måste också frågor om tillgänglighet i miljö och olika verksamheter ges ökad uppmärksamhet. De förslag som lämnades i Handikapputredningens slutbetänkande Ett samhälle för alla är viktiga utgångspunkter för denna strävan.</textBlock>
  </contentBlock>
  <contentBlock ix="405" page="0">
    <textBlock ix="0">I lagrådsremissen till ny plan- och bygglag fanns det förslag i den riktningen. Dessa förslag drogs dock tillbaka. Det är angeläget att regeringen så snart som möjligt återkommer med dessa förslag. Detta skulle innebära att hinder mot tillgänglighet till byggnader och platser där allmänheten har tillträde enkelt skulle kunna åtgärdas före år 2005.</textBlock>
  </contentBlock>
  <contentBlock ix="406" page="0">
    <textBlock ix="0">Herr talman! En annan grupp medborgare som också har ett utsatt läge när kommuner och landsting tvingas skära kraftigt i utgifterna är de äldre. Platserna i de särskilda boendeformerna tenderar att bli färre.</textBlock>
    <textBlock ix="1">Mindre personal ger försämrad service och kvalitet.</textBlock>
    <textBlock ix="2">Tryggheten försämras när hemtjänsten och särskilda nattpatruller glesas ut.</textBlock>
  </contentBlock>
  <contentBlock ix="407" page="0">
    <textBlock ix="0">Målen för äldreomsorgen kan sammanfattas i tre punkter:</textBlock>
  </contentBlock>
  <contentBlock ix="408" page="0">
    <textBlock ix="0">1.  Självbestämmande och integritet.</textBlock>
    <textBlock ix="1">2.</textBlock>
    <textBlock ix="2">3.  Trygghet.</textBlock>
    <textBlock ix="3">4.</textBlock>
    <textBlock ix="4">5.  Valfrihet.</textBlock>
    <textBlock ix="5">6.</textBlock>
    <textBlock ix="6">Äldre kvinnor och män skall ha rätt att själva bestämma över sina liv och få behålla sin integritet.</textBlock>
    <textBlock ix="7">Service och vård måste utvecklas så att människor skall kunna välja att bo kvar i sitt eget hem och sin egen miljö. Äldre skall kunna känna trygghet, närhet till anhöriga och grannar och kontinuitet när det gäller personal. Tillgång till personal dygnet runt är viktigt.</textBlock>
    <textBlock ix="8">Människor skall kunna påverka innehållet i och utformningen av samhällets service och vård. Det bör finnas ett varierat utbud av vård och service även i särskilda boendeformer.</textBlock>
  </contentBlock>
  <contentBlock ix="409" page="0">
    <textBlock ix="0">Det är dessa mål för äldreomsorgen som nu delvis är hotade. Många kommuner tvingas spara mycket hårdhänt för att klara ekonomin. En del besparingar är bra och ger en bättre användning av skatteinkomsterna, medan andra ger försämrad trygghet. Tryggheten urholkas och valfriheten begränsas.</textBlock>
  </contentBlock>
  <contentBlock ix="410" page="0">
    <textBlock ix="0">Herr talman! Det är viktigt att vi i våra ansträngningar att sanera ekonomin förmår att hålla undan sådana förändringar som leder till utanförskap och ökade klyftor. Det är viktigt att regering och riksdag noga följer utvecklingen. Men det räcker inte med det. Vi måste också vara beredda att bistå kommuner och landsting om besparingarna hotar livskvaliteten för äldre och funktionshindrade.</textBlock>
  </contentBlock>
  <contentBlock ix="411" page="0">
    <textBlock ix="0">Anf.  32  MARGARETA E</textBlock>
    <textBlock ix="1">NORDENVALL (m) replik</textBlock>
  </contentBlock>
  <contentBlock ix="412" page="0">
    <textBlock ix="0">Herr talman! Hans Karlsson tog upp handikappades och funktionshindrades behov av vård och omsorg. Då skulle jag vilja fråga Hans Karlsson vad socialdemokraterna tänker göra när det nu visar sig att lagen om stöd och service inte fungerar. Den hjälp som handikappade och funktionshindrade har rätt till ges inte ute i kommunerna. På vilket sätt tänker socialdemokraterna åtgärda detta?</textBlock>
  </contentBlock>
  <contentBlock ix="413" page="0">
    <textBlock ix="0">Anf.  33  HANS KARLSSON (s) replik</textBlock>
  </contentBlock>
  <contentBlock ix="414" page="0">
    <textBlock ix="0">Herr talman! Lagstiftningen i LSS och LASS skall naturligtvis följas. Nu pågår det ju dessutom en översyn eftersom regelverket inte var fullkomligt från början. Regeringen återkommer med förslag på det området. Men grundinställningen måste naturligtvis vara att de lagar som denna kammare har stiftat skall efterlevas.</textBlock>
  </contentBlock>
  <contentBlock ix="415" page="0">
    <textBlock ix="0">Anf.  34  MARGARETA E</textBlock>
    <textBlock ix="1">NORDENVALL (m) replik</textBlock>
  </contentBlock>
  <contentBlock ix="416" page="0">
    <textBlock ix="0">Herr talman! När de inte efterlevs måste man ju försöka göra något. Det måste ske något för de handikappades skull. Jag hoppas att ni tänker göra det.</textBlock>
  </contentBlock>
  <contentBlock ix="417" page="0">
    <textBlock ix="0">Jag skulle också vilja veta vad socialdemokraterna tänker göra med den akuta sjukvårdskris som vi faktiskt står inför. Den drabbar ju såväl äldre och handikappade som alla sjuka patienter. Vad tänker socialdemokraterna göra för att lösa den akuta sjukvårdskris som vi står inför?</textBlock>
  </contentBlock>
  <contentBlock ix="418" page="0">
    <textBlock ix="0">Anf.  35  HANS KARLSSON (s) replik</textBlock>
  </contentBlock>
  <contentBlock ix="419" page="0">
    <textBlock ix="0">Herr talman! Jag är lika oroad som många andra talare här i kammaren över vad som nu händer i sjukvården. Vi måste naturligtvis följa utvecklingen utomordentligt noga. På många håll har vi redan nått smärtgränsen, och på andra håll är vi på väg att göra det. Vi måste mycket noga följa hur sjukvården utvecklas.</textBlock>
  </contentBlock>
  <contentBlock ix="420" page="0">
    <textBlock ix="0">Det finns ju en utredning som nu är i fullt arbete,</textBlock>
    <textBlock ix="1">HSU. Den kommer säkert även att ta upp dessa delar.</textBlock>
  </contentBlock>
  <contentBlock ix="421" page="0">
    <textBlock ix="0">Anf.  36  CHATRINE PÅLSSON (kds) replik</textBlock>
  </contentBlock>
  <contentBlock ix="422" page="0">
    <textBlock ix="0">Herr talman! Jag hade inte tänkt att ta replik på</textBlock>
    <textBlock ix="1">Hans Karlsson, men jag blir upprörd när Hans Karlsson och socialdemokraterna gång på gång skyller på förra regeringen för allt som sker.</textBlock>
  </contentBlock>
  <contentBlock ix="423" page="0">
    <textBlock ix="0">Den borgerliga regeringen satt i tre år. Statsskulden är faktiskt uppbyggd under många år, främst under 80-talet. Det är oerhört viktigt att man inte skyller ifrån sig. Jag tycker att socialdemokraterna är rysligt fega.</textBlock>
  </contentBlock>
  <contentBlock ix="424" page="0">
    <textBlock ix="0">Jag vill fråga om inte socialdemokraterna skulle kunna tänka sig att prioritera litet bättre så att det blir en bättre fördelningsprofil. Jag undrar varför man inte låter matmomspengarna på 8 miljarder gå till vården.</textBlock>
    <textBlock ix="1">Jag undrar varför man inte kan tänka sig en extra karensdag för oss som nästan alltid är friska. Varför kan man inte tänka sig litet högre avgifter för oss som behöver litet sjukvård? Dessa pengar skulle kunna gå till vården. Jag vill ha ett svar på det.</textBlock>
  </contentBlock>
  <contentBlock ix="425" page="0">
    <textBlock ix="0">Anf.  37  HANS KARLSSON (s) replik</textBlock>
  </contentBlock>
  <contentBlock ix="426" page="0">
    <textBlock ix="0">Herr talman! Det är mycket intressant att Chatrine</textBlock>
    <textBlock ix="1">Pålsson tar upp vad som hände med ekonomin under den borgerliga regeringen. Under dessa tre år fördubblades statsskulden. Jag har roat mig med att räkna ut underskotten under olika regeringar från 1970</textBlock>
    <textBlock ix="2">och fram till nu. Det visar sig att borgerliga regeringar i genomsnitt har underbalanserat budgetarna med 100</textBlock>
    <textBlock ix="3">miljarder per år medan socialdemokratiska regeringar har underbalanserat med 20 miljarder. Då kan man lätt se vilka som har det största ansvaret för den ekonomiska situation vi befinner oss i.</textBlock>
  </contentBlock>
  <contentBlock ix="427" page="0">
    <textBlock ix="0">Anf.  38  CHATRINE PÅLSSON (kds) replik</textBlock>
  </contentBlock>
  <contentBlock ix="428" page="0">
    <textBlock ix="0">Herr talman! När den borgerliga regeringen tog över regeringsansvaret fanns det också ett annat regeringsparti som hade agerat innan dess. Vi fick alltså ärva en oerhört stor skuld. Det var en oerhört svår situation i Sverige när vi fick ta över.</textBlock>
  </contentBlock>
  <contentBlock ix="429" page="0">
    <textBlock ix="0">Anf.  39  HANS KARLSSON (s) replik</textBlock>
  </contentBlock>
  <contentBlock ix="430" page="0">
    <textBlock ix="0">Herr talman! Jag kan hålla med Chatrine Pålsson om att det naturligtvis inte var problemfritt att ta över makten i Sverige 1991. Men jag vill också påminna om att vi socialdemokrater under de tre åren ständigt kom med förslag som skulle ha inneburit en snabbare vändning av krisen. Dessa förslag togs aldrig till vara.</textBlock>
    <textBlock ix="1">I stället valde fyrpartiregeringen att gå sin egen väg, den enda vägens politik. Vi vet ju alla vart den ledde.</textBlock>
  </contentBlock>
  <contentBlock ix="431" page="0">
    <textBlock ix="0">Anf.  40  KERSTIN HEINEMANN (fp) replik</textBlock>
  </contentBlock>
  <contentBlock ix="432" page="0">
    <textBlock ix="0">Herr talman! Det har ju diskuterats vem som bär skulden. Jag tänkte inte gå in på det.</textBlock>
  </contentBlock>
  <contentBlock ix="433" page="0">
    <textBlock ix="0">Jag vill bara konstatera att lagen om stöd och service infördes under den borgerliga regeringen, inte minst efter mycket stora insatser av den dåvarande socialministern Bengt Westerberg.</textBlock>
  </contentBlock>
  <contentBlock ix="434" page="0">
    <textBlock ix="0">Jag kan ställa upp på det mesta som Hans Karlsson tar upp när det gäller de funktionshindrade. Det är viktigt. Det är också något som vi har haft en stor uppslutning kring här i riksdagen. Därför är det viktigt att det också förverkligas ute i kommuner och landsting.</textBlock>
  </contentBlock>
  <contentBlock ix="435" page="0">
    <textBlock ix="0">Hans Karlsson säger att han väntar att regeringen snart skall återkomma när det gäller den andra delen av Handikapputredningen. Jag ställde en fråga till socialminister Ingela Thalén om detta i våras. Men hon var då inte beredd att säga att någonting skulle komma tillbaks, åtminstone inte till riksdagen. Man skulle titta på detta på olika sätt.</textBlock>
  </contentBlock>
  <contentBlock ix="436" page="0">
    <textBlock ix="0">Kan jag uppfatta Hans Karlssons inlägg här som ett stöd för mitt krav på att vi skall ta upp dessa frågor igen så att det verkligen händer något även med den andra delen av Handikapputredningen?</textBlock>
  </contentBlock>
  <contentBlock ix="437" page="0">
    <textBlock ix="0">Anf.  41  HANS KARLSSON (s) replik</textBlock>
  </contentBlock>
  <contentBlock ix="438" page="0">
    <textBlock ix="0">Herr talman! Jag ställer gärna upp på att stryka kraftiga streck under Folkpartiets insatser för handikappolitiken. Men det tål väl samtidigt att påminnas om att det var en socialdemokratisk regering som drog i gång den utredning som har gett dessa resultat.</textBlock>
  </contentBlock>
  <contentBlock ix="439" page="0">
    <textBlock ix="0">Det pågår ett arbete kring det som finns i slutbetänkandet och som ännu inte har förverkligats. Det finns ju också ekonomiska begränsningar som vi inte kommer runt.</textBlock>
  </contentBlock>
  <contentBlock ix="440" page="0">
    <textBlock ix="0">Därför finns det skäl att ta det här i den takt som är möjlig. Sedan får vi se när det går att förverkliga nästa steg.</textBlock>
  </contentBlock>
  <contentBlock ix="441" page="0">
    <textBlock ix="0">Anf.  42  KERSTIN HEINEMANN (fp) replik</textBlock>
  </contentBlock>
  <contentBlock ix="442" page="0">
    <textBlock ix="0">Herr talman! Vi tar inte åt oss äran av alla insatser på det här området. Men jag vill ändå påpeka att det enda löfte i valrörelsen 1991 som Folkpartiet gav var att genomföra Handikapputredningens förslag.</textBlock>
  </contentBlock>
  <contentBlock ix="443" page="0">
    <textBlock ix="0">Jag blir litet fundersam när Hans Karlsson säger att det finns inskränkningar. Jag uppfattade honom som så att han ansåg att regeringen snarast borde återkomma för att genomföra den andra delen av</textBlock>
    <textBlock ix="1">Handikapputredningen. Missförstod jag, eller börjar</textBlock>
    <textBlock ix="2">Hans Karlsson nu dra åt sig öronen?</textBlock>
  </contentBlock>
  <contentBlock ix="444" page="0">
    <textBlock ix="0">Anf.  43  HANS KARLSSON (s) replik</textBlock>
  </contentBlock>
  <contentBlock ix="445" page="0">
    <textBlock ix="0">Herr talman! Jag formulerade det inte på det sättet att regeringen snarast borde återkomma. Jag sade att vi får noga följa utvecklingen och ta till oss det som sägs i Handikapputredningens slutbetänkande, också om det ännu inte är förverkligat. Vi gör vissa ekonomiska reflexioner, som Kerstin Heinemann mycket väl känner till. Det gäller att pröva varje steg vi tar så att vi inte behöver gå på reträtt.</textBlock>
  </contentBlock>
  <contentBlock ix="446" page="0">
    <textBlock ix="0">Anf.  44  STIG SANDSTRÖM (v) replik</textBlock>
  </contentBlock>
  <contentBlock ix="447" page="0">
    <textBlock ix="0">Herr talman! Jag tycker att det var ett vackert tal av Hans Karlsson, och jag kan instämma i det till hundra procent.</textBlock>
  </contentBlock>
  <contentBlock ix="448" page="0">
    <textBlock ix="0">Det är dock ett par frågor som inställer sig.</textBlock>
  </contentBlock>
  <contentBlock ix="449" page="0">
    <textBlock ix="0">För det första: Hur skall vi sätta kraft bakom orden? Såvitt jag förstår kan det bli en konfliktsituation i förhållande till Finansdepartementet om lagstiftningen skall kunna fullföljas.</textBlock>
  </contentBlock>
  <contentBlock ix="450" page="0">
    <textBlock ix="0">För det andra gäller det kommunerna. Hans Karlsson sade att om kommunerna inte klarar av att leva upp till lagstiftningen får vi hjälpa dem. Skall jag tolka det som så att Hans Karlsson i så fall är beredd att skjuta till pengar?</textBlock>
  </contentBlock>
  <contentBlock ix="451" page="0">
    <textBlock ix="0">Anf.  45  HANS KARLSSON (s) replik</textBlock>
  </contentBlock>
  <contentBlock ix="452" page="0">
    <textBlock ix="0">Herr talman! Det är naturligtvis oerhört viktigt att vi klarar äldreomsorgen, att vi klarar att ge funktionshindrade det stöd och den service som de rimligtvis har rätt till. Det är också självklart att både regering och riksdag noga följer vad som händer ute i landets landsting och kommuner, med tanke på de sparbeting som man tvingats att genomföra.</textBlock>
  </contentBlock>
  <contentBlock ix="453" page="0">
    <textBlock ix="0">Anf.  46  KARIN WEGESTÅL (s)</textBlock>
  </contentBlock>
  <contentBlock ix="454" page="0">
    <textBlock ix="0">Herr talman! Under sommaren har två promemorior om det nya pensionssystemet varit ute på remiss.</textBlock>
    <textBlock ix="1">Remisstiden för den ena gått ut, och för den andra går den ut den 24 oktober. Denna har inte varit utdelad till riksdagens ledamöter.</textBlock>
  </contentBlock>
  <contentBlock ix="455" page="0">
    <textBlock ix="0">I båda promemoriorna framläggs nya förslag om sänkning av pensionerna både i det nya systemet och i</textBlock>
    <textBlock ix="1">ATP-systemet. Det ena förslaget innebär att egenavgifter inte skall räknas in i den pensionsgrundande inkomsten. Det andra gäller en förändring av fördelningstalet, som skall styra pensionernas storlek. Dessa båda förslag innebär en minskning av en genomsnittspension med uppskattningsvis 5 000-6 000 kr om året utöver den 10-procentiga minskning som det nya systemet innebär jämfört med ATP.</textBlock>
  </contentBlock>
  <contentBlock ix="456" page="0">
    <textBlock ix="0">I Försäkringskassans nya broschyr "Den nya pensionen" informerar man om att egenavgifterna dras av vid beräkning av pensionsgrundande inkomst och att tjänstepension skall reducera garantipensionen, trots att remisstiden för detta förslag inte har gått ut.</textBlock>
  </contentBlock>
  <contentBlock ix="457" page="0">
    <textBlock ix="0">Det är typiskt för behandlingen av pensionsfrågan att Försäkringskassan anser sig kunna ta för givet att förslagen går igenom utan att man därför behöver avvakta vare sig remissbehandlingen eller beslut i riksdagen innan man går ut och informerar allmänheten.</textBlock>
  </contentBlock>
  <contentBlock ix="458" page="0">
    <textBlock ix="0">Många tror på grund av den s.k. pensionsuppgörelsen att de nya pensionerna är klara. Så är det inte.</textBlock>
    <textBlock ix="1">Det har inte fattats beslut i de viktigaste frågorna, dvs.</textBlock>
    <textBlock ix="2">om arbetsgivaravgift eller egenavgift, om indexeringen, om AP-fondernas öde, om premiereservens hantering, om förtidspensionerna, om efterlevandeskyddet, om pension vid studier eller om garantipensionen skall samordnas med avtalspensionen eller ej.</textBlock>
  </contentBlock>
  <contentBlock ix="459" page="0">
    <textBlock ix="0">Färdiga förslag finns nu på hur delning av pension mellan makar skall gå till. Systemet är så svåröverskådligt att man i promemorian varnar för delning därför att det kan betyda att man får en mindre gemensam pension.</textBlock>
  </contentBlock>
  <contentBlock ix="460" page="0">
    <textBlock ix="0">Färdiga förslag finns också till utformningen av pension för vård av barn under fyra år. Olika grupper kommer att kompenseras på olika sätt. Hemmafruar utan egen inkomst får tillgodoräkna sig en pensionsrätt motsvarande en genomsnittlig pensionsgrundande inkomst per år, säg 80 000 kr. Den välavlönade kvinna som kan vara hemma utan lön får tillgodoräkna sig en pensionsrätt efter den lön som hon hade året innan första barnet föddes. Säg att hon kan tillgodoräkna sig en pensionsrätt på 250 000 kr per år. Men de flesta kvinnorna, de som återgår till arbetet efter tiden med föräldraförsäkring, får tillgodoräkna sig en pensionsrätt för vård av barn som är under fyra år på ca 35 000</textBlock>
    <textBlock ix="1">kr, dvs. ett basbelopp. För alla grupper gäller detta tills det yngsta barnet är fyra år.</textBlock>
  </contentBlock>
  <contentBlock ix="461" page="0">
    <textBlock ix="0">Detta system ger minst till dem som försörjer sig själva. Det har ett omvänt rättviseperspektiv och gynnar de mest välsituerade. Denna pension premierar kvinnor som kan stanna hemma och leva på någon annans lön. Det är ett stort avsteg från regeringens jämställdhetspolitik, och det är faktiskt ett retroaktivt vårdnadsbidrag.</textBlock>
  </contentBlock>
  <contentBlock ix="462" page="0">
    <textBlock ix="0">För mig blir det mer och mer tydligt att det nya pensionssystemet är omodernt. Det hade passat bättre på 1950-talet än i dag och det kommer att passa ännu sämre i framtiden. Inget försök har gjorts att bedöma vilket samhälle det nya systemet skall fungera i, varken när det gäller arbetsmarknad, utbildning eller arbetstid - per dag eller under livstiden. ATP-</textBlock>
    <textBlock ix="1">systemet är dessutom ett under av tydlighet jämfört med det nya systemet, som är så snårigt och byråkratiskt att den enskilde blir helt utlämnad åt experter.</textBlock>
    <textBlock ix="2">Ändå var anpassning till framtiden och enkelhet två uttalade mål för det nya systemet.</textBlock>
  </contentBlock>
  <contentBlock ix="463" page="0">
    <textBlock ix="0">Det nya pensionssystemet kommer att tvinga fram en höjning av pensionsåldern, men kommer framtidens arbetsmarknad att kunna svälja tio nya åldersklasser mellan 60 och 70 år? Höjningen av pensionsåldern är "mörkad" i systemet, liksom att det faktiskt blir ett grundtrygghetssystem som måste kompletteras med privata försäkringar för att det skall räcka till att leva på efter pensioneringen. Detta är ett skifte av system i svensk välfärdspolitik som borde ha framgått tydligt före principbeslutet.</textBlock>
  </contentBlock>
  <contentBlock ix="464" page="0">
    <textBlock ix="0">Jag blev glad när jag läste en artikel i Arbetet den</textBlock>
    <textBlock ix="1">6 oktober, skriven av professor Åke Elmér i Lund.</textBlock>
    <textBlock ix="2">Han är kritisk mot att man i arbetet med det nya pensionsförslaget inte diskuterat de samhällsekonomiska kostnaderna. Han menar att det nuvarande systemet kunde ha räddats om man hade nöjt sig med att bl.a.</textBlock>
    <textBlock ix="3">ta bort förtidspensioneringen.</textBlock>
  </contentBlock>
  <contentBlock ix="465" page="0">
    <textBlock ix="0">Professor Elmér slutar med att konstatera att detta tyvärr tycks vara en politisk omöjlighet. Så uppgivna kan inte vi vara som skall stå till svars för framtidens pensioner. Nog kan skattebetalarna kräva att vi använder deras pengar till viktigare saker än till kostnadskrävande, onödiga organisationsförändringar?</textBlock>
  </contentBlock>
  <contentBlock ix="466" page="0">
    <textBlock ix="0">Vi riksdagsledamöter måste visa att man inte kan göra upp räkningen helt utan oss. Hälften av kammarens ledamöter var inte med när principbeslutet togs våren 1994. Ett parti har lämnat riksdagen och ett nytt har kommit till. Det är inte acceptabelt ur demokratisk synpunkt att beslut i en så här viktig fråga fattas vid olika tillfällen utan att möjlighet ges att bedöma konsekvenserna av pensionssystemet i sin helhet.</textBlock>
  </contentBlock>
  <contentBlock ix="467" page="0">
    <textBlock ix="0">Herr talman! Jag anser därför att regeringen bör ge en opartisk utredare i uppdrag att göra en jämförelse mellan de båda systemen med hänsyn till finansiering, anpassning till ett framtida samhälle och kostnad och att riksdagens ledamöter bör få ta del av denna utredning inför ett samlat ställningstagande i pensionsfrågan.</textBlock>
  </contentBlock>
  <contentBlock ix="468" page="0">
    <textBlock ix="0">I detta anförande instämde Ulla Hoffmann och</textBlock>
    <textBlock ix="1">Stig Sandström (båda v).</textBlock>
  </contentBlock>
  <contentBlock ix="469" page="0"/>
  <contentBlock ix="470" page="0">
    <textBlock ix="0">Utbildningspolitik</textBlock>
  </contentBlock>
  <contentBlock ix="471" page="0">
    <textBlock ix="0">Anf.  47  BEATRICE ASK (m)</textBlock>
  </contentBlock>
  <contentBlock ix="472" page="0">
    <textBlock ix="0">Herr talman!  Jag hade hoppats att utbildningsfrågorna den här gången skulle vara en del av debatten om arbete och tillväxt. De övergripande utbildningsfrågorna om kompetensförsörjningen i framtiden har stor betydelse för Sveriges möjligheter att långsiktigt få fler företag och nya arbeten. Låt mig därför här få framföra tanken att vi i en kommande allmänpolitisk debatt i stället för att lägga utbildningsfrågorna sist i ett särskilt avsnitt gör dem till en del av debatten om hur vi skall få fler jobb och ökad tillväxt i Sverige.</textBlock>
  </contentBlock>
  <contentBlock ix="473" page="0"/>
  <contentBlock ix="474" page="0">
    <textBlock ix="0">Jag tror faktiskt att jag vågar påstå att jag talar för hela utskottet. Det är ju tyvärr så att det nästan bara är vi som diskuterar utbildningsfrågorna när debatten läggs upp på det här sättet. I framtiden skulle jag vilja att man försökte hitta en bättre form. Vi skall anstränga oss för att se till att det blir givande om man gör en sådan förändring.</textBlock>
  </contentBlock>
  <contentBlock ix="475" page="0">
    <textBlock ix="0">Flera av de avgörande bekymren när det gäller våra möjligheter att åstadkomma ett kunskapslyft gäller ju faktiskt inte utbildningens organisation, pedagogiken eller ens skolornas ekonomi. I stället gäller de arbetsmarknadens utveckling, attityder till olika typer av jobb, fördomar, skatter, löneutveckling, invandrarpolitik osv. Allt är inte ens sådant som vi med politiska beslut kan avgöra.</textBlock>
  </contentBlock>
  <contentBlock ix="476" page="0">
    <textBlock ix="0">Det är knappast fel organisation i gymnasieskolan som gör att ungdomar flyr naturvetenskapliga och tekniska ämnen. Att lägga hela skulden på högskolorna för att inte tillräckligt många läser en längre akademisk utbildning går inte heller. Tvärtom är jag övertygad om att det krävs genomtänkta förändringar på många olika områden och en allmän medvetenhet om nödvändigheten av bättre kunskaper generellt om vi skall åstadkomma en förändring.</textBlock>
  </contentBlock>
  <contentBlock ix="477" page="0">
    <textBlock ix="0">Det finns anledning att fråga om den medvetenheten finns i regeringspolitiken. Är det en tanke som följer med i diskussionerna om skatte- och näringslivspolitiken? Att frågor om utbildning diskuteras även i arbetsmarknadspolitiska sammanhang är jag klar över, men också hur svårt det är att samarbeta över departements-, utskotts- och myndighetsgränser i verkligheten.</textBlock>
  </contentBlock>
  <contentBlock ix="478" page="0">
    <textBlock ix="0">För att gå in på de rena utbildningsfrågorna: Klarar Socialdemokraterna av att förnya sin utbildningspolitik så att resultaten blir det viktiga på alla nivåer i skolan och utbildningsväsendet? Annars åstadkommer vi ju inte det lyft som är nödvändigt.</textBlock>
  </contentBlock>
  <contentBlock ix="479" page="0">
    <textBlock ix="0">Hittills är det verkligen inte mycket som tyder på det. I skolfrågor får man intrycket att det viktiga för socialdemokraterna är att alla är tillsammans och att man prövar olika arbetssätt - inte vad eleverna faktiskt lär sig. Vuxnas utbildningsmöjligheter blir ofta i socialdemokratisk politik ett resultat av hur många som går arbetslösa. Någon långsiktig utbildningsstrategi av den sort som den borgerliga regeringen hade och lade grunden till handlar det väldigt sällan om.</textBlock>
  </contentBlock>
  <contentBlock ix="480" page="0">
    <textBlock ix="0">Vi moderater tycker att det är bra om de som inte har jobb ges möjligheter att utbilda sig. Men det sunda måste ändå vara att åstadkomma utbildning av sådan kvalitet och i sådana former att färre människor blir arbetslösa över huvud taget. Det förutsätter att fler än i dag lär sig mera, att fler förmås att bli mer företagsamma och att fler stimuleras att skaffa sig en kvalificerad examen.</textBlock>
  </contentBlock>
  <contentBlock ix="481" page="0">
    <textBlock ix="0">Med den här bakgrunden, som jag gärna hade diskuterat mycket i en kompetensdebatt, är regeringens propositionsförteckning när det gäller utbildning torftig, mycket torftig. Ni har inga förslag. Inte ens utredningar som är klara och remissbehandlade har hanterats. En stor och viktig fråga som engagerar många ute i landet gäller sexåringarna, och ett förslag var väntat i höst, men icke.</textBlock>
  </contentBlock>
  <contentBlock ix="482" page="0">
    <textBlock ix="0">Hur går det med grundskolans start och grundskolans längd? När kommer Socialdemokraterna med förslag? Vart har förslagen om moderniseringen av yrkeslärarutbildningen tagit vägen? Vi kan inte ge ungdomar tillräckligt bra utbildning om många lärare saknar den kompetens som i dag är nödvändig i många branscher. Här finns det färdiga förslag som arbetsmarknadens parter är med på.</textBlock>
  </contentBlock>
  <contentBlock ix="483" page="0">
    <textBlock ix="0">Etter värre blir det naturligtvis om Ylva Johanssons avsikt med utredningen om de fristående gymnasieskolorna, många av dem företagsdrivna, är sämre bidrag och villkor, vilket jag befarar. Den avoga inställning till industrigymnasier som man ibland möter hos socialdemokrater är allvarlig. Dessa skolor har fler sökande än antalet platser till skillnad från en del kommunala gymnasier med motsvarande program.</textBlock>
    <textBlock ix="1">Dessutom ger flera av dem mer undervisning i såväl teoretiska som yrkesinriktade ämnen, vilket jag tycker är bra, men det tycker tydligen inte Socialdemokraterna.</textBlock>
  </contentBlock>
  <contentBlock ix="484" page="0">
    <textBlock ix="0">Jag vill i detta sammanhang också fråga vad som händer med den arbetsgrupp som skulle undersöka hur man skall få en bättre rekrytering till industriprogrammet. Jag har inte hört något om den. Vi väntar på resultat av något slag. Det är allvarligt att vi inte lyckas rekrytera ungdomar till detta program.Arbetsgruppen för utvecklingen av en kursutformad gymnasieskola har tyckt till i flera olika frågor. Vilka slutsatser drar skolministern av det? Hur vill ni öka antalet elever som läser ett studieinriktat program och därmed ges verkligt goda förutsättningar att gå vidare till universitet och högskolor? Vad vill statsrådet göra för att se till att fler använder möjligheterna att välja över programgränserna? Och är inte ett av skälen till att vi får många rapporter om att vissa elevgrupper har svårt att hänga med i det nya gymnasiet en följd av att skolorna inte förstått möjligheten att ge eleverna chansen att läsa på kortare eller längre tid? Man använder ju inte poäng, utan sitter fast i tidsbegreppet.</textBlock>
  </contentBlock>
  <contentBlock ix="485" page="0">
    <textBlock ix="0">På vilket sätt avser regeringen att rätta till brister i sfi-undervisningen, som Riksdagens revisorer har påtalat?</textBlock>
  </contentBlock>
  <contentBlock ix="486" page="0">
    <textBlock ix="0">Vad görs egentligen för att få fart på kommunernas satsning på modern informationsteknik i skolorna utöver det som den borgerliga regeringen satte i sjön?</textBlock>
  </contentBlock>
  <contentBlock ix="487" page="0">
    <textBlock ix="0">Anf.  48  MARIE WILÉN (c)</textBlock>
  </contentBlock>
  <contentBlock ix="488" page="0">
    <textBlock ix="0">Herr talman! Jag börjar känna mig litet stressad, och till viss del frustrerad, över den långa tid som gått sedan föräldrainflytande började diskuteras och att ännu inget inflytande på verklig bredd har införts.</textBlock>
  </contentBlock>
  <contentBlock ix="489" page="0">
    <textBlock ix="0">Jag känner mig stressad när jag ser värstingkillarna i TV som säger att de behöver förebilder. Ett ökat föräldrainflytande i skolan skulle troligen ha kunnat hjälpa en del av dem. Föräldrainflytandet kan göra skolans skyddsnät finmaskigare; det blir fler vuxna människor som hör och ser, både de tysta och osynliga och de högljudda och bråkiga. Föräldrainflytande skulle med stor sannolikhet också innebära att vi får fler män i skolan, och de behövs som förebilder.</textBlock>
  </contentBlock>
  <contentBlock ix="490" page="0">
    <textBlock ix="0">Jag känner mig också stressad av långsamheten när jag nu under veckan träffat Centerns lokala kommunpolitiker på skolriksdagen. När vi samtalade om föräldrainflytande bubblade det fram positiva exempel. En tjej beskrev hur man infört ett slags råd på skolorna, och när politikerna nyligen ordnade en kvällsträff om hur man skulle gå vidare kom det 90</textBlock>
    <textBlock ix="1">föräldrar med synpunkter och idéer.</textBlock>
  </contentBlock>
  <contentBlock ix="491" page="0">
    <textBlock ix="0">Det dök också upp problem under det här samtalet. En kvinna berättade att hon bildat en föräldragrupp tillsammans med rektorn men tyckte att lagen nu börjat bli ett hinder för dem. En skolstyrelseordförande sade, att i början tyckte föräldrarna att det var okej att köra badbussen eller rusta upp skolgården, men ganska snart känner sig föräldrar utnyttjade när de märker att de inte kan påverka flera och viktigare saker i skolan. Lokalpolitikern fortsatte:</textBlock>
    <textBlock ix="1">Man vill ju inte lura föräldrarna att de får mer att säga till om än det i verkligheten blir.</textBlock>
  </contentBlock>
  <contentBlock ix="492" page="0">
    <textBlock ix="0">Jag höll med om problemen och sade litet på skämt och litet på allvar att Socialdemokraterna kanske helst vill bestämma själva. Men så gör också andra partier, och även vi i Centern kan tycka att det är vi som skall bestämma. Men nu är det dags att vi ställer oss på föräldrarnas och elevernas sida och ger dem deras rättmätiga makt över vardagen, där skolan ingår.</textBlock>
  </contentBlock>
  <contentBlock ix="493" page="0">
    <textBlock ix="0">Jag litar och tror givetvis på Centerns lokala styrka. Det är  mycket troligt att vi kommer att agera som i det lokala miljöarbetet. Då ställde vi oss på samma sida som de miljöengagerade medborgarna och har nu på bred front introducerat starten av det lokala Agenda 21-arbetet i snart sagt varenda kommun i Sveriges avlånga land.</textBlock>
  </contentBlock>
  <contentBlock ix="494" page="0">
    <textBlock ix="0">Nu handlar det alltså om föräldrarna och eleverna.</textBlock>
  </contentBlock>
  <contentBlock ix="495" page="0">
    <textBlock ix="0">Men det lokala arbetet i kommunerna måste också ges de redskap som behövs för att det inte skall bli stopp i systemet. Det behövs lagändringar på riksdagsnivå.</textBlock>
  </contentBlock>
  <contentBlock ix="496" page="0">
    <textBlock ix="0">Idéer finns. Ungdomskommittén var en utredning som tillsattes 1989, och den kom med sin rapport i januari 1991. Där skrev man bl.a.: Vi uppmanar därför kommunerna att på varje skolenhet på grundskolan och  gymnasieskolan inrätta skolenhetsstyrelser med beslutanderätt. Vi föreslår vidare att regeringen lägger förslag till riksdagen om sådana förändringar av kommunallagen som krävs för att underlätta inrättandet av skolenhetsstyrelser.</textBlock>
  </contentBlock>
  <contentBlock ix="497" page="0">
    <textBlock ix="0">Bakom de formuleringarna i kommitténs rapport stod ett gäng unga politiker från olika partier, såsom dåvarande riksdagsledamoten Ylva Johansson, numera skolminister, och dåvarande förbundssekreteraren på ABF, Leif Linde, numera socialdemokratisk partisekreterare.</textBlock>
  </contentBlock>
  <contentBlock ix="498" page="0">
    <textBlock ix="0">Sedan dess har det kommit departementspromemorior, och nu behandlas frågan i Kommittén om skolans inre arbete, med förtur, enligt betänkandet</textBlock>
    <textBlock ix="1">UbU10.</textBlock>
  </contentBlock>
  <contentBlock ix="499" page="0">
    <textBlock ix="0">Herr talman! Vi är nu fem år efter Danmark. Sverige måste ge föräldrarna inflytande i skolan, inte bara information. Vi kan dra nytta av danskarnas erfarenheter, men vi skall inte fortsätta att vänta.</textBlock>
  </contentBlock>
  <contentBlock ix="500" page="0">
    <textBlock ix="0">Centern lade i våras fram ett förslag i riksdagen om att införa lokala skolstyrelser. Det röstades tyvärr ned.</textBlock>
  </contentBlock>
  <contentBlock ix="501" page="0">
    <textBlock ix="0">Skolminister Ylva Johansson har dock enligt ett</textBlock>
    <textBlock ix="1">TT-meddelande den 11 september aviserat att regeringen i höst skall presentera ett förslag om hur föräldra- och elevinflytande skall öka. Nu vill jag fråga statsrådet: När kommer propositionen? Det är höst nu.</textBlock>
    <textBlock ix="2">Och vad innehåller den?</textBlock>
  </contentBlock>
  <contentBlock ix="502" page="0">
    <textBlock ix="0">Jag vill också kort aktualisera Centerns hållning när det gäller frågan om en tioårig grundskola.</textBlock>
  </contentBlock>
  <contentBlock ix="503" page="0">
    <textBlock ix="0">Målsättningen är en tioårig sammanhållen grundskola. Den måste självfallet utgå från vad som är lämpligt för barnen och deras utveckling. Det är därför mycket angeläget med en fortsatt utveckling av samverkan mellan förskola och skola. Det är genom att integrera förskolans sexårsgrupp i grundskolan som vi anser att den tioåriga skolan skall genomföras.</textBlock>
    <textBlock ix="1">Samarbete måste ske mellan förskollärare, lärare och fritidspedagog, så att förskolans arbetssätt kommer grundskolan till del och grundskolan kan möta eleverna ett år tidigare.</textBlock>
  </contentBlock>
  <contentBlock ix="504" page="0">
    <textBlock ix="0">Herr talman! Jag har i en tidigare debatt i år utvecklat Centerns tankar i den frågan och ber av tidsskäl att få hänvisa till protokollet från den 6 april.</textBlock>
  </contentBlock>
  <contentBlock ix="505" page="0">
    <textBlock ix="0">Anf.  49  MARGITTA EDGREN (fp)</textBlock>
  </contentBlock>
  <contentBlock ix="506" page="0">
    <textBlock ix="0">Herr talman! Efter mordet på pojken i Kode lyssnade jag på en intervju i Studio Ett. Reportern frågade en flicka som gick på högstadiet om hennes syn på mordet, vad hon ansåg. Nej, det kunde hon inte uttala sig om, då hon ju inte visste vad som hade föregått, bakgrunden eller orsakerna. Det var ingen sensationsjournalist, utan hon vände och vred på frågan och gav flickan tid, Men, nej, hon kunde alltså inte uttala sig eftersom hon visste för litet.</textBlock>
  </contentBlock>
  <contentBlock ix="507" page="0">
    <textBlock ix="0">För en helt vanlig svensk flicka kan det alltså, åtminstone oreflekterat, finnas motiv som är så starka att det ger skäl för att mörda en annan människa. Låt oss alla här reflektera en stund över vad det betyder för framtiden.</textBlock>
  </contentBlock>
  <contentBlock ix="508" page="0">
    <textBlock ix="0">Skolverkets undersökning av t.ex. hur gymnasieelever upplever att de har inflytande i skolan är skrämmande. Var fjärde elev säger att deras åsikter sällan tas på allvar, och de anser att lärarna har dåliga sociala relationer. Mindre än hälften litar på sina lärare - flickor mindre än pojkar. Eleverna är trötta på att sitta passiva och lyssna på saker som inte berör dem. Undra på att vi har skolk, mobbning, klotter och annat destruktivt beteende. I ljuset av detta är det närmast en förståelig reaktion. Skolk är ungdomarnas sätt att bli synliga, att bli tagna på allvar, för att få vara med.</textBlock>
  </contentBlock>
  <contentBlock ix="509" page="0">
    <textBlock ix="0">När nu Skolverket vet detta, vad har man gjort åt det? Finns t.ex. de mobbningsprogram som skall finnas på varje skola?</textBlock>
  </contentBlock>
  <contentBlock ix="510" page="0">
    <textBlock ix="0">Vi vet också, enligt en SKOP-undersökning från</textBlock>
    <textBlock ix="1">1994, att elever och föräldrar vill bli tagna i anspråk.</textBlock>
    <textBlock ix="2">Nästan varannan svensk kan tänka sig att sitta i en opolitisk styrelse för en skola eller ett dagis. Yngre är mera intresserade än äldre. Detta kan jämföras med att endast 15 % kan tänka sig politiska uppdrag.</textBlock>
  </contentBlock>
  <contentBlock ix="511" page="0">
    <textBlock ix="0">Läroplanen ger föräldrar och elever stort inflytande, t.ex. rätt att på förhand få veta vad skolan kräver.</textBlock>
    <textBlock ix="1">Vet alla föräldrar om det?</textBlock>
  </contentBlock>
  <contentBlock ix="512" page="0">
    <textBlock ix="0">Skolverket, som är så duktigt på att trycka skrifter, borde trycka en som går ut till alla föräldrar varje år om deras rätt till inflytande. Vad säger skolministern om den idén?</textBlock>
  </contentBlock>
  <contentBlock ix="513" page="0">
    <textBlock ix="0">Skolor är - förvisso - olika. Bra skolor finns det många, och de utmärks av att de har förväntningar på eleverna. De vuxna i skolan utgår från att alla kan och vill lära sig. För en del tar det längre tid bara, och då ges den tiden, allt i enlighet med läroplanen.</textBlock>
  </contentBlock>
  <contentBlock ix="514" page="0">
    <textBlock ix="0">Inbyggt i bra skolors väggar finns ett grundläggande förhållningssätt som genomsyrar alla aktiviteter, all samverkan mellan elever, lärare, föräldrar och skolledning. Barn är mycket beroende av det klimat som vuxna skapar.</textBlock>
  </contentBlock>
  <contentBlock ix="515" page="0">
    <textBlock ix="0">I den skolmiljön klarar sig nästan alla barn bra. De utvecklar en sund och stabil självkänsla, en identitet.</textBlock>
    <textBlock ix="1">De vet vad de kan, de vet vad de vill och de vet vad de inte kan och inte vill. De har också en lust att lära som de bär med sig hela livet. En sådan skola har kompenserat olika förutsättningar, inte minst socialt.</textBlock>
    <textBlock ix="2">Den drar in även till en början ointresserade föräldrar i ett samarbete. Och eleverna kan läsa och skriva när de slutar skolan, de använder inte våld när de möter motstånd och de har ett empatiskt förhållningssätt till andra levande varelser.</textBlock>
  </contentBlock>
  <contentBlock ix="516" page="0">
    <textBlock ix="0">Dessa skolor måste bli fler. Och jag vill påstå att alla kan utvecklas i denna riktning. Ibland krävs det genomgående förändringar, ledarskap, pedagogik och politiskt mod.</textBlock>
  </contentBlock>
  <contentBlock ix="517" page="0">
    <textBlock ix="0">Nu kommer många att säga att det behövs mer pengar. Tänk då på Örjansskolan i Skelleftehamn, som jag har läst om i en tidningsartikel. För tio år sedan var det en skräckskola med skolk, mobbning och droger. Nu är det en mönsterskola med elever som trivs och bryr sig om varandra och skolan. Idén -</textBlock>
    <textBlock ix="1">som var en lärares, Gunnar Sandströms - att använda äldre, yngre arbetslösa som kamratstödjande förebilder kostar inte särskilt mycket pengar men ger en trygg skola där alla är synliga och där skolk och mobbning är på utdöende och knarket borta. Men</textBlock>
    <textBlock ix="2">Gunnar Sandström, som drev igenom sina idéer, fick säkert inte resultatet gratis. Jantelagen var säkert lika stark i Skelleftehamn som i andra delar av Sverige. Vi behöver modeller för att se att förändringar är möjliga.</textBlock>
  </contentBlock>
  <contentBlock ix="518" page="0">
    <textBlock ix="0">Fristående skolor som har startats med en idé om</textBlock>
    <textBlock ix="1">Montessori- eller Waldorfpedagogik har fungerat som modeller för kommunala skolor. För Folkpartiet är fristående skolor inte ett mål utan ett medel att utveckla och förändra för att nå den mångfald som berikar och inte segregerar. Är den kommunala skolan bra så väljer föräldrarna inte bort den. Innan ni socialdemokrater sätter stopp för fristående skolor genom att tillåta kommunerna att tricksa med bidragen - se till att den kommunala skolan är så bra att föräldrar vågar lita på att den ger barnen denna lust att lära, som räcker för hela livet.</textBlock>
  </contentBlock>
  <contentBlock ix="519" page="0">
    <textBlock ix="0">Anf.  50  BRITT-MARIE DANESTIG-</textBlock>
    <textBlock ix="1">OLOFSSON (v)</textBlock>
  </contentBlock>
  <contentBlock ix="520" page="0">
    <textBlock ix="0">Herr talman! Den här debatten ligger inte bara ganska sent på fredagseftermiddagen - den tycks också komma att handla om väldigt många olika saker. Jag har tolkat det så, att det övergripande ämnet för dagen skulle vara välfärd.</textBlock>
  </contentBlock>
  <contentBlock ix="521" page="0">
    <textBlock ix="0">Jag vill börja med att citera Dorothy Billington, som skriver så här i sin bok Adults Who Learn and</textBlock>
    <textBlock ix="1">Grow: Vad vi vet i dag kommer att vara föråldrat i morgon. Om vi slutar lära oss stagnerar vi.</textBlock>
  </contentBlock>
  <contentBlock ix="522" page="0">
    <textBlock ix="0">Utveckling och välfärd, den ekonomiska tillväxten och näringslivets internationella konkurrenskraft är ju beroende av individers kunskapsutveckling. Begrepp som livslångt lärande, kompetenshöjning och kompetensutveckling har också flitigt använts i debatten under de senaste åren - här i riksdagen och på andra håll. Men frågan är vad vi menar med kompetenshöjning, och kompetenshöjning för vem och hur?</textBlock>
  </contentBlock>
  <contentBlock ix="523" page="0">
    <textBlock ix="0">Enligt den vedertagna definitionen skulle kompetenshöjning vara den utbildning som ges för att höja kompetensen generellt hos stora grupper på och utanför arbetsmarknaden. Under flera årtionden har Sverige betraktats som något av vuxenutbildningens världsmästare, något som åtminstone jag själv har varit oerhört stolt över.</textBlock>
  </contentBlock>
  <contentBlock ix="524" page="0">
    <textBlock ix="0">Jag tycker att svensk utbildningspolitik har byggt på övertygelsen om att det är bra såväl för den enskilde som för samhällets alla medborgare, oavsett kön, ålder, yrke och socialgrupp, om det ges möjlighet att delta i utbildning. Det finns alltså såväl demokratiska som sociala och ekonomiska motiv för att satsa på vuxnas utbildning. En allmän, hög och bred bildningsnivå för hela folket är inte bara viktig för att utveckla industrin och näringslivet - det är också fråga om medborgarnas förmåga att orientera sig i ett alltmer komplext samhälle. Det finns alltså en maktdimension även i detta.</textBlock>
  </contentBlock>
  <contentBlock ix="525" page="0">
    <textBlock ix="0">Det finns nu en risk att kunskapsklyftorna vidgas, tycker jag. Kanske skulle det också stämma till eftertanke här i riksdagen med tanke på det låga valdeltagandet vid valet till EU-parlamentet, vilket jag tror att nästan alla politiker beklagade. Det hade säkert olika orsaker hos olika individer, men en orsak sades vara att man hade svårt att förstå frågorna.</textBlock>
  </contentBlock>
  <contentBlock ix="526" page="0">
    <textBlock ix="0">Vi kan också konstatera att dagstidningsläsandet nu minskar hos ungdomsgrupperna. Jag åker tunnelbana hit varje morgon, och jag tror och vet att det är allt fler som nöjer sig med nyheter i notisform i gratistidningar som den som heter Metro här i staden.</textBlock>
  </contentBlock>
  <contentBlock ix="527" page="0">
    <textBlock ix="0">Det är inte längre så självklart för den vuxna generationen att se något längre nyhetsprogram. Även public service-kanalerna har förfallit till mer ytliga skildringar av samhällsproblem. Kriminaljournalistik och ytliga våldsskildringar har i stället blivit ett konkurrensmedel.</textBlock>
  </contentBlock>
  <contentBlock ix="528" page="0">
    <textBlock ix="0">Enligt SCB:s statistik saknar 2,4 miljoner människor i åldern 20-54 år formell kompetens i gymnasieskolans kärnämnen. Även om man skall ta med i beräkningen att en del av dem säkert har skaffat sig motsvarande kunskaper genom annan utbildning eller erfarenhet är detta en mycket stor och viktig målgrupp i utbildningssammanhang.</textBlock>
  </contentBlock>
  <contentBlock ix="529" page="0">
    <textBlock ix="0">Arbetsmarknaden har blivit trängre både i kvantitativt och kvalitativt avseende. En stor del av arbetslösheten är inte konjunkturberoende utan strukturell till sin natur, och kravet på ökad kompetens kommer att bli allt större i framtiden. Internationaliseringen medför ökade krav på språkkunskaper, och ny teknik införs. Redan i dag fordras genomgånget treårigt gymnasium till 82 % av de utannonserade, lediga jobben - detta enligt länsarbetsdirektören i Östergötland. Jag tror inte att Östergötland skiljer sig i någon nämnvärd omfattning från andra län i landet.</textBlock>
  </contentBlock>
  <contentBlock ix="530" page="0">
    <textBlock ix="0">Många medelålders har också svårigheter att ta sig tillbaka till arbetsmarknaden därför att de har en felaktig eller föråldrad utbildning.</textBlock>
  </contentBlock>
  <contentBlock ix="531" page="0">
    <textBlock ix="0">Vi satsar mycket pengar på utbildning. Det konjunkturbetonade anslaget till studiestöd är drygt 4,5</textBlock>
    <textBlock ix="1">miljarder kronor. Utbildningsbidraget under AMS</textBlock>
    <textBlock ix="2">utgör nästan 11 miljarder. Men arbetsmarknadsutbildningen är inte särskilt effektiv. För många arbetslösa varvas AMS-kurser med arbetslöshetsperioder år efter år, och det hela leder alltför sällan till ett fast jobb.</textBlock>
  </contentBlock>
  <contentBlock ix="532" page="0">
    <textBlock ix="0">Den icke-yrkesinriktade, förberedande arbetsmarknadsutbildningen bedöms visserligen ge ett visst</textBlock>
    <textBlock ix="1">- men det är ett relativt litet - bidrag till att höja kompetensen i kärnämnena på gymnasienivå. Här tycker jag att det fordras ett nytänkande, som syftar till en verklig kompetenshöjning av stora grupper.</textBlock>
  </contentBlock>
  <contentBlock ix="533" page="0">
    <textBlock ix="0">Göran Johnsson, Metalls ordförande, betonade i en artikel i DN betydelsen av att utbildning uppmuntras och att kvalificerade utbildningsaktiviteter premieras.</textBlock>
  </contentBlock>
  <contentBlock ix="534" page="0">
    <textBlock ix="0">Insatserna måste individualiseras i större utsträckning. Utbildningsstrategin måste se olika ut beroende på om personerna är arbetsfria eller arbetslösa. Olika utbildningsanordnare måste samverka bättre. Många problem måste lösas. Det gäller t.ex.</textBlock>
    <textBlock ix="1">tillgången på och närheten till utbildningsplatser, studiestöd, rekryteringssätt och resurser för rekryteringsfrämjande åtgärder.</textBlock>
  </contentBlock>
  <contentBlock ix="535" page="0">
    <textBlock ix="0">Det handlar också om att bedriva undervisning så att de studerande blir delaktiga och kan påverka sina studier och sin studietakt. En viktig fråga är den framtida finansieringen och hur den skall fördelas mellan arbetsgivare, samhälle...</textBlock>
  </contentBlock>
  <contentBlock ix="536" page="0">
    <textBlock ix="0">Anf.  51  TREDJE VICE TALMANNEN</textBlock>
  </contentBlock>
  <contentBlock ix="537" page="0">
    <textBlock ix="0">Jag får erinra om att talartiden är slut.</textBlock>
  </contentBlock>
  <contentBlock ix="538" page="0">
    <textBlock ix="0">Anf.  52  GUNNAR GOUDE (mp)</textBlock>
  </contentBlock>
  <contentBlock ix="539" page="0">
    <textBlock ix="0">Herr talman! Förändringarna i vårt samhälle och i vår omvärld har under de senaste decennierna varit mycket stora. Industrialismen har haft sin storhetstid och tillbakagång som dominerande arbetsplats. Den materiella välfärden har ökat i de rika länderna, produktionen av varor har skenat i höjden, naturresurserna har hårdexploaterats och miljöproblemen har vuxit till att i dag utgöra det största hotet mot människorna på vår jord. Många fattiga länder har drabbats av än större fattigdom och inrikespolitiska katastrofer. Krig och katastrofer har tvingat många att lämna sina länder. Invandringen till Sverige har ökat, och vi har i dag ett mångkulturellt samhälle. Informationsteknologin har utvecklats explosionsartat. Allt det som sker ute i världen ser vi på TV-rutorna i svenska hem, i svensk radio och i vår press.</textBlock>
  </contentBlock>
  <contentBlock ix="540" page="0">
    <textBlock ix="0">Att som barn växa upp i dagens Sverige är i många avseenden mycket mera komplicerat än det har varit tidigare. Det är lätt att tappa fotfästet i det moderna samhället.</textBlock>
  </contentBlock>
  <contentBlock ix="541" page="0">
    <textBlock ix="0">Detta ställer nya krav på vår skola. Det viktigaste av allt är att barnen i vår grundskola får utvecklas till trygga människor med god självtillit och förståelse för andra - människor med en fast rotad demokratisk grundsyn. Skolan skall ge barnen kunskaper så att de förstår sin betydelse för och plats i det ekologiska system som utgör den gemensamma grunden för allt liv på jorden. Alla skall få tillgång till medlen för ett aktivt deltagande i samhället. Alla skall kunna läsa och skriva, och alla skall ha med sig nödvändiga baskunskaper och framför allt lusten att söka ny kunskap när de lämnar skolan och går ut i vuxenlivet.</textBlock>
  </contentBlock>
  <contentBlock ix="542" page="0">
    <textBlock ix="0">Skolan har ändrats under de senaste åren. Omorganisationen och nedskärningarna har varit drastiska och kännbara. Som Miljöpartiet ser det ligger tyngdpunkten i de här förändringarna fel. Kanske är det så att Miljöpartiet, som är ett ungt parti och som har en ideologi som har formats i modern tid, har lättare att direkt koppla politiken till de i dag aktuella problemen. Vi ser också utbildningsfrågorna som de kanske mest väsentliga av alla politiska frågor för att vi skall kunna svänga utvecklingen mot långsiktig hållbarhet.</textBlock>
    <textBlock ix="1">Det är dagens ungdomar som skall göra det bättre som vår generation har gjort fel.</textBlock>
  </contentBlock>
  <contentBlock ix="543" page="0">
    <textBlock ix="0">Socialdemokraterna och de borgerliga tycks ha svårt att lämna sin gamla ideologiska syn på omvärlden och på skolan. I regeringsförklaringen som kom för bara någon vecka sedan har utbildningsfrågorna en undanskymd plats. Där betonas i stort sett bara en sak - kravet på ökad kunskap. Motiveringen - den enda motivering jag hittar - är att näringslivet behöver högutbildad arbetskraft. Beatrice Ask har betonat samma sak, fast från moderat håll.</textBlock>
  </contentBlock>
  <contentBlock ix="544" page="0">
    <textBlock ix="0">Socialdemokraterna borde från sitt perspektiv åtminstone uppmärksamma att i dagens skola får inte de barn som har speciella behov, t.ex. de som har läsoch skrivsvårigheter, tillräckligt stöd utan lämnas på efterkälken med risk för senare utslagning. En mycket stor grupp på gymnasieskolans yrkesförberedande program ger upp inför de målrelaterade kraven i teoriämnena. De tappar motivationen, de upplever sig redan som utanför.</textBlock>
  </contentBlock>
  <contentBlock ix="545" page="0">
    <textBlock ix="0">Skolan bidrar mer än arbetslösheten till Sveriges marsch in i tvåtredjedelssamhället. De skolpolitiska frågorna måste få en betydligt mer framskjuten plats.</textBlock>
    <textBlock ix="1">Miljöpartiet ser fram emot möjligheten att få deltaga i arbetet att göra svensk utbildning mänskligare och bättre anpassad till det moderna samhällets krav.</textBlock>
  </contentBlock>
  <contentBlock ix="546" page="0">
    <textBlock ix="0">Anf.  53  BEATRICE ASK (m) replik</textBlock>
  </contentBlock>
  <contentBlock ix="547" page="0">
    <textBlock ix="0">Herr talman! Jag blev något förvånad över att påpekandet att arbetsmarknaden behöver kompetent arbetskraft ställs i något slags motsatsställning till att man behöver miljömedvetna och miljökunniga medarbetare. När vi skall åstadkomma ökad tillväxt är det en fördel om vi kan ha kompetens på de här områdena.</textBlock>
  </contentBlock>
  <contentBlock ix="548" page="0">
    <textBlock ix="0">I mitt inlägg framhöll jag också nödvändigheten av att flera skaffar sig kunskaper inom naturvetenskapens och teknikens område. Det är sådana områden som är ytterst centrala om man vill ha ett mera miljömedvetet samhälle och ökad tillväxt. Jag tycker att det motsatsförhållande som Gunnar Goude målade upp här var märkligt.</textBlock>
  </contentBlock>
  <contentBlock ix="549" page="0">
    <textBlock ix="0">Anf.  54  GUNNAR GOUDE (mp) replik</textBlock>
  </contentBlock>
  <contentBlock ix="550" page="0">
    <textBlock ix="0">Herr talman! Det är inte ett motsatsförhållande jag påpekar. Jag påpekar ensidigheten, att man i regeringsförklaringen bara pekar på det här behovet. Det är så mycket, mycket mer som krävs av svensk skola.</textBlock>
    <textBlock ix="1">Problemen är så oändligt mycket större, och många andra aspekter bör föras fram. Vi vet att många drabbas av den skolform vi nu har. Det är alltså inte alls så att jag tycker att det är oviktigt att näringslivet får kompetens och arbetskraft. Den kompetensen skall nog utvecklas, men på andra håll än i grundskolan.</textBlock>
  </contentBlock>
  <contentBlock ix="551" page="0">
    <textBlock ix="0">Anf.  55  BEATRICE ASK (m) replik</textBlock>
  </contentBlock>
  <contentBlock ix="552" page="0">
    <textBlock ix="0">Herr talman! Vi kanske inte skall diskutera detta så länge. Jag tror att vi delvis pratade förbi varandra innan. Vi har klargjort att vi har respekt för att det behövs kompetens på arbetsmarknaden.</textBlock>
  </contentBlock>
  <contentBlock ix="553" page="0">
    <textBlock ix="0">Jag vill dock understryka att jag inte känner mig ansvarig för regeringsförklaringen.</textBlock>
  </contentBlock>
  <contentBlock ix="554" page="0">
    <textBlock ix="0">Anf.  56  INGER DAVIDSON (kds)</textBlock>
  </contentBlock>
  <contentBlock ix="555" page="0">
    <textBlock ix="0">Herr talman! När skolan kommer på tal, i medierna eller man och man emellan, är det ofta helt andra frågor man tar upp än de vi diskuterar här i kammaren.</textBlock>
  </contentBlock>
  <contentBlock ix="556" page="0">
    <textBlock ix="0">Då handlar det om våldet i skolan. Arbetsmiljöinstitutets rapport visade nyligen att elevskadorna i</textBlock>
    <textBlock ix="1">Stockholm ökat med 30 % sedan 1992, på tre år. I</textBlock>
    <textBlock ix="2">Göteborg har sex elever dömts för våldsbrott bara i år. Det handlar om skadegörelsen. Vid många skolor är det snarare regel än undantag att skolan blir nedklottrad och får fönster sönderslagna på kvällar och helger.</textBlock>
  </contentBlock>
  <contentBlock ix="557" page="0">
    <textBlock ix="0">Det handlar om rasism och främlingsfientlighet.</textBlock>
    <textBlock ix="1">En gymnasierektor köpte häromdagen på eget initiativ nya jackor åt två elever som hade nazistsymboler fastsydda på sina jackor. Hennes agerande har ifrågasatts. Andra skolledare konstaterar att de ingenting kan göra.</textBlock>
  </contentBlock>
  <contentBlock ix="558" page="0">
    <textBlock ix="0">Det handlar om mobbning. Fler elever än någonsin tidigare har egen erfarenhet av mobbning. Enligt aktuell forskning gäller det upp till 10 %, dvs.</textBlock>
    <textBlock ix="1">100 000 personer.</textBlock>
  </contentBlock>
  <contentBlock ix="559" page="0">
    <textBlock ix="0">Jag vet självklart också att det här inte är hela bilden av skolan och att det aldrig går att dra alla skolor över en kam. Jag vet också att det görs stora insatser varje dag av skolledare, lärare och övrig skolpersonal, som har de här problemen inpå skinnet. Det är just därför jag tycker att de här frågorna, som engagerar och oroar så många föräldrar och lärare, måste tas upp när vi diskuterar skolan här i riksdagen.</textBlock>
  </contentBlock>
  <contentBlock ix="560" page="0">
    <textBlock ix="0">Vi debatterar nya läroplaner, organisationsmodeller och betygssystem. De kan få betydelse på lång sikt, och självfallet skall riksdagen ta ansvar för de frågorna, men sällan eller aldrig diskuterar vi den verklighet som gäller just i dag i väldigt många skolor och tar ställning. Jag tycker att vi har en skyldighet att härifrån skicka ut signaler om vad vi som politiker anser om de dagsaktuella frågorna.</textBlock>
  </contentBlock>
  <contentBlock ix="561" page="0">
    <textBlock ix="0">Ta t.ex. den alltmer uniformsliknande klädsel som många elever kommer till skolan i i dag. Det är föräldrarnas ansvar, ja visst, men genom opinionsbildning kan vi ge föräldrar råg i ryggen, och lärare och skolledare kan våga visa större civilkurage om det uttalas från riksdagens talarstol att nazistsymboler inte får förekomma i svenska skolor.</textBlock>
  </contentBlock>
  <contentBlock ix="562" page="0">
    <textBlock ix="0">Det är inte svårt att göra ett sådant uttalande. Det kan vi göra genom att hänvisa till läroplanen. Där står: "Alla som verkar i skolan skall alltid hävda de grundläggande värden som anges i skollagen och i denna läroplan och klart ta avstånd från det som strider mot dem."</textBlock>
  </contentBlock>
  <contentBlock ix="563" page="0">
    <textBlock ix="0">I regeringens proposition En ny läroplan</textBlock>
    <textBlock ix="1">(1992/93:220) står: "Uttryck för rasism och etnisk förföljelse måste alltid tas upp och bekämpas."</textBlock>
  </contentBlock>
  <contentBlock ix="564" page="0">
    <textBlock ix="0">Nazismen står för värderingar som inte hör hemma i vårt samhälle. Symboler och citat som har hämtats från en ideologi som anser att bara den starke har rätt att överleva kan aldrig accepteras i den svenska skolan. Att tala om gränsdragningsproblem i det sammanhanget vittnar bara om undfallenhet. Det skulle vara befriande att få ett instämmande från skolministern i fråga om det jag har sagt nu, och det tror jag att jag kan få. Jag vet att det biter ännu bättre om det kommer från en företrädare för regeringen.</textBlock>
  </contentBlock>
  <contentBlock ix="565" page="0">
    <textBlock ix="0">Det är utan tvivel skolans viktigaste och främsta uppgift att skapa en varm och positiv atmosfär både i och utanför klassrummet. Om inte det målet uppnås går det inte att uppnå några andra mål heller. Det går aldrig att skapa ett klimat som gör inlärning möjlig i en skola där en stor del av eleverna är rädda och känner sig kränkta. Den bästa mätaren på hur skolorna klarar av att leva upp till läroplanens tydliga etiska mål är hur de lyckas hantera mobbning, våld och skadegörelse. Därför borde det vara en uppgift av högsta prioritet för regeringen att kartlägga hur olika skolor klarar den uppgiften.</textBlock>
  </contentBlock>
  <contentBlock ix="566" page="0">
    <textBlock ix="0">Herr talman! Jag skulle också gärna vilja höra vilka initiativ regeringen har tagit eller tänker ta för att komma åt ett annat stort problem, som hänger ihop med de andra problemen som jag har tagit upp, nämligen segregationen i skolorna, framför allt i storstadsområdena.</textBlock>
  </contentBlock>
  <contentBlock ix="567" page="0">
    <textBlock ix="0">Det är inte skolpolitiken utan bostadspolitiken som har lett till en tilltagande segregation. I takt med att miljonstädernas bostadsbestånd slitits ner har dessa bostäder lämnats till människor som inte har råd att bo någon annanstans. Alla andra flyttar. Därför har vi i dag stora bostadsområden som i praktiken är ett slags getton, eftersom de som bor där inte kan flytta därifrån även om de skulle vilja. Många av dem är invandrare. Skolorna i dessa områden avspeglar förstås områdets karaktär och får tampas med de speciella problem som dessa områden ger upphov till.</textBlock>
  </contentBlock>
  <contentBlock ix="568" page="0">
    <textBlock ix="0">Den enda gång jag hör företrädare för regeringen tala om segregation i skolsammanhang är när friskolorna kommer på tal. Då lyfts risken för segregation fram med ett varnande pekfinger. Den varningen har knappast fog för sig, det visar både internationella och nationella utvärderingar. Däremot är det bråttom att hitta åtgärder för att minska segregationen inom och mellan de kommunala skolorna. Finns det något sådant arbete på gång inom regeringen?</textBlock>
  </contentBlock>
  <contentBlock ix="569" page="0">
    <textBlock ix="0">Anf.  57  Statsrådet YLVA JOHANSSON (s)</textBlock>
  </contentBlock>
  <contentBlock ix="570" page="0">
    <textBlock ix="0">Herr talman! Utbildningspolitiken har en central roll för ett samhälle i arbete, tillväxt och rättvisa. För regeringens arbete har utbildningspolitiken en central roll när det gäller att förbättra möjligheterna att driva en tillväxtpolitik i landet och också i arbetet med den kommande tillväxtpropositionen.</textBlock>
  </contentBlock>
  <contentBlock ix="571" page="0">
    <textBlock ix="0">Om Gunnar Goude inte har noterat den vikt vi i regeringsförklaringen har lagt vid att alla barn får en bra grundläggande utbildning, både för deras egen skull och för samhällets skull, har han lyssnat dåligt på regeringsförklaringen. Detta är en helt central del i regeringens skolpolitik.</textBlock>
  </contentBlock>
  <contentBlock ix="572" page="0">
    <textBlock ix="0">Jag vill gärna använda det här tillfället till att ta upp frågorna om demokratin, hoten mot demokratin och demokratins möjligheter.</textBlock>
  </contentBlock>
  <contentBlock ix="573" page="0">
    <textBlock ix="0">Det styrsystem vi nu har på skolans område fungerar så att vi politiker sätter upp mål och ramar för skolans arbete, och vi överlämnar till dem som finns på skolan, elever, lärare och - i allt större utsträckning, hoppas jag - föräldrar, att fatta beslut om hur man skall uppnå dessa mål och hur man skall arbeta.</textBlock>
    <textBlock ix="1">Det är ett bra styrsystem, men det får aldrig vara en ursäkt för att vi politiker inte i tillräcklig utsträckning visar vårt intresse, vår omsorg och att vi bryr oss om vad som händer i skolan, även om det inte är vår uppgift att gå in och fatta beslut om eller detaljreglera vad som skall hända i skolan.</textBlock>
  </contentBlock>
  <contentBlock ix="574" page="0">
    <textBlock ix="0">Vad som sker i skolan är en viktig fråga för kvaliteten. Det är ju så, Beatrice Ask, att kunskapskrav och skolans resultat är beroende av arbetsklimatet i skolan, i vilken utsträckning elever och föräldrar faktiskt känner sig delaktiga i skolans arbete. De två sakerna går inte att skilja åt.</textBlock>
  </contentBlock>
  <contentBlock ix="575" page="0">
    <textBlock ix="0">Utvecklingen av föräldrainflytandet i den svenska skolan har gått trögt. Det konstaterade Marie Wilén, och jag kan instämma i detta. Det finns säkert flera orsaker. Jag tror att en viktig orsak har varit att föräldrar som vill ha inflytande över skolan och över sina barns skolgång - och det vet vi att många föräldrar vill - under en tid har bemötts med något slags krav på att de ytterligare måste kvalificera sig innan de kan få detta inflytande. Jag tror att många föräldrar, i varje fall tidigare, har känt att de inte riktigt duger eller är tillräckligt kvalificerade för att få det inflytandet. Kanske borde man som förälder helst bli lärare innan man kunde få bli delaktig.</textBlock>
  </contentBlock>
  <contentBlock ix="576" page="0">
    <textBlock ix="0">Det känns viktigt att säga här i riksdagen att föräldrar har rätt till inflytande i kraft av att de är föräldrar. De är redan fullt kvalificerade. Föräldrar har rätt att bli delaktiga både i det egna barnets skolgång -</textBlock>
    <textBlock ix="1">naturligtvis - och i det gemensamma arbetet i skolan.</textBlock>
    <textBlock ix="2">Jag tror att det är centralt för skolans utveckling och för skolans legitimitet i demokratin att föräldrar och föräldrars vilja att vara delaktiga i skolan verkligen tas till vara. Föräldrar är inget störande moment i skolan utan en tillgång och ett kvalitetsmått i sig, och vi måste finna bättre former för att ta till vara denna tillgång.</textBlock>
  </contentBlock>
  <contentBlock ix="577" page="0">
    <textBlock ix="0">Det finns nu bättre former för att ta till vara den tillgång som föräldrarna utgör. Vi har de nya utvecklingssamtalen, som jag hoppas mycket på. Vi har en ny läroplan, som är skriven på ett sådant sätt att det är lättare för föräldrar att använda den för att ställa krav, och den är också lättare att ta till sig än den tidigare läroplanen. Regeringen har också ytterligare ökat möjligheterna för föräldrarna att få information om den nya läroplanen och det nya styrsystemet.</textBlock>
  </contentBlock>
  <contentBlock ix="578" page="0">
    <textBlock ix="0">Jag vill säga till Marie Wilén att Skolkommittén om ett par veckor kommer att lämna sitt första betänkande, och det betänkandet kommer att handla om just ökat föräldrainflytande. Det kommer att remissbehandlas, och regeringen har för avsikt att lägga fram en proposition i vår. Det är ju inte alltid man i tidningsartiklar skiljer på utredningsförslag och regeringens förslag. Regeringens förslag är planerat att komma under vårriksdagen.</textBlock>
  </contentBlock>
  <contentBlock ix="579" page="0">
    <textBlock ix="0">Jag finner det stimulerande att fortsätta att diskutera med Marie Wilén om demokratins vitalisering i stort och särskilt om det ökade föräldrainflytandet.</textBlock>
    <textBlock ix="1">Det finns mycket att göra på den punkten, och det är viktigt att vi fortsätter att stimulera, underlätta för och uppmuntra ett ökat föräldrainflytande i skolan.</textBlock>
  </contentBlock>
  <contentBlock ix="580" page="0">
    <textBlock ix="0">Herr talman! Det våld som finns i samhället är ett oerhört stort och tungt samhällsproblem. Jag tror att vi alla är överens om att några enkla standardlösningar inte finns - om sådana fanns skulle vi redan ha vidtagit dem. Det krävs förändringar på många områden. Särskilt allvarligt är det naturligtvis om våld, mobbning och trakasserier förekommer eller ännu värre får fotfäste i vår gemensamma skola. En första förutsättning för lärande och utveckling är att alla barn och ungdomar får känna trygghet och respekt, och det skall alla barn och ungdomar ha rätt till i den svenska skolan.</textBlock>
  </contentBlock>
  <contentBlock ix="581" page="0">
    <textBlock ix="0">Det har skett en skärpning när det gäller lagstiftning och skolans styrdokument i fråga om just arbetet mot mobbning och andra övergrepp. I det avseendet vill jag gärna ge ett erkännande till den förra regeringen, som ju befann sig i regeringsställning när de här förändringarna genomfördes.</textBlock>
  </contentBlock>
  <contentBlock ix="582" page="0">
    <textBlock ix="0">Vad är det som behöver ske ute i skolorna? Jag tror att det på många skolor behöver göras en kartläggning av vilken omfattning problemen verkligen har.</textBlock>
  </contentBlock>
  <contentBlock ix="583" page="0">
    <textBlock ix="0">Det minsta man kan kräva av en skolledning är att den faktiskt vet i vilken utsträckning mobbning, våld, trakasserier och hot förekommer på den egna skolan.</textBlock>
    <textBlock ix="1">Alla skolor är skyldiga att upprätta ett åtgärdsprogram mot mobbning. Jag tror att det är nödvändigt att ett sådant program upprättas i dialog med elever, föräldrar och alla berörda anställda på skolan. Det får inte bli en skrivbordsprodukt, utan alla skall vara delaktiga också i utformandet av ett sådant program.</textBlock>
  </contentBlock>
  <contentBlock ix="584" page="0">
    <textBlock ix="0">Jag tror att en viktig del är att det finns ett ökat samarbete mellan de vuxna som arbetar i skolan, kanske framför allt lärarna. Det krävs ett aktivt vuxenansvar, och det kommer att krävas konkreta förändringar både för att förebygga mobbning och våld och för att konkret och akut stoppa sådant när det förekommer.</textBlock>
  </contentBlock>
  <contentBlock ix="585" page="0">
    <textBlock ix="0">Det finns många goda exempel som jag som skolminister fått ta del av. Det kan handla om att man arbetar med kamratstödjare, med jourhavande kompis i varenda klass och med förändringar i skolmiljön och i lärarens sätt att organisera sig och därmed når mycket goda resultat. Det är viktigt att vi kommer ihåg alla skolor som gör ett utmärkt arbete och som just nu är inne i ett intensivt förändringsarbete och når resultat när det gäller arbetet mot mobbning och våld.</textBlock>
    <textBlock ix="1">Men för den skull måste vi fortsatt ställa krav på de skolor som ännu inte nått dit.</textBlock>
  </contentBlock>
  <contentBlock ix="586" page="0">
    <textBlock ix="0">Jag tror, liksom Margitta Edgren, att vi alla har anledning att reflektera över de våldsdåd som har inträffat i vårt samhälle. Med anledning av den debatt som förekommit, och som fortfarande förekommer, när det gäller nazisymboler, rasistpropaganda, våld och hot i skolan vill jag från denna talarstol säga att skolan aldrig någonsin stillatigande får acceptera att sådant förekommer i skolan.</textBlock>
  </contentBlock>
  <contentBlock ix="587" page="0">
    <textBlock ix="0">Skolan är ingen värdeneutral plats, och skall inte heller vara det. Skolan har till uppgift att hävda människors lika värde, respekt för varandra och tolerans.</textBlock>
    <textBlock ix="1">Skolan skall arbeta för att dessa värden utvecklas.</textBlock>
    <textBlock ix="2">Skolan får därför aldrig någonsin ducka när grundläggande demokratiska värden ifrågasätts eller hotas.</textBlock>
  </contentBlock>
  <contentBlock ix="588" page="0">
    <textBlock ix="0">Jag tror att skolans centrala roll för demokratin knappast kan överskattas. Men det är också viktigt att frågan om att värna och utveckla våra grundläggande demokratiska värderingar i samhället inte bara är en uppgift för skolan, även om skolans uppgift är stor.</textBlock>
  </contentBlock>
  <contentBlock ix="589" page="0">
    <textBlock ix="0">Vi har alla - som politiker, som medborgare, som vuxna eller som föräldrar - ett stort ansvar både för att stärka skolans roll och möjligheter i detta arbete och för det arbete som skall bedrivas på annat håll.</textBlock>
  </contentBlock>
  <contentBlock ix="590" page="0">
    <textBlock ix="0">Anf.  58  BEATRICE ASK (m) replik</textBlock>
  </contentBlock>
  <contentBlock ix="591" page="0">
    <textBlock ix="0">Herr talman! Det skarpa uttalandet om att skolan inte får ducka tycker jag att skolministern skulle tillställa landets rektorer. Jag blir väldigt bekymrad över att återkommande behöva läsa om hur man på olika håll försöker säga att det inte finns anvisningar eller försöker glida undan det civilkurage som jag tycker att den rektor gav uttryck för som köpte nya kläder till unga nazister. Sedan kan man i efterhand diskutera om åtgärden som sådan var bra. Men att man faktiskt reagerar och konkret gör något är centralt. Jag tror att skolorna behöver ha detta klart för sig.</textBlock>
  </contentBlock>
  <contentBlock ix="592" page="0">
    <textBlock ix="0">Vidare är jag överraskad och även glad över att</textBlock>
    <textBlock ix="1">Ylva Johansson så varmt talar om föräldrarnas inflytande och att hon säger att det skall komma förslag i den riktningen. Jag hoppas att den positiva inställningen också kommer till uttryck när regeringen så småningom skall arbeta med frågor som gäller de fristående skolorna med anledning av den friskoleutredning som arbetar med detta.</textBlock>
  </contentBlock>
  <contentBlock ix="593" page="0">
    <textBlock ix="0">Jag har förstått att Skolkommitténs första förslag blir en proposition till våren. Men jag har inte fått besked på de punkter där jag har en rad frågetecken, något som jag i mitt anförande inledningsvis gav uttryck för.</textBlock>
  </contentBlock>
  <contentBlock ix="594" page="0">
    <textBlock ix="0">När får vi besked om yrkeslärarutbildningen och om hur den kan moderniseras? När tar Socialdemokraterna ställning till skolstarten och grundskolans längd? Vad händer egentligen med arbetsgruppen för industriprogrammet, som faktiskt har sina problem?</textBlock>
    <textBlock ix="1">Vad tänker statsrådet göra åt de problem i den nya gymnasieskolan som artikuleras allt livligare?</textBlock>
  </contentBlock>
  <contentBlock ix="595" page="0">
    <textBlock ix="0">Jag tillhör ju inte dem som tror på en återgång till den gamla gymnasieskolan, men det finns faktiskt ett antal bekymmer som måste hanteras - och det är bråttom!</textBlock>
  </contentBlock>
  <contentBlock ix="596" page="0">
    <textBlock ix="0">Anf.  59  Statsrådet YLVA JOHANSSON (s)</textBlock>
  </contentBlock>
  <contentBlock ix="597" page="0">
    <textBlock ix="0">Herr talman! Jag instämmer i det som Beatrice</textBlock>
    <textBlock ix="1">Ask sade om att man aldrig får hänvisa till att det saknas anvisningar i arbetet för att värna och utveckla demokratin. Hur skulle det se ut i ett demokratiskt samhälle om man skyllde hot mot demokratin eller andra brister i demokratin på att det saknas anvisningar för hur man skall arbeta?</textBlock>
  </contentBlock>
  <contentBlock ix="598" page="0">
    <textBlock ix="0">Skolan lider inte brist på anvisningar, och många skolor visar på gott civilkurage och stor idérikedom när det gäller arbetet mot rasism och våld. Men det behöver spridas till fler skolor.</textBlock>
  </contentBlock>
  <contentBlock ix="599" page="0">
    <textBlock ix="0">Jag skall svara på de konkreta frågorna.</textBlock>
  </contentBlock>
  <contentBlock ix="600" page="0">
    <textBlock ix="0">När det gäller arbetsgruppen för industriprogrammet tror jag att Agneta Lundberg kommer att ge svar.</textBlock>
    <textBlock ix="1">Hon är nämligen ordförande i den arbetsgruppen.</textBlock>
  </contentBlock>
  <contentBlock ix="601" page="0">
    <textBlock ix="0">När det gäller grundskolans längd har vi i budgetpropositionen aviserat, och det gäller fortfarande, att regeringen kommer att ta ställning denna höst. Om regeringen bestämmer sig för att föreslå en tioårig grundskola kommer den propositionen under våren.</textBlock>
  </contentBlock>
  <contentBlock ix="602" page="0">
    <textBlock ix="0">Utvecklingen inom gymnasieskolan följs på flera sätt av Skolverket, av en särskild arbetsgrupp som följer kursutformningen och av en parlamentarisk kommitté där också Moderaterna finns representerade. Vi väntar nu de första resultaten av de här olika utvärderingarna och uppföljningarna. När de kommer finns det anledning att ta ställning till resultaten därav.</textBlock>
  </contentBlock>
  <contentBlock ix="603" page="0">
    <textBlock ix="0">Anf.  60  BEATRICE ASK (m) replik</textBlock>
  </contentBlock>
  <contentBlock ix="604" page="0">
    <textBlock ix="0">Herr talman! Det är riktigt att det finns flera arbetsgrupper som följer utvecklingen. Även jag får naturligtvis information om vad som sker i de olika arbetsgrupperna. Redan i våras fick vi faktiskt konkreta förslag och synpunkter. Min fråga här var om statsrådet hade dragit någon slutsats av det.</textBlock>
  </contentBlock>
  <contentBlock ix="605" page="0">
    <textBlock ix="0">Jag är litet bekymrad över rapporterna om att elever på yrkesinriktade program inte hänger med och att en del lärare propagerar för en återgång till kortare rent yrkesinriktade utbildningar. Vi måste hantera problemet för att det lyft som är idén med den nya gymnasieskolan skall kunna förverkligas. Men vi kan inte vänta hur länge som helst på alla utredningar som skall bli färdiga, utan vi måste ju tycka till.</textBlock>
  </contentBlock>
  <contentBlock ix="606" page="0">
    <textBlock ix="0">Anf.  61  Statsrådet YLVA JOHANSSON (s)</textBlock>
  </contentBlock>
  <contentBlock ix="607" page="0">
    <textBlock ix="0">Herr talman! Med den förändringstakt som finns både i samhället och i skolan är det självklart fråga om en avvägning mellan den tid som behövs för att göra ordentliga utredningar och utvärderingar och den handlingskraft som måste visas, ibland innan utredningar är klara.</textBlock>
  </contentBlock>
  <contentBlock ix="608" page="0">
    <textBlock ix="0">De problem som finns, framför allt när det gäller kärnämnena inom några av de nationella programmen, är en fråga som särskilt uppmärksammas av den parlamentariska kommittén. Just i dagarna kommer man att ha flera stora konferenser som röner stort intresse från lärare som arbetar i kärnämnena. Det skall bli mycket intressant att se vad som händer på de konferenserna.</textBlock>
  </contentBlock>
  <contentBlock ix="609" page="0">
    <textBlock ix="0">Jag är också oroad över att det finns elever som säger att de nu inte klarar undervisningen i kärnämnena. Men än mer oroad är jag kanske över att det finns lärare och skolor som inte klarar av eleverna inom de programmen.</textBlock>
  </contentBlock>
  <contentBlock ix="610" page="0">
    <textBlock ix="0">Anf.  62  MARIE WILÉN (c) replik</textBlock>
  </contentBlock>
  <contentBlock ix="611" page="0">
    <textBlock ix="0">Herr talman! Det är som skolminister Ylva Johansson säger, nämligen att föräldrar tidigare har bemötts med krav som gör att de kanske känner att de inte duger eller inte har något att tillföra i skolan. Det har ju varit en väldigt stor tidsförändring, så det är viktigt att vi hänger med.</textBlock>
  </contentBlock>
  <contentBlock ix="612" page="0">
    <textBlock ix="0">Jag har förhoppningar kring utvecklingssamtalen och den nya läroplanen, men jag är inte säker på att detta är tillräckligt. Jag har kamrater som har barn i skolan och som säger att det fortfarande är väldigt svårt att finna lyhördhet. Det går bra när det är fråga om mindre saker, men när det börjar bli kontroversiellt och när det handlar om maktförhållanden blir det genast mycket besvärligare. Därför är det viktigt att ge föräldrarna ett starkt inflytande. Ger man inte maktredskapen blir det mycket svårt att komma vidare.</textBlock>
  </contentBlock>
  <contentBlock ix="613" page="0">
    <textBlock ix="0">Jag tycker således att det är mycket positivt om det kommer förslag till våren. Jag utgår från, eller i varje fall hoppas, att de då innehåller mycket långtgående förslag.</textBlock>
  </contentBlock>
  <contentBlock ix="614" page="0">
    <textBlock ix="0">Anf.  63  Statsrådet YLVA JOHANSSON (s)</textBlock>
  </contentBlock>
  <contentBlock ix="615" page="0">
    <textBlock ix="0">Herr talman! Nej - och där har Marie Wilén rätt -</textBlock>
    <textBlock ix="1">det räcker inte med utvecklingssamtal och en ny läroplan. Det finns mycket mer att göra när det gäller föräldrars inflytande i skolan. Det är helt riktigt att föräldrar ofta släppts in för synpunkter på sådant som inte är centralt i skolan. Men föräldrar vill ha inflytande över sådant som de frågar sina barn om när barnen kommer hem från skolan. Det kan gälla följande frågor: Hur har du haft det i skolan? Trivs du i skolan? Vad har du lärt dig?</textBlock>
  </contentBlock>
  <contentBlock ix="616" page="0">
    <textBlock ix="0">Sådana frågor vill föräldrar ha ett inflytande över i skolan. Det är regeringens ambition att föräldrar skall få ett ökat inflytande över dessa områden.</textBlock>
  </contentBlock>
  <contentBlock ix="617" page="0">
    <textBlock ix="0">Jag tror också att man av utvecklingen på andra områden kan se att engagemang ofta följer av att människor får ett ökat ansvar. Regeringen återkommer i de frågorna.</textBlock>
  </contentBlock>
  <contentBlock ix="618" page="0">
    <textBlock ix="0">Anf.  64  INGER DAVIDSON (kds) replik</textBlock>
  </contentBlock>
  <contentBlock ix="619" page="0">
    <textBlock ix="0">Herr talman! Jag tycker att mycket av det som statsrådet sade i sitt anförande var bra, och jag är glad för att det sades så tydligt. T.ex. gäller det att den svenska skolan inte skall vara värdeneutral. Vi har under väldigt många år haft en oerhört tam debatt när det handlar om hur vi skall förmedla värderingar till nästa generation. Att det sägs tydligt att skolan har den rollen, att föräldrarna har den rollen och att vi alla i samhället har den rollen, är något som vi kristdemokrater i alla år har efterlyst. Jag är därför glad för att detta sades så tydligt här i talarstolen.</textBlock>
  </contentBlock>
  <contentBlock ix="620" page="0">
    <textBlock ix="0">En annan sak som också var bra är detta med att föräldrarna duger. Det är inte så konstigt att många föräldrar inte tror att de duger. I den allmänna opinionen och i debatten var budskapet under väldigt många år - det minns jag från när jag själv hade småbarn på</textBlock>
    <textBlock ix="1">70-talet: Du duger inte! Det behövs professionell personal för att ditt barn skall utvecklas på rätt sätt, för att det skall bli talutvecklat, för att det skall få social kompetens på alla andra områden osv. Det är klart att föräldrarna då inte plötsligt kan tro att de duger till att sitta och förhandla med lärare och rektorer. Det är sant att föräldrar duger, och föräldrainflytandet är en viktig del i utvecklandet av skolan.</textBlock>
  </contentBlock>
  <contentBlock ix="621" page="0">
    <textBlock ix="0">Kartläggning talade Ylva Johansson också om.</textBlock>
    <textBlock ix="1">Kommer statsrådet att ta initiativ till en  kartläggning nu, eller pågår det en sådan redan?  Jag tycker att detta är oerhört viktigt för att vi skall komma vidare när det gäller hur skolorna klarar mobbning och andra problem.</textBlock>
  </contentBlock>
  <contentBlock ix="622" page="0">
    <textBlock ix="0">Min sista fråga gäller segregationen som jag hade uppe i mitt huvudanförande. Vad är på gång där?</textBlock>
  </contentBlock>
  <contentBlock ix="623" page="0">
    <textBlock ix="0">Anf.  65  Statsrådet YLVA JOHANSSON (s)</textBlock>
  </contentBlock>
  <contentBlock ix="624" page="0">
    <textBlock ix="0">Herr talman! Jag vill börja med det sista. När det gäller arbetet mot segregation, behövs det åtgärder på många områden. När det gäller skolans område, pågår det just nu ett forsknings- och utbildningsprogram på</textBlock>
    <textBlock ix="1">Skolverket som har precis denna inriktning och vars resultat vi noga följer.</textBlock>
  </contentBlock>
  <contentBlock ix="625" page="0">
    <textBlock ix="0">Sedan gäller det kartläggning av mobbning och våld i skolorna: Det är möjligt att det skulle vara aktuellt på nationell nivå, men jag tror att det viktigaste är att skolledarna i varje skola kartlägger situationen på sin egen skola. Vi vet ju alla att skillnaderna är stora. Det spelar stor roll om man gör någonting aktivt i skolorna eller om man ännu inte har gjort det.</textBlock>
  </contentBlock>
  <contentBlock ix="626" page="0">
    <textBlock ix="0">Den kartläggningen, som sker på varje skola, tror jag är den viktigaste. Jag tror att det viktigaste som vi nu skall göra från den politiska styrnivåns sida är att på olika sätt uppmuntra initiera och stödja utvecklingen av arbetet mot mobbning, våld och trakasserier i skolan. Skolorna behöver ingjutas mod och få stöd i det arbetet.</textBlock>
  </contentBlock>
  <contentBlock ix="627" page="0">
    <textBlock ix="0">Anf.  66  INGER DAVIDSON (kds) replik</textBlock>
  </contentBlock>
  <contentBlock ix="628" page="0">
    <textBlock ix="0">Herr talman! Självklart skall varje skola kartlägga sina egna problem. Det har de också fått i uppdrag att göra. Det fick de redan under den föregående regeringen och det arbetet pågår nu. Men jag menar att</textBlock>
    <textBlock ix="1">Skolverket och regeringen också behöver få veta hur tillståndet är. Jag undrar om det inte är dags  att börja med en planmässig tillsyn också av den offentliga skolan för att vi som skall fatta beslut, som skall kunna debattera om de här frågorna och som skall gå in och stödja de vuxna i skolorna skall veta hur förhållandena är också vid de enskilda skolorna. Jag tror inte att det ena skall utesluta det andra - tvärtom!</textBlock>
  </contentBlock>
  <contentBlock ix="629" page="0">
    <textBlock ix="0">Jag skulle också önska att Ylva Johansson blev ännu tydligare i den just nu mycket aktuella debatten om nazistsymboler. Jag tycker att vi här i riksdagen skall uttala att lärare och skolledare har rätt att förbjuda denna typ av symboler i skolan.</textBlock>
    <textBlock ix="1">Jag skulle vilja ha ett tydligt uttalande från Ylva</textBlock>
    <textBlock ix="2">Johansson om det.</textBlock>
  </contentBlock>
  <contentBlock ix="630" page="0">
    <textBlock ix="0">Anf.  67  Statsrådet YLVA JOHANSSON (s)</textBlock>
  </contentBlock>
  <contentBlock ix="631" page="0">
    <textBlock ix="0">Herr talman! När det gäller det konkreta arbetet i skolan för att hävda och utveckla våra grundläggande demokratiska värderingar och att alltid reagera på och motverka nazistsymboler och andra hotande, rasistiska eller icke-demokratiska uttryck måste man använda sig av flera olika sätt på de konkreta skolorna. Jag tror att det viktiga stöd som vi kan ge är att uppmuntra det arbete som redan bedrivs på en del skolor och ingjuta mod bland dem som ännu inte bedriver det.</textBlock>
  </contentBlock>
  <contentBlock ix="632" page="0">
    <textBlock ix="0">Jag tror att det finns många olika sätt att bedriva det arbetet på. Jag tror också att det är viktigt att det bedrivs på ett sådant sätt att det har stöd av de elever och av all den personal som finns på skolan. Det skall inte enbart ske utfärdanden från skolledningen, även om denna självklart har det övergripande och avgörande ansvaret.</textBlock>
  </contentBlock>
  <contentBlock ix="633" page="0">
    <textBlock ix="0">När det sedan gäller utvärdering och tillsyn av den offentliga skolan så kan jag säga att det finns en planmässig sådan som Skolverket ansvarar för. Den kommer att ge resultat nästa gång man presenterar sin rapport som heter Bilden av skolan.</textBlock>
  </contentBlock>
  <contentBlock ix="634" page="0">
    <textBlock ix="0">Anf.  68  GUNNAR GOUDE (mp) replik</textBlock>
  </contentBlock>
  <contentBlock ix="635" page="0">
    <textBlock ix="0">Fru talman! Ylva Johansson tillgrep knepet att säga att jag inte hade läst regeringsförklaringen. Den typen av argument brukar inte komma från henne. I</textBlock>
    <textBlock ix="1">regeringsförklaringen står det när det gäller skolan:</textBlock>
    <textBlock ix="2">"När en ung människa lämnar skolan med otillräckliga kunskaper är det inte bara en katastrof för individen. Det är även ett oansvarigt resursslöseri för samhället. Målet är att alla ungdomar skall lämna skolan med tillräckliga kunskaper och färdigheter. Det kräver en gemensam skola och en kvalitetshöjning i grundskolan och  gymnasieskolan genom bl.a. förbättrade kunskaper i svenska, informationsteknik, naturvetenskap och teknik." Vidare står det i regeringsförklaringen:</textBlock>
  </contentBlock>
  <contentBlock ix="636" page="0">
    <textBlock ix="0">"Sverige skall konkurrera med välutbildad arbetskraft inom alla samhällssektorer. Kvaliteten i grundutbildningen och vuxenutbildningen är avgörande."</textBlock>
  </contentBlock>
  <contentBlock ix="637" page="0">
    <textBlock ix="0">Det är allt som står om skolan, så det var lätt att läsa upp. Det ligger en fara i att ensidigt betona kunskapskraven. Det är ju just de klumpigt utformade kunskapskraven i form av målrelaterade betyg för dem som går de yrkesförberedande programmen som är en av de stora stötestenarna. Grundskolans - och till viss del gymnasieskolans - problem är inte kunskapsproblemet. Vi måste ta upp alla de andra frågorna: demokratin, självtilliten, tryggheten, förståelsen av vars och ens plats i en världsbild som är så förvirrad som den vi har i dag.</textBlock>
  </contentBlock>
  <contentBlock ix="638" page="0">
    <textBlock ix="0">Det finns alltså många andra viktiga punkter som borde ha tagits fram i regeringsförklaringen för att denna rätt skulle ha speglat de problem som framför allt grundskolan och gymnasiet har i Sverige i dag.</textBlock>
  </contentBlock>
  <contentBlock ix="639" page="0">
    <textBlock ix="0">Så vill jag bara tillägga att när jag hör Ylva Johansson tala om de här frågorna är jag  glad att socialdemokratin rymmer många olika aspekter. Jag håller med om i stort sett allt som Ylva Johansson här säger från talarstolen.</textBlock>
  </contentBlock>
  <contentBlock ix="640" page="0">
    <textBlock ix="0">Jag kan avsluta med säga att vi är glada att det mobbningsprogram som vi gemensamt har arbetat för nu har gått igenom. Det finns ett mobbningsprogram i varje skola i Sverige.</textBlock>
  </contentBlock>
  <contentBlock ix="641" page="0">
    <textBlock ix="0">Anf.  69  Statsrådet YLVA JOHANSSON (s)</textBlock>
  </contentBlock>
  <contentBlock ix="642" page="0">
    <textBlock ix="0">Fru talman! Nej, jag sade inte till Gunnar Goude att han inte hade läst regeringsförklaringen. Men om han anklagar regeringen och regeringsförklaringen för att enbart se utbildning som någonting som gynnar företagen och tillväxten har han faktiskt lyssnat dåligt.</textBlock>
    <textBlock ix="1">Det visade sig sedan när Gunnar Goude läste ur regeringsdeklarationen att han kanske inte har gjort det.</textBlock>
  </contentBlock>
  <contentBlock ix="643" page="0">
    <textBlock ix="0">Man kan inte skilja kunskapskraven från de andra frågorna. Den elev som lämnar skolan utan tillräckliga kunskaper - vilket i sig är ett enormt problem -</textBlock>
    <textBlock ix="1">gör det i allmänhet också med ett dåligt eller knäckt självförtroende och med uppfattningen om sig själv att han eller hon  inte duger, att han eller hon inte räcker till och att lärande inte är någonting för just honom eller henne.</textBlock>
  </contentBlock>
  <contentBlock ix="644" page="0">
    <textBlock ix="0">Att reparera kunskapsbrister från grundskole- eller gymnasietiden kan vara mycket arbetskrävande och det kan ta lång tid, men att reparera ett knäckt självförtroende eller en dålig självbild kan ta hela livet. I</textBlock>
    <textBlock ix="1">det avseendet är det verkligen en katastrof för individen och ett resursslöseri för samhället.</textBlock>
  </contentBlock>
  <contentBlock ix="645" page="0">
    <textBlock ix="0">Jag tror egentligen att vi är överens om att vi kan bli bättre i den svenska skolan. Vi måste skapa en skola där ingen elev blir förlorare utan där alla får en chans att utvecklas och där alla får lägga grunden till en fortsatt utveckling. Den grunden måste till en del bestå av goda kunskaper, men möjligheten att skaffa sig goda kunskaper hänger intimt samman med klimatet i skolan, vilket självförtroende man känner, om man bemöts med respekt och om man får en chans att själv vara med och påverka och vara delaktig i sin egen utbildning.</textBlock>
  </contentBlock>
  <contentBlock ix="646" page="0">
    <textBlock ix="0">Anf.  70  GUNNAR GOUDE (mp) replik</textBlock>
  </contentBlock>
  <contentBlock ix="647" page="0">
    <textBlock ix="0">Fru talman! Tack för de orden! Det var väl bra att det blev sagt. Bristande kunskaper är alltså det sekundära problemet.</textBlock>
  </contentBlock>
  <contentBlock ix="648" page="0">
    <textBlock ix="0">Det primära problemet är alla de orsaker som finns till att elever inte kan tillägna sig de här kunskaperna. Det är hela den grupp av sociala orsaker som</textBlock>
    <textBlock ix="1">Ylva Johansson nämner. Det är kanske där som signalerna till skolorna bör sättas in, alltså inte på symtomen utan på sjukdomen.</textBlock>
  </contentBlock>
  <contentBlock ix="649" page="0">
    <textBlock ix="0">Men vi är totalt överens. Det är meningslöst att vi tar upp en debatt i den här frågan, för Miljöpartiet drar på den här punkten åt helt samma håll som Ylva</textBlock>
    <textBlock ix="1">Johansson. Socialdemokratin känner jag mig däremot litet mer tveksam inför.</textBlock>
  </contentBlock>
  <contentBlock ix="650" page="0">
    <textBlock ix="0">Anf.  71  Statsrådet YLVA JOHANSSON (s)</textBlock>
  </contentBlock>
  <contentBlock ix="651" page="0">
    <textBlock ix="0">Fru talman! Som jag sade i mitt anförande tror jag att det är viktigt att vi politiker visar att vi bryr oss om vad som händer i skolan och hur man arbetar i skolan, även om det inte är eller bör vara vår uppgift att gå in och reglera hur man skall arbeta.</textBlock>
  </contentBlock>
  <contentBlock ix="652" page="0">
    <textBlock ix="0">Ofta leder ett dåligt självförtroende hos barn och ungdomar till sämre kunskaper. Det finns också exempel där man kan se att om dåliga kunskaper, t.ex.</textBlock>
    <textBlock ix="1">läs-  och skrivsvårigheter, bemöts fel i skolan kan det få förödande konsekvenser när det gäller just självförtroende och självtillit. Här behövs ett arbete på flera plan.</textBlock>
  </contentBlock>
  <contentBlock ix="653" page="0">
    <textBlock ix="0">Anf.  72  BRITT-MARIE DANESTIG-</textBlock>
    <textBlock ix="1">OLOFSSON (v) replik</textBlock>
  </contentBlock>
  <contentBlock ix="654" page="0">
    <textBlock ix="0">Fru talman! Visserligen berörde skolministern inte vuxenutbildningen och kompetenshöjningen särskilt mycket i sitt anförande. Jag hoppas ändå att jag kan få ställa några frågor i anslutning till detta.</textBlock>
  </contentBlock>
  <contentBlock ix="655" page="0">
    <textBlock ix="0">Kompetenshöjning nämns ofta som en åtgärd mot arbetslöshet. Men i våras beslutade regeringen att drastiskt skära ned studiestödet, det s.k. svux och svuxa, till de vuxenstuderande genom att ta bort barntillägget och utan att kompensera de studerande genom höjda ersättningsnivåer.</textBlock>
  </contentBlock>
  <contentBlock ix="656" page="0">
    <textBlock ix="0">Nu skulle jag vilja fråga skolministern, som då deltog mycket aktivt i debatten, om hon har någon uppfattning om hur detta beslut har påverkat förhållandena i komvux och på folkhögskolor nu till hösten.</textBlock>
    <textBlock ix="1">Jag tänker på antalet studerande: Är de fler eller färre än föregående år? Hur har beslutet påverkat studieavbrotten, har de ökat eller minskat? Om det finns studieavbrott, vilka kan orsakerna till dessa eventuellt vara?</textBlock>
  </contentBlock>
  <contentBlock ix="657" page="0">
    <textBlock ix="0">Anf.  73  Statsrådet YLVA JOHANSSON (s)</textBlock>
  </contentBlock>
  <contentBlock ix="658" page="0">
    <textBlock ix="0">Fru talman! Jag vill protestera litet mot bilden av att regeringen så drastiskt har försämrat studiestödsmöjligheterna för dem som studerar med svux och svuxa. Trots att det har skett nedskärningar som överensstämmer med de besparingar som har gjorts inom a-kassan är svux och svuxa fortfarande ett relativt generöst studiestödssystem.</textBlock>
  </contentBlock>
  <contentBlock ix="659" page="0">
    <textBlock ix="0">Borttagandet av barntillägget har självklart inneburit stora svårigheter för många av dem som hade det stödet tidigare. Men vi måste också komma ihåg att det är en stödform som inte har någon motsvarighet i andra system som ligger på samma nivå som svux och svuxa. Jag tänker särskilt på a-kassan. Regeringen har faktiskt sett till att många fler har kunnat få del av studiestödet med svux och svuxa just för att fler skall kunna delta i vuxenutbildning och kompetenshöjning.</textBlock>
  </contentBlock>
  <contentBlock ix="660" page="0">
    <textBlock ix="0">Frågan om statistik över vad som har hänt efter de förändringar som har gjorts, om det har blivit fler eller färre studerande, går ännu inte att svara säkert på, eftersom just innevarande vecka, vecka 41, är mätvecka för komvux. Det är denna vecka man mäter hur stort deltagandet är och hur många studerande det finns. Först efter det kan vi svara säkert.</textBlock>
  </contentBlock>
  <contentBlock ix="661" page="0">
    <textBlock ix="0">Vi kan få indikationer på detta genom att se hur studiestöd fördelas och utbetalas. Om man tittar på de indikationerna tycks det inte vara så som en del har befarat, att det skulle ha blivit en mindre andel kvinnor som tar del av svux och svuxa och därmed också deltar i utbildning. Säkert kommer vi inte att veta detta förrän vi har undersökt vilka som faktiskt deltar i utbildning.</textBlock>
  </contentBlock>
  <contentBlock ix="662" page="0">
    <textBlock ix="0">Anf.  74  BRITT-MARIE DANESTIG-</textBlock>
    <textBlock ix="1">OLOFSSON (v) replik</textBlock>
  </contentBlock>
  <contentBlock ix="663" page="0">
    <textBlock ix="0">Fru talman! Jag skulle vilja säga så här till skolministern: Med a-kassa behöver man inget barntillägg, för då är man hemma med sina barn. Svux och svuxa innebar ett barntillägg på 1 000 kr, och jag kallar faktiskt borttagandet av det ganska drastiska försämringar. 1 000 kr i månaden per barn är för många väldigt mycket pengar.</textBlock>
  </contentBlock>
  <contentBlock ix="664" page="0">
    <textBlock ix="0">Jag skulle vilja ge skolministern några små bilder.</textBlock>
    <textBlock ix="1">Jag tycker nämligen att det här är en mycket viktig fråga, och jag har vänt mig till några kommuner och frågat både folkhögskolor och komvux hur det ser ut.</textBlock>
    <textBlock ix="2">Jag gör inget anspråk på att det här skall vara någon vetenskaplig undersökning, men det kanske kan ge några bilder.</textBlock>
  </contentBlock>
  <contentBlock ix="665" page="0">
    <textBlock ix="0">Låt mig få berätta från Eskilstuna, en kommun med 90 000 invånare, låg utbildningsnivå, lågt löneläge, 20 % invandrare och allmänt ansedd som socialt tung. Den här hösten har nedgången i grundutbildningen varit mycket stor hos komvux, ca 20 % fler avhopp sker varje dag. Det är på grund av barntilläggets borttagande, och det drabbar särskilt de ensamstående kvinnorna.</textBlock>
  </contentBlock>
  <contentBlock ix="666" page="0">
    <textBlock ix="0">Från Gävle: Totalt sett har det inte blivit färre studerande, men medelåldern har sjunkit. Det är en tendens som tydligt visar sig bland de 30 kommuner jag varit i kontakt med. Rektorn och studievägledarna anser att avhoppen har blivit fler än normalt och att ekonomin är orsaken. Visserligen saknar man detaljerad statistik, men förlorarna i det nya systemet anser man är de ensamstående föräldrarna.</textBlock>
  </contentBlock>
  <contentBlock ix="667" page="0">
    <textBlock ix="0">Uppgifterna från en liten kommun, Nordsjö kommun, visar att antalet studerande har gått ned med</textBlock>
    <textBlock ix="1">50 %, vilket helt beror på det minskade studiestödet.</textBlock>
    <textBlock ix="2">Dessutom avstod en del från att söka utbildning vid komvux då det redan hade framkommit att barntillägget skulle tas bort.</textBlock>
  </contentBlock>
  <contentBlock ix="668" page="0">
    <textBlock ix="0">I en bygd med så stor arbetslöshet, 225 stycken öppet arbetslösa i en kommun med 4 995 personer, är det här mycket svårt.</textBlock>
  </contentBlock>
  <contentBlock ix="669" page="0">
    <textBlock ix="0">Jag skulle kunna fortsätta med kommun efter kommun, Simrishamn, Örebro, osv. Svaren härifrån är entydiga.</textBlock>
  </contentBlock>
  <contentBlock ix="670" page="0">
    <textBlock ix="0">Anf.  75  Statsrådet YLVA JOHANSSON (s)</textBlock>
  </contentBlock>
  <contentBlock ix="671" page="0">
    <textBlock ix="0">Fru talman! Vi vet ju att vi har stora skillnader mellan olika människor i vårt land och att det finns ganska stora klyftor i de levnadsförhållanden som man har att leva under också i vårt land. Det innebär bl.a. att många ensamstående familjer, framför allt kvinnor som har ett eller fler barn, lever under knappa förhållanden. Särskilt gäller detta om man innan man börjar studera antingen inte har haft någon fast inkomst under lång tid eller har haft en mycket låg inkomst, kanske beroende på deltidsarbete.</textBlock>
  </contentBlock>
  <contentBlock ix="672" page="0">
    <textBlock ix="0">Dessa familjer lever redan och har länge levt på marginalen. För de familjerna har naturligtvis borttagandet av barntillägget i vissa fall kunnat ge ganska svåra effekter. Regeringen har därför tillsatt en särskild arbetsgrupp som tittar på förhållandena för de ensamstående kvinnor med barn som det framför allt handlar om.</textBlock>
  </contentBlock>
  <contentBlock ix="673" page="0">
    <textBlock ix="0">Men det är inte i första hand en fråga som bör lösas inom ramen för studiestödssystemet, utan genom andra delar av politiken.</textBlock>
  </contentBlock>
  <contentBlock ix="674" page="0">
    <textBlock ix="0">Anf.  76  MARGITTA EDGREN (fp) replik</textBlock>
  </contentBlock>
  <contentBlock ix="675" page="0">
    <textBlock ix="0">Fru talman! Får jag börja med att instämma i vad</textBlock>
    <textBlock ix="1">Beatrice Ask sade i sitt anförande, att det skulle vara intressant att i en allmänpolitisk debatt få diskutera utbildning och skolpolitik tillsammans med andra framtidsfrågor och inte allra sist på en fredag.</textBlock>
  </contentBlock>
  <contentBlock ix="676" page="0">
    <textBlock ix="0">Jag vill naturligtvis hålla med Ylva Johansson om, och det gör väl alla här, att det inte finns några enkla lösningar för det vi nu diskuterar: innehållet i skolan, demokrati och uppfostran till en människosyn som vi vill se i framtiden. Den knappen finns inte.</textBlock>
  </contentBlock>
  <contentBlock ix="677" page="0">
    <textBlock ix="0">Det ser vi inte minst av den skrift vi fick i veckan som gick från Forskningsrådsnämnden, Det obegripliga våldet. Där finns många artiklar som just visar på att det är mångfacetterat, att det har olika ursprung och orsaker och att det också måste hanteras och bemötas på många olika sätt.</textBlock>
  </contentBlock>
  <contentBlock ix="678" page="0">
    <textBlock ix="0">Jag tycker att det litet grand har vuxit fram att det skulle finnas ett motsatsförhållande mellan att ha ordentliga kunskaper och att ha alla de andra värden vi diskuterar. Det tror jag är viktigt att vi klargör. I</textBlock>
    <textBlock ix="1">dag kanske man på vissa skolor avsätter alltför mycket energi och tid för att diskutera och undervisa i de rena kunskapsämnena och avsätter för litet tid för det vi nu talar om, hur de ungdomar och barn vi har blir medborgare i det samhälle som vi vill se i framtiden.</textBlock>
  </contentBlock>
  <contentBlock ix="679" page="0">
    <textBlock ix="0">Sedan pratade vi också om föräldrar som tillgång.</textBlock>
    <textBlock ix="1">Ja, attityderna är verkligen annorlunda i dag. Min lilla</textBlock>
    <textBlock ix="2">Disa, mitt barnbarn, har just börjat skolan. Jag, som farmor, har redan varit i hennes skola fyra fem gånger. För 20-25 år sedan, när mina barn började, väntade man på att bli kallad.</textBlock>
  </contentBlock>
  <contentBlock ix="680" page="0">
    <textBlock ix="0">Jag vill upprepa min fråga till Ylva Johansson:</textBlock>
    <textBlock ix="1">Vet alla föräldrar om att skolan i dag är öppen för besök och för aktivt deltagande? Jag tror faktiskt inte det.</textBlock>
  </contentBlock>
  <contentBlock ix="681" page="0">
    <textBlock ix="0">Anf.  77  Statsrådet YLVA JOHANSSON (s)</textBlock>
  </contentBlock>
  <contentBlock ix="682" page="0">
    <textBlock ix="0">Fru talman! Som Margitta Edgren säkert är medveten om kan jag inte svara för vad alla föräldrar vet.</textBlock>
    <textBlock ix="1">Men jag tror att det behövs ytterligare insatser för att ingjuta mod i föräldrar att ta sin del av ansvaret i skolan. Det behövs också ytterligare information.</textBlock>
  </contentBlock>
  <contentBlock ix="683" page="0">
    <textBlock ix="0">Regeringen har anslagit särskilda medel till föreningen Hem och skola just när det gäller information till alla föräldrar om vad de nya läroplanerna och det nya styrsystemet i skolan innebär. Det är en förutsättning för att man skall kunna vara delaktig, dock inte den enda.</textBlock>
  </contentBlock>
  <contentBlock ix="684" page="0">
    <textBlock ix="0">Anf.  78  MARGITTA EDGREN (fp) replik</textBlock>
  </contentBlock>
  <contentBlock ix="685" page="0">
    <textBlock ix="0">Fru talman! Det är ju bra. Men vore det inte en vits med att det, nu när vi har så stora förväntningar på föräldrarna och när det är så genomgripande förändringar på gång, gick ut information direkt från departementet eller från Skolverket till alla som är berörda?</textBlock>
  </contentBlock>
  <contentBlock ix="686" page="0">
    <textBlock ix="0">Anf.  79  TORGNY DANIELSSON (s)</textBlock>
  </contentBlock>
  <contentBlock ix="687" page="0">
    <textBlock ix="0">Fru talman! Vår grundskola är en av samhällets största mötesplatser. Dit kommer dagligen över en miljon barn och vuxna. Dessutom är det en nästan lika stor grupp av föräldrar som är mer eller mindre delaktiga och påverkade av det som händer i skolan.</textBlock>
    <textBlock ix="1">Kvaliteten på och innehållet i dessa möten och händelser i skolan är viktiga för mig som individ - eller som elev - men det påverkar naturligtvis även utvecklingen av framtidens samhälle, arbetsliv och de tillväxtmöjligheter som finns för näringslivet.</textBlock>
  </contentBlock>
  <contentBlock ix="688" page="0">
    <textBlock ix="0">De upplevelser, kunskaper och värderingar som jag som barn får med mig från skolan ut i samhället har en avgörande betydelse för hur jag kommer att hantera olika situationer som jag ställs inför, både som barn och senare som vuxen. Det innehåll som skolans vardag har bidrar till att forma den roll i och den relation till samhället som jag kommer att ha senare i livet.</textBlock>
  </contentBlock>
  <contentBlock ix="689" page="0">
    <textBlock ix="0">Frågan är: Kommer jag att bli en samhällsbyggare, eller kommer jag att bli en värsting, som otrygg, osäker och full av vanmakt kommer att ägna mig åt kriminalitet, vandalisering och knivslagsmål?</textBlock>
  </contentBlock>
  <contentBlock ix="690" page="0">
    <textBlock ix="0">Det stora flertalet av oss går, och har gått, igenom skolan med stort utbyte och med stor glädje. Där har vi mött både vuxna och kamrater som på olika sätt har bidragit till att vi utvecklats till att bli harmoniska och trygga, att vi har fått självtillit och till att vi har utvecklat sociala kompetenser, språk, förmåga till inlärning och mycket mera. Detta har gjort det möjligt för oss att växa som människor.</textBlock>
  </contentBlock>
  <contentBlock ix="691" page="0">
    <textBlock ix="0">Skolan har på olika sätt bidragit till att ge oss en fördjupad livskvalitet och en grund för ett livslångt lärande. För andra, om än en betydligt mindre grupp, har skolan varit ett misslyckande och utgjort en grund för ett livslångt lidande. För det innebär ett handikapp och ett lidande att inte ha kunnat förvärva de grundläggande kunskaperna och färdigheterna som grundskolan kan och skall bidra till att utveckla. Problemen och lidandet kan komma att bli livslångt då man t.ex.</textBlock>
    <textBlock ix="1">som lågutbildad ständigt riskerar att ställas utanför när man söker arbete.</textBlock>
  </contentBlock>
  <contentBlock ix="692" page="0">
    <textBlock ix="0">De som riskerar att slås ut får inte lämnas åt sitt öde med motiveringen att de är svaga eller bråkiga eller att medelprestationsresultatet för klassen ju ändå är bra. Skolan har en skyldighet att anpassa sina resurser så att den kan tillmötesgå varje barns behov.</textBlock>
  </contentBlock>
  <contentBlock ix="693" page="0">
    <textBlock ix="0">Resurserna behöver inte alltid handla om mera pengar, utan de kan lika gärna innebära ett bättre utnyttjande av all personal inom skolan, att tillföra nya yrkesgrupper, att se eleverna som resurser för varandra eller en ökad föräldramedverkan.</textBlock>
  </contentBlock>
  <contentBlock ix="694" page="0">
    <textBlock ix="0">Fru talman! Framtidens arbetsmarknad innebär att vi ständigt måste inhämta nya kunskaper för att kunna vara kvalificerade för nya arbetsuppgifter. Vi riskerar att få ökade klassklyftor mellan dem som har och dem som inte har förutsättningarna att utvecklas i takt med arbetsmarknadens krav.</textBlock>
  </contentBlock>
  <contentBlock ix="695" page="0">
    <textBlock ix="0">Vi riskerar också att få svårigheter att försörja de delar av näringslivet som efterfrågar kvalificerad kompetens som bygger på högre utbildning. Därigenom kan vi förlora många möjligheter till tillväxt i näringslivet, en tillväxt som vi så väl behöver för att kunna utveckla välfärden.</textBlock>
  </contentBlock>
  <contentBlock ix="696" page="0">
    <textBlock ix="0">Redan i dag kan vi se att antalet kvalificerade lediga arbeten är fyra till fem gånger fler än antalet kompetenta nytillträdande arbetssökanden. Mycket av den återkommande yrkesmässiga kompetensutvecklingen kommer företagen själva att bedriva eller som uppdragsutbildning. Detta ställer stora krav på att deras medarbetare har goda förutsättningar för inlärning. Arbetsgivarna vill ha anställda som har god förmåga att uttrycka sig muntligt och skriftligt, som kan läsa och förstå instruktioner - helst även på engelska - och som kan göra beräkningar. Men det som kanske är mest intressant är att de anställda har förmåga att arbeta såväl självständigt och ta ansvar som att de kan samarbeta med flera enskilt eller som deltagare i grupper.</textBlock>
  </contentBlock>
  <contentBlock ix="697" page="0">
    <textBlock ix="0">En plan för ett nationellt kunskapslyft behövs, och det är viktigt att den har en långsiktig ambition.</textBlock>
    <textBlock ix="1">Grunden för ett livslångt lärande läggs i dag i grundskolan för dem som skall vara yrkesverksamma in på</textBlock>
    <textBlock ix="2">2050-talet. Det är en spännande utmaning för skolan där det gäller att vara lyhörd och att ständigt diskutera innehåll och kvalitet.</textBlock>
  </contentBlock>
  <contentBlock ix="698" page="0">
    <textBlock ix="0">Skolan behöver enligt min mening tillföras mer av kompetens och metoder som inriktas på elevernas personliga utveckling och sociala förmåga. Det handlar om att vidareutveckla en pedagogik som utifrån att sätta det enskilda barnet i centrum stimulerar till att det aktivt använder sina resurser och förmågor till att bli herre över sin egen vardag - i hemmet, i skolan och ute i samhället - och därmed också över sin egen inlärning.</textBlock>
  </contentBlock>
  <contentBlock ix="699" page="0">
    <textBlock ix="0">Elevers och föräldrars möjlighet till delaktighet och ansvar är en resurs som skolan inte har råd att undvara. Därför är det viktigt att metoder utvecklas för detta. Förskolan har i dag redan lång erfarenhet, och det är därför spännande att följa effekterna av de olika integrationer mellan förskola och grundskola som görs på olika håll i landet.</textBlock>
  </contentBlock>
  <contentBlock ix="700" page="0">
    <textBlock ix="0">Höjningen av kvaliteten i grundskolan och ambitionen att skapa ett nationellt kunskapslyft för tillväxt hör enligt min mening intimt samman. Det är därför viktigt att de kommittéer som nu arbetar -</textBlock>
    <textBlock ix="1">"Kommittéen om det inre arbetet i skolan" och kommittén "Ett nationellt kunskapslyft för vuxna" -</textBlock>
    <textBlock ix="2">stimulerar varandra och skapar en övergripande samsyn.</textBlock>
  </contentBlock>
  <contentBlock ix="701" page="0">
    <textBlock ix="0">Fru talman! Vi ser med spänning fram emot att få ta del av dessa kommittéers arbete.</textBlock>
  </contentBlock>
  <contentBlock ix="702" page="0">
    <textBlock ix="0">Anf.  80  MARGITTA EDGREN (fp) replik</textBlock>
  </contentBlock>
  <contentBlock ix="703" page="0">
    <textBlock ix="0">Fru talman! Torgny Danielsson talade om att det kanske inte alltid behövdes mera pengar. Då skall vi komma ihåg att riksdagen anslår i genomsnitt 20 % av de pengar som skolan använder. Resten, dvs. 80 %, utgörs av kommunala medel. Det är alltså de kommunala politikerna som måste våga och vilja att prioritera skolan. Något tjusigt kommunalt bygge får kanske stryka på foten för att skolan behöver mera pengar för att nå de mål som vi alla är överens om. Då måste kanske också vi som sitter här som skolpolitiker på heltid vara de modeller och stöd för våra kommunalpolitiker som de tydligen behöver. Jag vill att vi inte skall glömma bort att det förhåller sig så.</textBlock>
  </contentBlock>
  <contentBlock ix="704" page="0">
    <textBlock ix="0">Anf.  81  TORGNY DANIELSSON (s) replik</textBlock>
  </contentBlock>
  <contentBlock ix="705" page="0">
    <textBlock ix="0">Fru talman! Det är riktigt som Margitta Edgren säger, att det är betydelsefullt att vi kan utgöra ett stöd för de kommunalpolitiker som finns ute i skolstyrelser och i barn- och ungdomsnämnder. Men de absolut viktigaste möjligheterna som vi kan ge dem är att vi på ett aktivt sätt arbetar för att skapa ökad sysselsättning och därmed ökar ju också skattebasen för kommunerna. Då får de mera pengar att fördela över huvud taget.</textBlock>
  </contentBlock>
  <contentBlock ix="706" page="0">
    <textBlock ix="0">Anf.  82  NILS-ERIK SÖDERQVIST (s)</textBlock>
  </contentBlock>
  <contentBlock ix="707" page="0">
    <textBlock ix="0">Fru talman! Jag vill börja med att citera Sandro</textBlock>
    <textBlock ix="1">Key Åberg: "De som gått före dig går också i dig ...</textBlock>
    <textBlock ix="2">Hur kan du välja din framtid om du inte väljer ditt förflutna"</textBlock>
  </contentBlock>
  <contentBlock ix="708" page="0">
    <textBlock ix="0">Det var genom folkbildning och självorganisering som folkflertalet växte i delaktighet och kunskap. Det var detta verktyg i verkstygslådan som så aktivt bidrog till byggandet av folkhemmet och den svenska välfärden.</textBlock>
  </contentBlock>
  <contentBlock ix="709" page="0">
    <textBlock ix="0">Det är nu dags att slipa upp verktyget, inte för att gräva ner oss i de förflutnas mossa och bli de beståendes försvarare utan för att möta ett föränderligt samhälle som i dag genomgår en strukturförening och arbetslöshet som vi inte upplevt sedan 30-talet.</textBlock>
  </contentBlock>
  <contentBlock ix="710" page="0">
    <textBlock ix="0">Det är därför viktigare än någonsin att vi nu åstadkommer en nationell samling kring ett långsiktigt och uthålligt program för bildning, kunskap och kompetens.</textBlock>
  </contentBlock>
  <contentBlock ix="711" page="0">
    <textBlock ix="0">Jag är övertygad om att det är många orter och regioner i vårt land som med ett sådant program i händerna skulle åstadkomma regional utveckling, tillväxt och på sikt arbete åt alla. En sådan är min egen hemregion fyrstad och Dalsland.</textBlock>
  </contentBlock>
  <contentBlock ix="712" page="0">
    <textBlock ix="0">Fru talman! I januari i år talade jag om fyrstad som en region i vårt land som drabbats hårdast av öppen arbetslöshet. På några år försvann 14 000 jobb.</textBlock>
    <textBlock ix="1">När man nu tittar på gruppen långtidsarbetlösa är läget dramatiskt. I fyrstad har på bara ett år antalet långtidsarbetslösa ökat med 20 % för att nu vara närmare 4 000 personer. Detta går helt på tvärs med den nationella utveckling som ju uppvisar en viss minskning av långtidsarbetslösheten. Också ungdomsarbetslösheten är vid en nationell jämförelse mycket hög i fyrstadsregionen.</textBlock>
  </contentBlock>
  <contentBlock ix="713" page="0">
    <textBlock ix="0">Fyrstad som av tradition tillhört Sveriges starkaste industriregioner har i dag en avancerad industriell kompetens men också en allt större grupp arbetslösa som saknar yrkesutbildning.</textBlock>
  </contentBlock>
  <contentBlock ix="714" page="0">
    <textBlock ix="0">Skall vi klara av att hävda oss som industrination och industriregion, måste många fler kvinnor få gedigna kunskaper inom teknik och naturvetenskap.</textBlock>
    <textBlock ix="1">Skall vi någonsin uppnå jämställdhet mellan män och kvinnor, måste kvinnorna bryta in på mansdominerade yrkesområden och tvärtom. Teknikstugan i Alingsås är ett bra exempel på hur man kan öka kvinnornas teknikintresse.</textBlock>
  </contentBlock>
  <contentBlock ix="715" page="0">
    <textBlock ix="0">I vår region är det fler som saknar eftergymnasiala studier än i landet i dess helhet. Gruppen människor som enbart genomgått folkskola eller grundskola är större i vår region.</textBlock>
  </contentBlock>
  <contentBlock ix="716" page="0">
    <textBlock ix="0">Koncentrationen till få produkter, företag och branscher är tillsammans med omfattande utslagning av arbetsintensiv verksamhet en av huvudanledningarna till den mycket svåra arbetsmarknadspolitiska situationen.</textBlock>
  </contentBlock>
  <contentBlock ix="717" page="0">
    <textBlock ix="0">Fru talman! Det är därför glädjande att kunna konstatera att strukturprogrammet för mål 2-regionen fyrstad nu har godkänts av EU-kommissionen. Särskilt roligt är det naturligtvis att fyrstads strukturprogram har fått EU-kommissionens omnämnande som ett av de bästa programmen som kommit in till EU.</textBlock>
  </contentBlock>
  <contentBlock ix="718" page="0">
    <textBlock ix="0">Dessutom skall nämnas att norra Bohuslän och</textBlock>
    <textBlock ix="1">Dalsland, som gränsar till fyrstadsregionen, också har godkänts som mål 5 b. Regionen berörs också av mål</textBlock>
    <textBlock ix="2">5 a, 3 och 4.</textBlock>
  </contentBlock>
  <contentBlock ix="719" page="0">
    <textBlock ix="0">Även om strukturprogrammen kommer att bidra till ökad kompetens och kunskap, kan inte enbart strukturprogrammen åstadkomma det långsiktiga och nödvändiga kunskapslyftet för regionen. Fyrstad är med sin höga arbetslöshet nu den mest drabbade regionen bland alla stödområden i landet. Här behövs därför strukturprogrammen kompletteras med ett program för en långsiktig och uthållig satsning på bildning, kunskap och kompetens.</textBlock>
  </contentBlock>
  <contentBlock ix="720" page="0">
    <textBlock ix="0">Fru talman! I min hemregion fyrstad och Dalsland finns, som på många andra håll, det fria och frivilliga folkbildningsarbetet representerat av bl.a. studieförbund och folkhögskolor. Dessa bildningsorganisationer kan spela en betydligt större roll än hittills för att höja den allmänna bildnings- och kunskapsnivån och därmed förbereda för högre studier. Här behöver kortsiktiga arbetsmarknadspolitiska åtgärder ersättas med ett nationellt långsiktigt och uthålligt bildningsoch kunskapslyft.</textBlock>
  </contentBlock>
  <contentBlock ix="721" page="0">
    <textBlock ix="0">I regeringsförklaringen markerades att distansutbildning och informationsteknik skall utnyttjas för att öka tillgänglighet och kvalitet. Högskolans roll för fortbildning och vidareutbildning skall vidgas och kvaliteten stärkas. Fyrstadsregionens kunskapsbehov och HTU:s, Högskolan Trollhättan Uddevalla, erfarenheter och nära kontakter med arbetslivet, kommunerna och länsstyrelserna ger högskolan goda förutsättningar att klara ett sådant uppdrag. Bl.a. kan nämnas att HTU byggt upp ett avancerat system för distansutbildning med hjälp av telebildteknik. Högskolan har sedan starten 1990 byggt upp en god grund för att utveckla en regionalt förankrad högskola med kvalitet. HTU är en av landets minsta högskolor och kan inte spela den roll som förväntas i regionen. Därför måste resurser för högre utbildning och forskning nu fördelas på ett sådant sätt att högskolan i fyrstad får samma förutsättningar som övriga mindre högskolor.</textBlock>
  </contentBlock>
  <contentBlock ix="722" page="0">
    <textBlock ix="0">I dag pågår en diskussion om att anordna yrkeshögskoleutbildningar. Motivet för detta är viktigt.</textBlock>
    <textBlock ix="1">Men en ny organisation bör enligt min uppfattning inte byggas upp för en sådan utbildning, utan ett sådant uppdrag bör i stället åläggas den nuvarande högskoleorganisationen. Om en försöksverksamhet övervägs kan fyrstads högskola vara väl lämpad för en sådan. HTU har flerårig erfarenhet av s.k. COOP-</textBlock>
    <textBlock ix="2">utbildningar, dvs. en varvad teoretisk utbildning med företagsförlagd och företagsfinansierad praktik.</textBlock>
  </contentBlock>
  <contentBlock ix="723" page="0">
    <textBlock ix="0">Vårdhögskolan är en annan utbildning som har stor betydelse. Jag vill lyfta fram två ting från fyrstadsregionen som har både regional och nationell betydelse. Det ena är samverkansformen mellan Bohuslandstingets vårdhögskola i Uddevalla och Älvsborgs läns landstings vårdhögskola i Vänersborg. Det andra är erfarenheterna från ett spännande program i hälsovetenskap som ger 120 universitetspoäng.</textBlock>
  </contentBlock>
  <contentBlock ix="724" page="0">
    <textBlock ix="0">Slutligen, fru talman, vill jag också nämna Stenebyskolan i Dalsland. Det är en fristående konsthanverksskola med kompetens och kvalitet som nu bör ges möjligheter och förutsättningar att organiseras som högskoleutbildning.</textBlock>
  </contentBlock>
  <contentBlock ix="725" page="0">
    <textBlock ix="0">I fyrstad och Dalsland finns en bildnings- och kunskapsvision. Regionen kan klara kompetenslyftet om vi nationellt är beredda att sjösätta ett uthålligt och brett program för bildning, kunskap och kompetens.</textBlock>
  </contentBlock>
  <contentBlock ix="726" page="0">
    <textBlock ix="0">Anf.  83  MAJLÉNE WESTERLUND</textBlock>
    <textBlock ix="1">PANKE (s)</textBlock>
  </contentBlock>
  <contentBlock ix="727" page="0">
    <textBlock ix="0">Fru talman! Tillväxt är ett ord som under årens lopp blivit hemtamt i detta rum och som i denna allmänpolitiska debatt studsat från vägg till läktare, ekat ur mikrofonerna och ofta förekommit i protokollssidor och tidningsblad.</textBlock>
  </contentBlock>
  <contentBlock ix="728" page="0">
    <textBlock ix="0">Tillväxt är att växa, att växa till, att växa till sig, att ge varje människa rätt och möjlighet att växa, utvecklas och att välja bland de oändliga möjligheter till ständig förnyelse, vidareutveckling och kunskap som dagens samhälle erbjuder. Det är för mig tillväxtens innersta väsen och källan till ett samhälles blomstring och livskraft.</textBlock>
  </contentBlock>
  <contentBlock ix="729" page="0">
    <textBlock ix="0">Alla analyser som gjorts och görs kring framtiden mynnar gemensamt i ett enormt behov av och krav på nya kunskaper, nya erfarenheter och ny kompetens, som vi behöver för att kunna garantera hela samhällets tillväxt.</textBlock>
  </contentBlock>
  <contentBlock ix="730" page="0">
    <textBlock ix="0">Mitt i denna värdegemenskap vad gäller tron på kunskap och kompetens som den viktigaste faktorn för en framtida tillväxt låter vi begåvning och viktiga erfarenheter gå förlorade genom den sociala snedrekrytering till högre studier som fortfarande är så markant och vanlig att den kan uppfattas som accepterad och naturlig.</textBlock>
  </contentBlock>
  <contentBlock ix="731" page="0">
    <textBlock ix="0">Det har alltid funnits problem och brister i vårt utbildningsväsende. Men med de krav som samhället i dag ställer på både kvantitet och kvalitet vad gäller utbildning växer bristen till en belastning, vilken bromsar den utveckling mot kunskapssamhället som vi alla ser som nödvändig för fortsatt och utvecklad välfärd.</textBlock>
  </contentBlock>
  <contentBlock ix="732" page="0">
    <textBlock ix="0">Denna snedrekrytering bromsar också alltför många enskilda människors möjligheter att nå den trygghet som följer av att man känner att man utvecklas i den takt som krävs för att kunna stanna kvar på en arbetsmarknad, där omställning och förnyelse är ledorden.</textBlock>
  </contentBlock>
  <contentBlock ix="733" page="0">
    <textBlock ix="0">Samtidigt ökar denna sociala snedrekrytering klyftan mellan de grupper som i generation efter generation varit i utvecklingens centrum och de grupper som i generation efter generation tenderar att komma allt längre bort från detta centrum.</textBlock>
  </contentBlock>
  <contentBlock ix="734" page="0">
    <textBlock ix="0">Utredningen Ursprung och utbildning - social snedrekrytering till högre studier, som publicerades</textBlock>
    <textBlock ix="1">1993, har gett ett mycket gott signalement på detta problem.</textBlock>
  </contentBlock>
  <contentBlock ix="735" page="0">
    <textBlock ix="0">Den sociala snedrekryteringen ser enligt denna utredning ut på följande sätt:</textBlock>
  </contentBlock>
  <contentBlock ix="736" page="0">
    <textBlock ix="0">Bland barn till högre tjänstemän fortsätter ca 45 %</textBlock>
    <textBlock ix="1">till traditionella universitetsstudier och ca 55 % till högskolestudier. Bland barn till okvalificerade arbetare fortsätter 7 % till traditionella universitetsstudier och 13 % till högskolestudier.</textBlock>
  </contentBlock>
  <contentBlock ix="737" page="0">
    <textBlock ix="0">Detta samband mellan socialt ursprung och utbildning är i stort sett detsamma oberoende av kön.</textBlock>
    <textBlock ix="1">Detta samband är i stort sett detsamma oberoende av bostadsort, oberoende av nationalitet och oberoende av om det funnits en eller två föräldrar i familjen. Ja, detta samband är i stort sett detsamma även oberoende av tidigare skolprestationer.</textBlock>
  </contentBlock>
  <contentBlock ix="738" page="0">
    <textBlock ix="0">Fru talman! I våras stod jag i denna talarstol och talade mig varm för ökad jämställdhet i utbildning och forskning. Jag tycker att det nu är dags att starta debatten om hur vi på sikt skall kunna minska den sociala snedrekryteringen till högre studier. Jag tror att vi i den debatten kommer att röra vid grundförutsättningarna för ett livslångt lärande omfattande alla.</textBlock>
    <textBlock ix="1">Det tror jag blir en mycket viktig del i tillväxtdebatten.</textBlock>
  </contentBlock>
  <contentBlock ix="739" page="0">
    <textBlock ix="0">Anf.  84  SONJA  FRANSSON (s)</textBlock>
  </contentBlock>
  <contentBlock ix="740" page="0">
    <textBlock ix="0">Fru talman! Sverige befinner sig i ett skede av snabb strukturomvandling. På kort tid har vi tagit steget in i ett kompetenssamhälle, där det är mycket svårt för den som saknar specialutbildning och kvalificerad erfarenhet att få ett jobb.</textBlock>
  </contentBlock>
  <contentBlock ix="741" page="0">
    <textBlock ix="0">Ny teknik och nya produktions- och organisationsformer gör att de som är lyckliga nog att ha ett jobb ständigt måste vidareutbildas för att hänga med i utvecklingen.</textBlock>
  </contentBlock>
  <contentBlock ix="742" page="0">
    <textBlock ix="0">Den snabba förändringstakten ökar riskerna för utslagning med personliga tragedier och stora kostnader för företag och samhälle som följd.</textBlock>
  </contentBlock>
  <contentBlock ix="743" page="0">
    <textBlock ix="0">Statistiken talar sitt tydliga språk. Under perioden</textBlock>
    <textBlock ix="1">1987-1993, alltså under sex års tid, försvann drygt</textBlock>
    <textBlock ix="2">700 000 jobb för personer med högst nioårig utbildning och ytterligare 100 000 jobb för personer med högst tvåårigt gymnasium. Under samma tid tillkom</textBlock>
    <textBlock ix="3">175 000 jobb för personer med akademisk utbildning.</textBlock>
    <textBlock ix="4">Detta ger en koncentrerad bild av de senaste årens enorma strukturomvandling inom både privat och offentlig sektor. Som exempel kan nämnas att andelen kortutbildade inom offentlig sektor i flera län har minskat med hela 40 %.</textBlock>
  </contentBlock>
  <contentBlock ix="744" page="0">
    <textBlock ix="0">Kompetenströskeln för att komma in i arbetslivet har drastiskt höjts på några få år. 1989 fick 72 % av eleverna från gymnasieskolans sociala linje jobb direkt efter skolan. 1993 hade siffran sjunkit till 12 %.</textBlock>
    <textBlock ix="1">Det går inte längre att välja gymnasieinriktning enbart efter intresse och hoppas på att arbetsmarknaden står öppen.</textBlock>
  </contentBlock>
  <contentBlock ix="745" page="0">
    <textBlock ix="0">Studievägledare och arbetsförmedlare har ett stort ansvar för att ge eleverna korrekt information om vilka utbildningar som leder till jobb på framtidens arbetsmarknad. Högskoleverket, Skolverket och AMS</textBlock>
    <textBlock ix="1">måste samordna och förbättra sin information på detta område.</textBlock>
  </contentBlock>
  <contentBlock ix="746" page="0">
    <textBlock ix="0">Fru talman! Vårt stora problem just nu är att vi befinner oss i en situation med både hög arbetslöshet och brist på kvalificerad arbetskraft. Vi får inte lura oss själva att tro att konkurrensfördelarna av den låga kronkursen skall hjälpa oss särskilt länge till. Satsningar på kvalificerad utbildning och kompetensutveckling har en nyckelroll i en politik för den ökade konkurrenskraft som är nödvändig för att Sverige även i fortsättningen skall vara ett välfärdssamhälle.</textBlock>
  </contentBlock>
  <contentBlock ix="747" page="0">
    <textBlock ix="0">Frågan är då hur denna utbildning skall organiseras och vem som skall betala. Den länge framgångsrika svenska modellen innebär att den offentliga sektorn svarar för såväl grundutbildning och yrkesutbildning som arbetsmarknadsutbildning.</textBlock>
  </contentBlock>
  <contentBlock ix="748" page="0">
    <textBlock ix="0">Företagen har länge kunnat räkna med att det alltid finns tillgång på väl kvalificerade sökande och att samhället tar ansvar för omskolning av arbetskraften i samband med strukturomvandlingar. Man har kunnat begränsa sina investeringar till produktionsanläggningar och maskiner. I den svåra samhällsekonomiska situation som landet nu befinner sig i är detta inte längre möjligt. Det är nödvändigt att tänka i nya banor.</textBlock>
  </contentBlock>
  <contentBlock ix="749" page="0">
    <textBlock ix="0">Fru talman! Samtidigt som stat och kommuner måste göra stora besparingar för att få balans i ekonomin redovisar exportföretagen rekordstora vinster, till stor del på grund av den låga kronkursen. Under en femårsperiod fram till 1999 väntas storföretagen tjäna sammanlagt 750 miljarder kronor före skatt. Det är en ofattbart stor summa.</textBlock>
  </contentBlock>
  <contentBlock ix="750" page="0">
    <textBlock ix="0">Vad används då dessa pengar till? För en tid ökade investeringarna i Sverige. Men nu tycks investeringsströmmarna ha vänt ut ur Sverige igen. Svenska företag investerade förra året 45 miljarder kronor utomlands.</textBlock>
  </contentBlock>
  <contentBlock ix="751" page="0">
    <textBlock ix="0">Fru talman! Det är nödvändigt att de vinstrika företagen nu tar sin del av ansvaret för Sveriges långsiktiga kompetensutveckling och börjar använda en del av dessa pengar för investeringar i utbildning. Det är inte längre rimligt att företagen kastar ut överbliven lågutbildad personal i samband med effektiviseringar och överlämnar hela ansvaret för omskolning och vidareutbildning till samhället.</textBlock>
  </contentBlock>
  <contentBlock ix="752" page="0">
    <textBlock ix="0">Det räcker emellertid inte att företagen tar ökat ansvar för kompetensutvecklingen av den egna personalen. Stora utbildningsbehov finns även hos t.ex.</textBlock>
    <textBlock ix="1">underleverantörer, som varken har ekonomiska eller organisatoriska resurser för att klara av nödvändiga satsningar. Precis som fallet är i Japan borde storföretagen börja känna ansvar för kompetensutvecklingen även för alla de mindre företagen, de som i realiteten utgör viktiga led i produktionskedjan.</textBlock>
  </contentBlock>
  <contentBlock ix="753" page="0">
    <textBlock ix="0">Fru talman! För någon månad sedan gjorde jag ett studiebesök på ett högteknologiskt exportföretag i</textBlock>
    <textBlock ix="1">Borås. På detta företag ändrar man nu arbetsorganisationen så att arbetslag får ansvar för en lång kedja i produktionsprocessen, alltifrån kundens beställning fram till leverans. Detta medför krav på högre och bredare kompetens. Inte nog med detta - man tänker också minska antalet underleverantörer. Och av de underleverantörer som man behåller kommer det att krävas ökad kvalitet, som i sin tur förutsätter högre kompetens. Detta kompetenslyft är alltså en direkt angelägenhet för exportföretaget.</textBlock>
  </contentBlock>
  <contentBlock ix="754" page="0">
    <textBlock ix="0">Fru talman! Förmodligen krävs det ändringar i skattelagstiftningen för att underlätta investeringar i utbildning och kompetensutveckling. Den allra viktigaste förändringen gäller dock sättet att tänka kring företagets uppgifter och funktioner i samhället. Det är alltför kortsiktigt att se ett företags enda uppgift vara att på kort tid maximera vinsten på insatt kapital.</textBlock>
    <textBlock ix="1">Hållbar utveckling kräver långsiktigt tänkande och långsiktiga investeringar. De som kammar hem vinsterna av den låga kronkursen, samtidigt som alla andra får känna av nedskärningar av samma anledning, bör nu ta ett ökat samhällsansvar för strukturomvandlingen i Sverige.</textBlock>
  </contentBlock>
  <contentBlock ix="755" page="0">
    <textBlock ix="0">Anf.  85  BEATRICE ASK (m) replik</textBlock>
  </contentBlock>
  <contentBlock ix="756" page="0">
    <textBlock ix="0">Fru talman! Jag tycker att Sonja Franssons inlägg om nödvändigheten av att tänka i nya banor när det gäller finansiering av kompetenshöjande insatser var mycket tänkvärt. Det är väl alldeles riktigt att man måste titta bl.a. på skatteregler och annat för att företag skall, och skall kunna, ta ett större ansvar. Det tycker jag att de skall göra ändå, därför att det finns väldigt många brister. I detta avseende ligger svenska företag sämre till än en del företag i andra länder.</textBlock>
  </contentBlock>
  <contentBlock ix="757" page="0">
    <textBlock ix="0">Jag noterade dock, vilket kanske inte är så märkligt, att en socialdemokratisk riksdagsledamot inte ens leker med tanken på att det skulle gå att åstadkomma något slags möjlighet för individer att bidra i någon mån med resurser för den egna kompetenshöjningen.</textBlock>
  </contentBlock>
  <contentBlock ix="758" page="0">
    <textBlock ix="0">Jag tror att vi måste komma fram till ett alldeles nytt system. Jag tror att företagen måste ta ett betydligt större ansvar, men jag tror också att det är väsentligt att ha klart för sig att kompetenshöjande insatser inte nödvändigtvis gäller bara dem som har jobb i företagen. Vi måste komma fram till litet olika modeller.</textBlock>
  </contentBlock>
  <contentBlock ix="759" page="0">
    <textBlock ix="0">Jag beklagar - och där kan Sonja Fransson kanske göra en fantastisk insats - att utbildningsministern när jag ställde en fråga i våras eller i vintras var mycket tveksam till i varje fall våra moderata synpunkter på detta område. Det finns nu vissa möjligheter i den utredning om ett kunskapslyft vilken skall studera finansieringsfrågorna. Jag förväntar mig att Sonja</textBlock>
    <textBlock ix="1">Fransson aktivt kommer att påverka regeringen när det gäller att tänka nytt, så att vi kommer fram till lösningar på detta, som är mycket centralt.</textBlock>
  </contentBlock>
  <contentBlock ix="760" page="0">
    <textBlock ix="0">Anf.  86  SONJA FRANSSON (s) replik</textBlock>
  </contentBlock>
  <contentBlock ix="761" page="0">
    <textBlock ix="0">Fru talman! Också jag tycker naturligtvis att det är väsentligt att individen får möjlighet att vara med, men det kan ske på olika sätt, t.ex. genom att parterna på ett företag får vara med om att bestämma om hur utbildningen och kompetensutvecklingen skall se ut.</textBlock>
    <textBlock ix="1">Det som jag tror nu är det allra viktigaste är att företagen faktiskt inser att kompetens är en viktig investering. Det är en viktig investering för företagens vinster och framtid. Jag tycker därför att företagen mer bör investera mer i kompetens än vad de har gjort under en längre tid, när de har investerat mer i maskiner. Det bör bli minst lika viktigt att investera i kompetenslyft för de anställda.</textBlock>
  </contentBlock>
  <contentBlock ix="762" page="0">
    <textBlock ix="0">Anf.  87  BEATRICE ASK (m) replik</textBlock>
  </contentBlock>
  <contentBlock ix="763" page="0">
    <textBlock ix="0">Fru talman! Ett bekymmer som man väl ändå måste ha klart för sig, Sonja Fransson, är att den kompetenshöjning som blir aktuell inte nödvändigtvis kommer att uppfattas som en nyttighet för det enskilda företaget. Där har vi ett stort problem. För egen del tror jag att det är mycket viktigt att individen har ett avgörande inflytande på valet av kompetenshöjning och på hur mycket resurser som skall användas vid givna tillfällen. Vi vet att om kompetenshöjande utbildning ligger för mycket i arbetsgivarnas händer, blir den mycket nyttoinriktad för företagen men ger inte alltid det lyft som mer generellt är nödvändigt.</textBlock>
    <textBlock ix="1">Med tanke på att vi inte vill åstadkomma inlåsningseffekter för människor i speciella företag tror jag att vi måste ha denna vidare vy.</textBlock>
  </contentBlock>
  <contentBlock ix="764" page="0">
    <textBlock ix="0">Den här diskussionen oss emellan visar hur oerhört viktigt det är att vi får diskutera igenom detta. Vi moderater har inte tänkt färdigt i detaljerna, och det har inte heller socialdemokraterna gjort. Vi kan gärna återkomma till den här diskussionen, som jag tror blir mycket viktig de närmaste åren. Det är bråttom med lösningar.</textBlock>
  </contentBlock>
  <contentBlock ix="765" page="0">
    <textBlock ix="0">Anf.  88  SONJA FRANSSON (s) replik</textBlock>
  </contentBlock>
  <contentBlock ix="766" page="0">
    <textBlock ix="0">Fru talman! Jag håller med Beatrice Ask om att det här en mycket väsentlig diskussion för framtiden, både för Sverige som land och för den enskilde individen och företaget. Jag är öppen för olika förslag.</textBlock>
    <textBlock ix="1">Jag tror att det för den enskilde individen är viktigt att man har ett delat ansvar både för utbildningen och för hur den genomförs. Jag är beredd att diskutera olika lösningar, men det är väsentligt att veta varifrån pengarna skall tas. Jag tycker att det är väsentligt att företagen inser att det är viktigt också för deras framtid att investera i kompetensutveckling.</textBlock>
  </contentBlock>
  <contentBlock ix="767" page="0">
    <textBlock ix="0">Anf.  89  AGNETA LUNDBERG (s)</textBlock>
  </contentBlock>
  <contentBlock ix="768" page="0">
    <textBlock ix="0">Fru talman! Jag skall börja med att svara på en fråga som Beatrice Ask ställde till statsrådet. Eftersom jag är ordförande i den grupp som skall se över rekryteringen till industriprogrammet, kan jag tala om att det som vi först skall göra i kommittén är att åka ut till ett antal gymnasieskolor, som vi har valt ut, och ställa ett antal frågor till elever, lärare och skolledare.</textBlock>
    <textBlock ix="1">Jag hoppas att vi då skall kunna få svar på våra frågor men samtidigt också skall få idéer om vad skolan, arbetslivet och kanske riksdagen kan göra för att öka rekryteringen till industriprogrammet.</textBlock>
  </contentBlock>
  <contentBlock ix="769" page="0">
    <textBlock ix="0">Vi kommer att lägga fram en första rapport den 1</textBlock>
    <textBlock ix="1">december. Jag kan redan efter den korta tid som gått säga att jag har observerat en sådan dynamik som jag misstänkte att jag skulle upptäcka när vi började gå in på sökandet till industriprogrammet. Vi får säkert anledning att komma tillbaks till det.</textBlock>
  </contentBlock>
  <contentBlock ix="770" page="0">
    <textBlock ix="0">Tillväxt handlar inte enbart om kronor och ören.</textBlock>
    <textBlock ix="1">Tillväxt innebär också att människor i ett land växer, och det innebär i sin tur att landet utvecklas. Vi behöver olika former av investeringar i vårt land för att få en ökad tillväxt, inte minst en långsiktig satsning på människorna, det s.k. humankapitalet.</textBlock>
  </contentBlock>
  <contentBlock ix="771" page="0">
    <textBlock ix="0">Vårt samhälle är kunskapsintensivt, och utvecklingen pekar mot ett ännu mer kunskapsintensivt samhälle. Hur möter vi de krav som ställs utifrån detta faktum?</textBlock>
  </contentBlock>
  <contentBlock ix="772" page="0">
    <textBlock ix="0">Skolan skall lägga grunden för ett livslångt lärande. För att stå väl rustade måste medvetenheten om vad som krävs finnas tidigt i grundskolan. Undervisningen av barn och ungdomar bör vara så utformad att de stimuleras till att ta ansvar och att deras motivation till att lära och själva söka kunskap ökas.</textBlock>
  </contentBlock>
  <contentBlock ix="773" page="0">
    <textBlock ix="0">Barnen kommer till sin första skoldag fulla av entusiasm och en önskan att få lära sig nya saker. Det gäller att ta vara på denna motivation och att göra tiden i skolan stimulerande, trygg och rolig. Skolans ansvar är att ta hand om alla barn och låta dem utvecklas utifrån varje elevs förmåga. Detta uppdrag gäller rakt igenom hela utbildningssystemet.</textBlock>
  </contentBlock>
  <contentBlock ix="774" page="0">
    <textBlock ix="0">Fru talman! Kunskapssamhället kräver att alla medborgare får ökade kunskaper, alltså inte enbart att mer utbildning ges till några få utan att alla får ökad utbildning. Inom industrin krävs stora utbildningsinsatser till den stora massan för att vi skall kunna klara konkurrensen gentemot andra länder. Dessa satsningar gäller inte bara utbildning i ny teknik utan även i de allmänna ämnena svenska, matematik och engelska.</textBlock>
  </contentBlock>
  <contentBlock ix="775" page="0">
    <textBlock ix="0">Tillväxt i form av satsningar på människorna är inte enbart samhällets ansvar utan även arbetsgivarnas. Satsningar i form av utbildning och förändringar i arbetsorganisationen som leder till lärande organisationer och ökad effektivitet är angelägna.</textBlock>
  </contentBlock>
  <contentBlock ix="776" page="0">
    <textBlock ix="0">Vi kan inte ha sådana villkor i arbetslivet där man går in i ett arbete ytterst kompetent och efter ett antal år upptäcker att man inte längre är kompetent att sköta sitt jobb, beroende på att man inte har fått möjligheter att utvecklas i sitt arbete. Både från den enskildes synpunkt och ur företagsekonomisk synvinkel är detta ett oerhört slöseri med resurser.</textBlock>
  </contentBlock>
  <contentBlock ix="777" page="0">
    <textBlock ix="0">Återkommande utbildning i arbetslivet är ett måste i framtiden, och ansvaret för detta måste tas. Om vi bara satsar på utbildning för barn och ungdom, bör vi veta att ungdomskullarna fyller på arbetsmarknaden med endast 2 %. Därför är utbildning av redan befintlig arbetskraft och av arbetslösa något som är angeläget.</textBlock>
  </contentBlock>
  <contentBlock ix="778" page="0">
    <textBlock ix="0">Dessa människor är en viktig resurs, och det ställer krav på de ansvariga att motivera och utforma utbildningar utifrån varje enskilds behov, så att det för den enskilde känns angeläget att göra den extrainsats om krävs av denne. Jag tror att det krävs ett nytänkande vad gäller metoder och vägar att nå ett bra resultat. Det ställer krav på kreativa krafter och en oräddhet att söka även otraditionella metoder och vägar. Trots vårt, som vi kanske tycker, heltäckande utbildningssystem finns det även i dag en begåvningsreserv, som vi måste fånga upp.</textBlock>
  </contentBlock>
  <contentBlock ix="779" page="0">
    <textBlock ix="0">Min förhoppning är att kommittén "Ett nationellt kunskapslyft för vuxna" skall lägga fram en hel del förslag i bl.a. den riktningen.</textBlock>
  </contentBlock>
  <contentBlock ix="780" page="0">
    <textBlock ix="0">Anf.  90  BEATRICE ASK (m) replik</textBlock>
  </contentBlock>
  <contentBlock ix="781" page="0">
    <textBlock ix="0">Fru talman! Jag vill tacka för svaret på frågan vad kommittén som ser över industriprogrammet skall göra. Jag ser med spänning fram emot rapporten i december, för detta är mycket allvarligt. Höstterminen</textBlock>
    <textBlock ix="1">1994 kunde 134 elever av över 8 000 på yrkesinriktade program i Stockholms län tänka sig att gå industriprogrammet, varav 4 flickor.</textBlock>
  </contentBlock>
  <contentBlock ix="782" page="0">
    <textBlock ix="0">Jag utgår från att man också tittar på de stora skillnaderna mellan pojkar och flickor när det gäller detta program. Unga kvinnor utgör uppenbarligen en jättelik begåvningsreserv för industrin. Antingen är det fel på programmet, eller så har vi misslyckats totalt med att förklara vad programmet kan tänkas ge.</textBlock>
    <textBlock ix="1">134 elever, varav 4 flickor, kan tänka sig att gå industriprogrammet i Stockholms län. Det är faktiskt ganska allvarligt. Så risiga program skall vi naturligtvis inte ha.</textBlock>
  </contentBlock>
  <contentBlock ix="783" page="0">
    <textBlock ix="0">Tittar ni också på könsaspekterna i arbetsgruppen?</textBlock>
  </contentBlock>
  <contentBlock ix="784" page="0">
    <textBlock ix="0">Anf.  91  AGNETA LUNDBERG (s) replik</textBlock>
  </contentBlock>
  <contentBlock ix="785" page="0">
    <textBlock ix="0">Fru talman! Självfallet gör vi det. Men vi kommer också att titta på varför man i vissa regioner tror att inte någon är intresserad av att gå industriprogrammet.</textBlock>
  </contentBlock>
  <contentBlock ix="786" page="0">
    <textBlock ix="0">Anf.  92  BEATRICE ASK (m) replik</textBlock>
  </contentBlock>
  <contentBlock ix="787" page="0">
    <textBlock ix="0">Fru talman! Jag vet inte om det var en insinuation som gällde Stockholmsområdet, men medvetenheten om svårigheterna finns. Annars hade inte Länsstyrelsen så noga redovisat dessa uppgifter.</textBlock>
  </contentBlock>
  <contentBlock ix="788" page="0">
    <textBlock ix="0">Industrisektorn ganska liten i detta område. Men det är märkligt att det i de söderkommuner där det av tradition finns en del större industrier är mycket dåliga siffror när det gäller denna utbildning. Det bekymrar mig.</textBlock>
  </contentBlock>
  <contentBlock ix="789" page="0">
    <textBlock ix="0">Skall vi åstadkomma fler jobb och höja kompetensen behövs den typ av utbildning som kan ges i industriprogrammet. Då behöver vi också industrigymnasierna, vilka ni socialdemokrater dess värre tycks ha ett litet horn i sidan mot.</textBlock>
  </contentBlock>
  <contentBlock ix="790" page="0">
    <textBlock ix="0">Jag väntar på rapporten och ser med spänning fram emot den. Jag hoppas att ni kommer att kavla upp ärmarna ordentligt.</textBlock>
  </contentBlock>
  <contentBlock ix="791" page="0">
    <textBlock ix="0">Anf.  93  INGA BERGGREN (m)</textBlock>
  </contentBlock>
  <contentBlock ix="792" page="0">
    <textBlock ix="0">Fru talman! I dessa dagar är bostadsfrågor heta frågor. Fastighetstaxeringen engagerar 2,3 miljoner ägare till villor, radhus och fritidshus. I veckan kom resultatet av den första delen av den bostadspolitiska utredningens arbete.</textBlock>
  </contentBlock>
  <contentBlock ix="793" page="0">
    <textBlock ix="0">Sveriges småhusägare har presenterats underlaget till de nya taxerigsvärdena, och många uttrycker stor ilska och t.o.m. förtvivlan. Effekterna av de höjda värdena kommer att bli förödande, speciellt för permanentboende i äldre villor i storstadsområden och skärgårdar.</textBlock>
  </contentBlock>
  <contentBlock ix="794" page="0">
    <textBlock ix="0">Staten tar nästa år in ca 5 miljarder i fastighetsskatt från egnahemsägarna, och resterande delen - 0,6</textBlock>
    <textBlock ix="1">miljarder - tas ut från flerfamiljshusen. Det har också framskymtat att intäkterna till staten skulle bli större än vad som här har redovisats.</textBlock>
  </contentBlock>
  <contentBlock ix="795" page="0">
    <textBlock ix="0">De största höjningarna - genomsnittsvärden - görs bl.a. på Österlen i Skåne, i Borgholm på Öland, i</textBlock>
    <textBlock ix="1">Sunne i Värmland och i Oskarshamn.</textBlock>
  </contentBlock>
  <contentBlock ix="796" page="0">
    <textBlock ix="0">Effekten blir att många, särskilt småhusägare som har betalat av sina lån, också drabbas av förmögenhetsskatt. Detta försätter många hushåll i en ohållbar situation.</textBlock>
  </contentBlock>
  <contentBlock ix="797" page="0">
    <textBlock ix="0">Fastighetsskattens effekter på boendekostnaderna måste tas på allvar och kan inte längre negligeras av</textBlock>
    <textBlock ix="1">Socialdemokraterna. Dessa fastigheter kan inte få fortsätta vara mjölkko för staten.</textBlock>
  </contentBlock>
  <contentBlock ix="798" page="0">
    <textBlock ix="0">Jag anser att höjningen av fastighetsskatten 1996</textBlock>
    <textBlock ix="1">skall undanröjas. Underlaget för uttag av fastighetsskatt bör reduceras för permanentboende i skärgårdsområden och i andra attraktiva områden.</textBlock>
  </contentBlock>
  <contentBlock ix="799" page="0">
    <textBlock ix="0">Klart är att fastighetsskatten har negativa verkningar på svensk bostads- och fastighetsmarknad.</textBlock>
    <textBlock ix="1">Dessutom har skatten starkt negativa effekter på hushållens förmåga att klara sina boendekostnader utan bidrag. Jag menar att dessa skäl talar för att fastighetsskatten på sikt skall avvecklas.</textBlock>
  </contentBlock>
  <contentBlock ix="800" page="0">
    <textBlock ix="0">Den bostadspolitiska utredningen måste i sitt fortsatta arbete ta de skadliga effekter som det visat sig att fastighetsskatten har för de boendes kostnader ad notam och analysera dem på djupet. Som moderaternas ledamot i utredningen avser jag att driva frågan vidare.</textBlock>
  </contentBlock>
  <contentBlock ix="801" page="0">
    <textBlock ix="0">I veckan avlämnade som bekant den nyss nämnda utredningen sitt delbetänkande. Huvuduppgifterna var dels att analysera krisårgångarna 1988-1993, dels utvärdera Danellsystemet, dvs. 1993 års regler för bostadsfinansiering. Jag vill kort beröra mina ställningstaganden när det gäller dessa frågor.</textBlock>
  </contentBlock>
  <contentBlock ix="802" page="0">
    <textBlock ix="0">Befrielsen från fastighetsskatt ytterligare ett år vad gäller bostäder färdigställda 1991 är bra på det sättet att den ger husägarna möjlighet att bättre planera sin ekonomi. När rekonstruktion ändå blir en nödvändighet innebär det en större möjlighet att finna den bästa ekonomiska lösningen för de boende totalt samt så små förluster som möjligt för inblandade parter.</textBlock>
  </contentBlock>
  <contentBlock ix="803" page="0">
    <textBlock ix="0">Som jag tidigare sagt är fastighetsskatten en extra börda för ekonomin i fastighetsbeståndet över lag, i synnerhet för den årgång husägare som står i begrepp att under 1996 och 1997 omsätta sina lån. Jag menar att utredningens förslag att låta -91:orna få ett års respit med fastighetsskatten är bra. Det fokuserar dessutom på behovet av en mer långtgående sänkning av fastighetsskatten i syfte att förbättra bostadsmarknadens ekonomi och bidra till lägre boendekostnader.</textBlock>
  </contentBlock>
  <contentBlock ix="804" page="0">
    <textBlock ix="0">Då det gäller utvärderingen av Danellsystemet instämmer jag i utredningens förslag och menar att det är för tidigt att dra några slutsatser. Däremot anser jag att förslaget att förändra reglerna vad avser subventionsgraden för räntebidragen är olyckligt. En sådan förändring sänder ut fel signaler till bostadsmarknaden och försvårar den fortsatta analysen och utvärderingen av finansieringssystemet.</textBlock>
  </contentBlock>
  <contentBlock ix="805" page="0">
    <textBlock ix="0">Vidare medför de aktuella förslagen till förändringar att bostadssubventionerna på nytt ökar. Den klara och tydliga färdriktningen mot minskade subventioner bryts. Förutsägbarheten vad gäller finansieringsförutsättningarna byts mot tvivel och oklarhet.</textBlock>
    <textBlock ix="1">Dessutom är förslaget än så länge ofinansierat, vilket strider mot utredningens direktiv.</textBlock>
  </contentBlock>
  <contentBlock ix="806" page="0">
    <textBlock ix="0">Så, fru talman, vill jag säga något om framtiden.</textBlock>
    <textBlock ix="1">Det viktiga är nu att arbeta fram en bostadsfinansiering där den enskilde ser och ges möjlighet att betala de faktiska kostnaderna för sitt boende i framtiden.</textBlock>
    <textBlock ix="2">Därför behöver utredningen fortsätta arbetet med att diskutera hur kommande bosparande skall främjas.</textBlock>
    <textBlock ix="3">För att nå en sund bostads- och fastighetsekonomi är det särskilt viktigt att öka andelen eget kapital så att behovet av lånade pengar och därmed räntekänsligheten minskar.</textBlock>
  </contentBlock>
  <contentBlock ix="807" page="0">
    <textBlock ix="0">En bra bostad för alla till ett rimligt pris bör vara det konkreta målet för en bra och god bostadspolitik.</textBlock>
    <textBlock ix="1">Det innebär att bostadssektorn måste inordnas i den allmänna ekonomiska politiken. Med minskade statliga utgifter skapas på sikt utrymme för minskat skattetryck, inte minst vad gäller boende och fastighetsägande. Ett sänkt skattetryck är en viktig förutsättning för tillväxt i ekonomin, vilket i sin tur är en viktig förutsättning för en fortsatt god bostadsstandard, och det även för kommande generationer.</textBlock>
  </contentBlock>
  <contentBlock ix="808" page="0">
    <textBlock ix="0">Den allmänpolitiska debatten var härmed avslutad.</textBlock>
  </contentBlock>
  <contentBlock ix="809" page="0">
    <textBlock ix="0">2 §  Nya riksdagsledamöter, m.m.</textBlock>
  </contentBlock>
  <contentBlock ix="810" page="0">
    <textBlock ix="0">Upplästes och lades till handlingarna följande från valprövningsnämnden inkomna berättelse:</textBlock>
  </contentBlock>
  <contentBlock ix="811" page="0">
    <textBlock ix="0">Berättelse om granskning av bevis för riksdagsledamöter, m.m.</textBlock>
  </contentBlock>
  <contentBlock ix="812" page="0">
    <textBlock ix="0">Till Valprövningsnämnden har från Riksskatteverket inkommit bevis om</textBlock>
  </contentBlock>
  <contentBlock ix="813" page="0">
    <textBlock ix="0">dels att Laila Bjurling (s) utsetts till ny ledamot av riksdagen fr.o.m. den 10 oktober 1995 sedan Maj-Lis</textBlock>
    <textBlock ix="1">Lööw (s) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="814" page="0">
    <textBlock ix="0">dels att Inger Segelström (s) utsetts till ny ledamot av riksdagen fr.o.m. den 10 oktober 1995 sedan Maj</textBlock>
    <textBlock ix="1">Britt Theorin (s) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="815" page="0">
    <textBlock ix="0">dels att Eva Persson Sellin (s) utsetts till ny ledamot av riksdagen fr.o.m. den 10 oktober 1995 sedan</textBlock>
    <textBlock ix="1">Birgitta Ahlqvist (s) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="816" page="0">
    <textBlock ix="0">dels att Björn von Sydow (s) utsetts till ny ledamot av riksdagen fr.o.m. den 10 oktober 1995 sedan</textBlock>
    <textBlock ix="1">Tommy Waidelich (s) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="817" page="0">
    <textBlock ix="0">dels att Siw Wittgren-Ahl (s) utsetts till ny ledamot av riksdagen fr.o.m. den 10 oktober 1995 sedan</textBlock>
    <textBlock ix="1">Anneli Hulthén (s) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="818" page="0">
    <textBlock ix="0">dels att Christian Nilsson (s) utsetts till ny ledamot av riksdagen fr.o.m. den 10 oktober 1995 sedan Jan</textBlock>
    <textBlock ix="1">Andersson (s) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="819" page="0">
    <textBlock ix="0">dels att Henrik S Järrel (m) utsetts till ny ledamot av riksdagen fr.o.m. den 10 oktober 1995 sedan Margaretha af Ugglas (m) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="820" page="0">
    <textBlock ix="0">dels att Carl Erik Hedlund (m) utsetts till ny ledamot av riksdagen fr.o.m. den 10 oktober 1995 sedan</textBlock>
    <textBlock ix="1">Charlotte Cederschiöld (m) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="821" page="0">
    <textBlock ix="0">dels att Lars Hjertén (m) utsetts till ny ledamot av riksdagen fr.o.m. den 10 oktober 1995 sedan Ivar</textBlock>
    <textBlock ix="1">Virgin (m) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="822" page="0">
    <textBlock ix="0">dels att Annika Jonsell (m) utsetts till ny ledamot av riksdagen fr.o.m. den 10 oktober 1995 sedan Per</textBlock>
    <textBlock ix="1">Stenmarck (m) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="823" page="0">
    <textBlock ix="0">dels att Ingbritt Irhammar (c) utsetts till ny ledamot av riksdagen fr.o.m. den 11 oktober 1995 sedan</textBlock>
    <textBlock ix="1">Karl Erik Olsson (c) entledigats från sitt uppdrag som riksdagsledamot;</textBlock>
  </contentBlock>
  <contentBlock ix="824" page="0">
    <textBlock ix="0">dels att Bo Könberg (fp) utsetts till ny ledamot av riksdagen fr.o.m. den 10 oktober 1995 sedan Hadar</textBlock>
    <textBlock ix="1">Cars (fp) entledigats från sitt uppdrag som riksdagsledamot.</textBlock>
  </contentBlock>
  <contentBlock ix="825" page="0">
    <textBlock ix="0">Från Riksskatteverket har också, i samtliga fall, inkommit nya bilagor till tidigare utfärdade bevis för ersättare för riksdagsledamöter.</textBlock>
  </contentBlock>
  <contentBlock ix="826" page="0">
    <textBlock ix="0">Valprövningsnämnden har denna dag granskat bevisen för de nya ledamöterna och de nya bilagorna till bevis för ersättare och därvid funnit att de blivit utfärdade i enlighet med 15 kap. 1 § vallagen.</textBlock>
  </contentBlock>
  <contentBlock ix="827" page="0">
    <textBlock ix="0">Stockholm den 12 oktober 1995</textBlock>
  </contentBlock>
  <contentBlock ix="828" page="0">
    <textBlock ix="0">Lars Tottie/</textBlock>
  </contentBlock>
  <contentBlock ix="829" page="0">
    <textBlock ix="0">Sven-Georg Grahn</textBlock>
  </contentBlock>
  <contentBlock ix="830" page="0">
    <textBlock ix="0">3 §  Anmälan om utskottens presidier</textBlock>
  </contentBlock>
  <contentBlock ix="831" page="0">
    <textBlock ix="0">Förste vice talmannen meddelade att till ordförande resp. vice ordförande i utskotten hade valts följande ledamöter:</textBlock>
  </contentBlock>
  <contentBlock ix="832" page="0">
    <textBlock ix="0">konstitutionsutskottet</textBlock>
  </contentBlock>
  <contentBlock ix="833" page="0">
    <textBlock ix="0">Birgit Friggebo (fp) ordförande</textBlock>
  </contentBlock>
  <contentBlock ix="834" page="0">
    <textBlock ix="0">Kurt Ove Johansson (s) vice ordförande</textBlock>
  </contentBlock>
  <contentBlock ix="835" page="0">
    <textBlock ix="0">finansutskottet</textBlock>
  </contentBlock>
  <contentBlock ix="836" page="0">
    <textBlock ix="0">Jan Bergqvist (s) ordförande</textBlock>
  </contentBlock>
  <contentBlock ix="837" page="0">
    <textBlock ix="0">Per-Ola Eriksson (c) vice ordförande</textBlock>
  </contentBlock>
  <contentBlock ix="838" page="0">
    <textBlock ix="0">skatteutskottet</textBlock>
  </contentBlock>
  <contentBlock ix="839" page="0">
    <textBlock ix="0">Lars Hedfors (s) ordförande</textBlock>
  </contentBlock>
  <contentBlock ix="840" page="0">
    <textBlock ix="0">Bo Lundgren (m) vice ordförande</textBlock>
  </contentBlock>
  <contentBlock ix="841" page="0">
    <textBlock ix="0">justitieutskottet</textBlock>
  </contentBlock>
  <contentBlock ix="842" page="0">
    <textBlock ix="0">Gun Hellsvik (m) ordförande</textBlock>
  </contentBlock>
  <contentBlock ix="843" page="0">
    <textBlock ix="0">Lars-Erik Lövdén (s) vice ordförande</textBlock>
  </contentBlock>
  <contentBlock ix="844" page="0">
    <textBlock ix="0">lagutskottet</textBlock>
  </contentBlock>
  <contentBlock ix="845" page="0">
    <textBlock ix="0">Agne Hansson (c) ordförande</textBlock>
  </contentBlock>
  <contentBlock ix="846" page="0">
    <textBlock ix="0">Anita Persson (s) vice ordförande</textBlock>
  </contentBlock>
  <contentBlock ix="847" page="0">
    <textBlock ix="0">utrikesutskottet</textBlock>
  </contentBlock>
  <contentBlock ix="848" page="0">
    <textBlock ix="0">Viola Furubjelke (s) ordförande</textBlock>
  </contentBlock>
  <contentBlock ix="849" page="0">
    <textBlock ix="0">Göran Lennmarker (m) vice ordförande</textBlock>
  </contentBlock>
  <contentBlock ix="850" page="0">
    <textBlock ix="0">försvarsutskottet</textBlock>
  </contentBlock>
  <contentBlock ix="851" page="0">
    <textBlock ix="0">Arne Andersson (m) ordförande</textBlock>
  </contentBlock>
  <contentBlock ix="852" page="0">
    <textBlock ix="0">Britt Bohlin (s) vice ordförande</textBlock>
  </contentBlock>
  <contentBlock ix="853" page="0">
    <textBlock ix="0">socialförsäkringsutskottet</textBlock>
  </contentBlock>
  <contentBlock ix="854" page="0">
    <textBlock ix="0">Maj-Inger Klingvall (s) ordförande</textBlock>
  </contentBlock>
  <contentBlock ix="855" page="0">
    <textBlock ix="0">Gullan Lindblad (m) vice ordförande</textBlock>
  </contentBlock>
  <contentBlock ix="856" page="0">
    <textBlock ix="0">socialutskottet</textBlock>
  </contentBlock>
  <contentBlock ix="857" page="0">
    <textBlock ix="0">Sten Svensson (m) ordförande</textBlock>
  </contentBlock>
  <contentBlock ix="858" page="0">
    <textBlock ix="0">Bo Holmberg (s) vice ordförande</textBlock>
  </contentBlock>
  <contentBlock ix="859" page="0">
    <textBlock ix="0">kulturutskottet</textBlock>
  </contentBlock>
  <contentBlock ix="860" page="0">
    <textBlock ix="0">Åke Gustavsson (s) ordförande</textBlock>
  </contentBlock>
  <contentBlock ix="861" page="0">
    <textBlock ix="0">Elisabeth Fleetwood (m) vice ordförande</textBlock>
  </contentBlock>
  <contentBlock ix="862" page="0">
    <textBlock ix="0">utbildningsutskottet</textBlock>
  </contentBlock>
  <contentBlock ix="863" page="0">
    <textBlock ix="0">Jan Björkman (s) ordförande</textBlock>
  </contentBlock>
  <contentBlock ix="864" page="0">
    <textBlock ix="0">Beatrice Ask (m) vice ordförande</textBlock>
  </contentBlock>
  <contentBlock ix="865" page="0">
    <textBlock ix="0">trafikutskottet</textBlock>
  </contentBlock>
  <contentBlock ix="866" page="0">
    <textBlock ix="0">Monica Öhman (s) ordförande</textBlock>
  </contentBlock>
  <contentBlock ix="867" page="0">
    <textBlock ix="0">Per Westerberg (m) vice ordförande</textBlock>
  </contentBlock>
  <contentBlock ix="868" page="0">
    <textBlock ix="0">jordbruksutskottet</textBlock>
  </contentBlock>
  <contentBlock ix="869" page="0">
    <textBlock ix="0">Lennart Daléus (c) ordförande</textBlock>
  </contentBlock>
  <contentBlock ix="870" page="0">
    <textBlock ix="0">Sinikka Bohlin (s) vice ordförande</textBlock>
  </contentBlock>
  <contentBlock ix="871" page="0">
    <textBlock ix="0">näringsutskottet</textBlock>
  </contentBlock>
  <contentBlock ix="872" page="0">
    <textBlock ix="0">Birgitta Johansson (s) ordförande</textBlock>
  </contentBlock>
  <contentBlock ix="873" page="0">
    <textBlock ix="0">Tredje vice talman Christer Eirefelt (fp) vice ordförande</textBlock>
  </contentBlock>
  <contentBlock ix="874" page="0">
    <textBlock ix="0">arbetsmarknadsutskottet</textBlock>
  </contentBlock>
  <contentBlock ix="875" page="0">
    <textBlock ix="0">Johnny Ahlqvist (s) ordförande</textBlock>
  </contentBlock>
  <contentBlock ix="876" page="0">
    <textBlock ix="0">Elver Jonsson (fp) vice ordförande</textBlock>
  </contentBlock>
  <contentBlock ix="877" page="0">
    <textBlock ix="0">bostadsutskottet</textBlock>
  </contentBlock>
  <contentBlock ix="878" page="0">
    <textBlock ix="0">Knut Billing (m) ordförande</textBlock>
  </contentBlock>
  <contentBlock ix="879" page="0">
    <textBlock ix="0">Lennart Nilsson (s) vice ordförande</textBlock>
  </contentBlock>
  <contentBlock ix="880" page="0">
    <textBlock ix="0">4 §  Hänvisning av ärenden till utskott</textBlock>
  </contentBlock>
  <contentBlock ix="881" page="0">
    <textBlock ix="0">Föredrogs och hänvisades</textBlock>
  </contentBlock>
  <contentBlock ix="882" page="0">
    <textBlock ix="0">Propositioner</textBlock>
  </contentBlock>
  <contentBlock ix="883" page="0">
    <textBlock ix="0">1995/96:5 till lagutskottet</textBlock>
  </contentBlock>
  <contentBlock ix="884" page="0">
    <textBlock ix="0">1995/96:11 till försvarsutskottet</textBlock>
  </contentBlock>
  <contentBlock ix="885" page="0">
    <textBlock ix="0">1995/96:22 till justitieutskottet</textBlock>
  </contentBlock>
  <contentBlock ix="886" page="0">
    <textBlock ix="0">1995/96:42 till utrikesutskottet</textBlock>
  </contentBlock>
  <contentBlock ix="887" page="0">
    <textBlock ix="0">1995/96:49 och 52 till justitieutskottet</textBlock>
  </contentBlock>
  <contentBlock ix="888" page="0">
    <textBlock ix="0">1995/96:55 till skatteutskottet</textBlock>
  </contentBlock>
  <contentBlock ix="889" page="0">
    <textBlock ix="0">1995/96:59 till konstitutionsutskottet</textBlock>
  </contentBlock>
  <contentBlock ix="890" page="0">
    <textBlock ix="0">1995/96:63 och 66 till finansutskottet</textBlock>
  </contentBlock>
  <contentBlock ix="891" page="0">
    <textBlock ix="0">1995/96:69 till socialförsäkringsutskottet</textBlock>
  </contentBlock>
  <contentBlock ix="892" page="0">
    <textBlock ix="0">1995/96:70 och 74 till näringsutskottet</textBlock>
  </contentBlock>
  <contentBlock ix="893" page="0">
    <textBlock ix="0">1995/96:76 till jordbruksutskottet</textBlock>
  </contentBlock>
  <contentBlock ix="894" page="0">
    <textBlock ix="0">1995/96:82 och 88 till lagutskottet</textBlock>
  </contentBlock>
  <contentBlock ix="895" page="0">
    <textBlock ix="0">Skrivelse</textBlock>
  </contentBlock>
  <contentBlock ix="896" page="0">
    <textBlock ix="0">1995/96:13 till näringsutskottet</textBlock>
  </contentBlock>
  <contentBlock ix="897" page="0">
    <textBlock ix="0">5 §  Bordläggning</textBlock>
  </contentBlock>
  <contentBlock ix="898" page="0">
    <textBlock ix="0">Anmäldes och bordlades</textBlock>
  </contentBlock>
  <contentBlock ix="899" page="0">
    <textBlock ix="0">Propositioner</textBlock>
  </contentBlock>
  <contentBlock ix="900" page="0">
    <textBlock ix="0">1995/96:33 Ändring av samarbetsöverenskommelsen mellan Danmark, Finland, Island, Norge och Sverige (Helsingforsavtalet)</textBlock>
  </contentBlock>
  <contentBlock ix="901" page="0">
    <textBlock ix="0">1995/96:61 Former för verksamhet som är beroende av statligt stöd, m.m.</textBlock>
  </contentBlock>
  <contentBlock ix="902" page="0">
    <textBlock ix="0">1995/96:84 Borttagande av innehavsanteckningar från inskrivningsregistret</textBlock>
  </contentBlock>
  <contentBlock ix="903" page="0">
    <textBlock ix="0">Skatteutskottets betänkande</textBlock>
  </contentBlock>
  <contentBlock ix="904" page="0">
    <textBlock ix="0">1995/96:SkU1 Grön olja i jordbrukstraktorer</textBlock>
  </contentBlock>
  <contentBlock ix="905" page="0">
    <textBlock ix="0">6 §  Anmälan om frågor</textBlock>
  </contentBlock>
  <contentBlock ix="906" page="0">
    <textBlock ix="0">Anmäldes att följande frågor framställts</textBlock>
  </contentBlock>
  <contentBlock ix="907" page="0">
    <textBlock ix="0">den 12 oktober</textBlock>
  </contentBlock>
  <contentBlock ix="908" page="0">
    <textBlock ix="0">1995/96:32 av Ann-Kristine Johansson (s) till</textBlock>
  </contentBlock>
  <contentBlock ix="909" page="0">
    <textBlock ix="0">jordbruksministern om importen av finska ägg</textBlock>
  </contentBlock>
  <contentBlock ix="910" page="0">
    <textBlock ix="0">1995/96:33 av Lennart Daléus (c) till</textBlock>
  </contentBlock>
  <contentBlock ix="911" page="0">
    <textBlock ix="0">näringsministern om Vattenfall och kärnkraften i</textBlock>
  </contentBlock>
  <contentBlock ix="912" page="0">
    <textBlock ix="0">energisystemet</textBlock>
  </contentBlock>
  <contentBlock ix="913" page="0">
    <textBlock ix="0">1995/96:34 av Ulla Hoffmann (v) till statsrådet</textBlock>
  </contentBlock>
  <contentBlock ix="914" page="0">
    <textBlock ix="0">Leif Blomberg om Lettland och asylrätten</textBlock>
  </contentBlock>
  <contentBlock ix="915" page="0">
    <textBlock ix="0">1995/96:35 av Ulla Hoffmann (v) till statsrådet</textBlock>
  </contentBlock>
  <contentBlock ix="916" page="0">
    <textBlock ix="0">Leif Blomberg om Utlänningsnämndens praxis</textBlock>
  </contentBlock>
  <contentBlock ix="917" page="0">
    <textBlock ix="0">1995/96:36 av Hans Stenberg (s) till</textBlock>
  </contentBlock>
  <contentBlock ix="918" page="0">
    <textBlock ix="0">kommunikationsministern om Vägverkets budgetarbete</textBlock>
  </contentBlock>
  <contentBlock ix="919" page="0">
    <textBlock ix="0">1995/96:37 av Lars Leijonborg (fp) till statsrådet</textBlock>
  </contentBlock>
  <contentBlock ix="920" page="0">
    <textBlock ix="0">Leif Blomberg om uppehållstillstånd för omhändertagna barn och ungdomar</textBlock>
  </contentBlock>
  <contentBlock ix="921" page="0">
    <textBlock ix="0">1995/96:38 av Stig Grauers (m) till</textBlock>
  </contentBlock>
  <contentBlock ix="922" page="0">
    <textBlock ix="0">försvarsministern om sjuktransporter med arméns</textBlock>
  </contentBlock>
  <contentBlock ix="923" page="0">
    <textBlock ix="0">helikoptrar</textBlock>
  </contentBlock>
  <contentBlock ix="924" page="0">
    <textBlock ix="0">1995/96:39 av Carin Lundberg (s) till</textBlock>
  </contentBlock>
  <contentBlock ix="925" page="0">
    <textBlock ix="0">finansministern om röd dieselolja</textBlock>
  </contentBlock>
  <contentBlock ix="926" page="0">
    <textBlock ix="0">1995/96:40 av Dan Ericsson (kds) till</textBlock>
  </contentBlock>
  <contentBlock ix="927" page="0">
    <textBlock ix="0">statsministern om vice statsministerns kontokort</textBlock>
  </contentBlock>
  <contentBlock ix="928" page="0">
    <textBlock ix="0">den 13 oktober</textBlock>
  </contentBlock>
  <contentBlock ix="929" page="0">
    <textBlock ix="0">1995/96:41 av Rigmor Ahlstedt (c) till</textBlock>
  </contentBlock>
  <contentBlock ix="930" page="0">
    <textBlock ix="0">civilministern om samverkan mellan företag inom</textBlock>
  </contentBlock>
  <contentBlock ix="931" page="0">
    <textBlock ix="0">detaljhandeln</textBlock>
  </contentBlock>
  <contentBlock ix="932" page="0">
    <textBlock ix="0">1995/96:42 av Inger Segelström (s) till</textBlock>
  </contentBlock>
  <contentBlock ix="933" page="0">
    <textBlock ix="0">kommunikationsministern om utbyggnaden av</textBlock>
  </contentBlock>
  <contentBlock ix="934" page="0">
    <textBlock ix="0">kollektivtrafiken i Stockholm</textBlock>
  </contentBlock>
  <contentBlock ix="935" page="0">
    <textBlock ix="0">1995/96:43 av Kerstin Warnerbring (c) till</textBlock>
  </contentBlock>
  <contentBlock ix="936" page="0">
    <textBlock ix="0">socialministern om bidragsfusk</textBlock>
  </contentBlock>
  <contentBlock ix="937" page="0">
    <textBlock ix="0">1995/96:44 av Torsten Gavelin (fp) till</textBlock>
  </contentBlock>
  <contentBlock ix="938" page="0">
    <textBlock ix="0">kommunikationsministern om enskilda vägar m.m.</textBlock>
  </contentBlock>
  <contentBlock ix="939" page="0">
    <textBlock ix="0">1995/96:45 av Carl Fredrik Graf (m) till</textBlock>
  </contentBlock>
  <contentBlock ix="940" page="0">
    <textBlock ix="0">finansministern om energiskatterna</textBlock>
  </contentBlock>
  <contentBlock ix="941" page="0">
    <textBlock ix="0">Frågorna redovisas i bilaga som fogas till riksdagens snabbprotokoll tisdagen den 17 oktober.</textBlock>
  </contentBlock>
  <contentBlock ix="942" page="0">
    <textBlock ix="0">7 §  Kammaren åtskildes kl. 14.11.</textBlock>
  </contentBlock>
  <contentBlock ix="943" page="0"/>
  <contentBlock ix="944" page="0">
    <textBlock ix="0">Förhandlingarna leddes</textBlock>
  </contentBlock>
  <contentBlock ix="945" page="0">
    <textBlock ix="0">av förste vice talmannen från sammanträdets början t.o.m. anf. 20 (delvis)</textBlock>
  </contentBlock>
  <contentBlock ix="946" page="0">
    <textBlock ix="0">av tredje vice talmannen därefter t.o.m. anf. 66</textBlock>
  </contentBlock>
  <contentBlock ix="947" page="0">
    <textBlock ix="0">av andre vice talmannen därefter till sammanträdets slut</textBlock>
  </contentBlock>
</protocol>
