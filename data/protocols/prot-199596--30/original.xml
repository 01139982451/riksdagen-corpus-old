<protocol id="prot-199596--30">
  <contentBlock page="0" id="i-a65fcafb7635ac51">
    <textBlock id="i-ef678ba38ecc7fae">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-cd5b2d81bd9197a9">
    <textBlock id="i-c2a5abd222553e89"/>
    <textBlock id="i-75d591d9d9c900fe">________________________________________________________________________</textBlock>
  </contentBlock>
  <contentBlock page="0" id="i-d47392520cb790b5">
    <textBlock id="i-e04cd299b3dfa80c"/>
    <textBlock id="i-da1f58ac90334ba3">1 §  Justering av protokoll</textBlock>
  </contentBlock>
  <contentBlock page="0" id="i-e7256328f0a0522a">
    <textBlock id="i-72380e4ad77a1b02">Justerades protokollen för den 21, den 22, den 23</textBlock>
    <textBlock id="i-65d10d823024f662">och den 24 november.</textBlock>
  </contentBlock>
  <contentBlock page="0" id="i-847e091bfa841552">
    <textBlock id="i-890fe3e45d0212ba">2 §  Meddelande om svar på interpellation</textBlock>
  </contentBlock>
  <contentBlock page="0" id="i-ca858308e1cf951d">
    <textBlock id="i-bcd14bd7577e89b0">Till riksdagen hade inkommit följande skrivelse:</textBlock>
  </contentBlock>
  <contentBlock page="0" id="i-6c05ded45c01f7db">
    <textBlock id="i-dfc476e8585b1d7d">Interpellation 1995/96:34</textBlock>
  </contentBlock>
  <contentBlock page="0" id="i-490a69d4ed4ef100">
    <textBlock id="i-138f25e9a5995b0d">Till riksdagen</textBlock>
  </contentBlock>
  <contentBlock page="0" id="i-e9ab8c4f0ac3dc19">
    <textBlock id="i-8cacbe3b61a7c12c">Beträffande interpellation nr 1995/96:34 Permanentboende utan tillgång till el, inlämnad av Sigrid</textBlock>
    <textBlock id="i-6300e267d4f8ce22">Bolkéus, får jag meddela att jag inte kan besvara denna inom föreskrivna fyra veckor.</textBlock>
  </contentBlock>
  <contentBlock page="0" id="i-6b8a434b170113f2">
    <textBlock id="i-30db04be9212523b">Skälet härtill är att en debattdag som passar både interpellanten och mig inte stått att finna under denna tidsperiod.</textBlock>
  </contentBlock>
  <contentBlock page="0" id="i-e3720907987856be">
    <textBlock id="i-eb2773ed9f8fc4b5">Jag kommer att besvara interpellationen torsdagen den 25 januari 1996 kl. 12.00.</textBlock>
  </contentBlock>
  <contentBlock page="0" id="i-ce7af2ce08e2ab84">
    <textBlock id="i-b5355b516b3ad3e1">Stockholm den 29 november 1995</textBlock>
  </contentBlock>
  <contentBlock page="0" id="i-60f91e2ef09fc267">
    <textBlock id="i-20407fce28127633">Jörgen Andersson</textBlock>
  </contentBlock>
  <contentBlock page="0" id="i-dbfbf93bf0c672c7">
    <textBlock id="i-6db659dbbf3a0b67">3 §  Svar på interpellation 1995/96:21 om flygräddningstjänsten i norra Sverige</textBlock>
  </contentBlock>
  <contentBlock page="0" id="i-b36f1f22be7a2286">
    <textBlock id="i-7a8b90fa41b95317">Anf.  1  Kommunikationsminister  INES</textBlock>
    <textBlock id="i-5c58b93f0a88404c">UUSMANN (s)</textBlock>
  </contentBlock>
  <contentBlock page="0" id="i-6d56ce33ec169c41">
    <textBlock id="i-aa373f7242a98dfa">Fru talman! Olle Lindström har frågat försvarsministern om vilka åtgärder han är beredd att vidta för att beredskapen för flygräddningstjänsten i norra</textBlock>
    <textBlock id="i-529b5df460465710">Sverige förbättras. Arbetet inom regeringen är så ordnat att det är jag som besvarar frågan.</textBlock>
  </contentBlock>
  <contentBlock page="0" id="i-986e235e773c344e">
    <textBlock id="i-f2fbf88ae60bec0a">Flygtrafiken i luftrummet över Sverige och sjöfarten i våra farvatten är omfattande. Detta ställer stora krav på en effektiv flyg- och sjöräddning för att bistå vid utsatta situationer. Den senaste tidens tragiska händelser till sjöss i vårt närområde visar på vikten av en mycket effektiv sjöräddningsorganisation och behovet av samarbete mellan såväl länder som myndigheter.</textBlock>
  </contentBlock>
  <contentBlock page="0" id="i-564ce35ea9ef5a1c">
    <textBlock id="i-a49820c7d0a3c525">Den svenska räddningstjänstmodellen bygger generellt på samverkan och bistånd mellan de organ som är ansvariga för statlig respektive kommunal räddningstjänst. Som exempel på detta kan nämnas de avtal som Räddningsverket har slutit med sex kommuner om att de skall bistå Sjöfartsverket och Kustbevakningen vid räddningsinsatser till sjöss. Dessa s.k. RITS-styrkor finns för närvarande i Göteborg,</textBlock>
    <textBlock id="i-d1be4ecae3ea3ce1">Helsingborg, Malmö, Stockholm och Härnösand/Kramfors. Ett förslag om att organisera en</textBlock>
    <textBlock id="i-b17df1335cb321ce">RITS-styrka på Gotland bereds för närvarande inom regeringskansliet. I detta sammanhang har Räddningsverket framfört att vid ytterligare utökning av antalet RITS-styrkor i framtiden bör en av dem lokaliseras till Västerbottens- eller Norrbottenskusten.</textBlock>
  </contentBlock>
  <contentBlock page="0" id="i-bccf7c5b0258cf9a">
    <textBlock id="i-3cc49d9a0d5c9ac8">I Sverige ansvarar Sjöfartsverket för sjöräddningen och Luftfartsverket för flygräddningen. Försvarsmakten är samtidigt en viktig resurshållare genom de helikoptrar som kan användas för eftersöknings- och räddningsuppdrag. I sjöräddningssammanhang vill jag även framhålla de omfattande insatser som gjorts och görs av Sjöräddningssällskapet.</textBlock>
  </contentBlock>
  <contentBlock page="0" id="i-65b4caca4910f9c4">
    <textBlock id="i-c4a8bd314061a92b">Såväl sjö- som flygräddning ställer stora krav på hög beredskap och snabb resursuppbyggnad när en olycka inträffar. Då sjöräddning men även flygräddning har sin grund i ett samarbete mellan ett flertal myndigheter är den integrering och samordning som nu sker i Göteborg med en gemensam räddningscentral för Sjöfartsverket, Luftfartsverket, Försvarsmakten och Kustbevakningen naturlig.</textBlock>
  </contentBlock>
  <contentBlock page="0" id="i-4fc0e0680dd4775b">
    <textBlock id="i-ebb856a59efc4fa6">Både sjö- och flygräddningen utnyttjar Försvarsmaktens helikoptrar för nödvändig beredskap. Den senaste tidens effektiviseringar inom Försvarsmakten har emellertid inneburit att sjöräddningen kräver en högre helikopterberedskap än den som numera kan erhållas inom ramen för Försvarsmaktens ordinarie beredskap. Ett avtal har därför ingåtts mellan Sjöfartsverket och Försvarsmakten om en förhöjd beredskap på vissa platser. Denna höjda beredskap innebär att insatstiderna vid räddningsoperationer minskas oavsett målet för flygningen.</textBlock>
  </contentBlock>
  <contentBlock page="0" id="i-184ff84653449cc2">
    <textBlock id="i-1ffeb1845d307d55">Sverige är ett stort land och kusterna är långa. Jag anser dock att en acceptabel helikopterberedskap för insatsarbete och eftersökning skall finnas i hela Sverige. Samtidigt sker den klart största delen av alla flygoch fartygsrörelser i södra Sverige. Det är också i södra Sverige som den ojämförligt största delen av all passagerartrafik till sjöss sker.</textBlock>
  </contentBlock>
  <contentBlock page="0" id="i-a5ae55af974e4f41">
    <textBlock id="i-32aa9d1f6a5bf4ba">Det åligger i första hand de ansvariga myndigheterna att tillse att en acceptabel nivå för helikopterberedskap kan upprätthållas. Som exempel på detta finns det avtal som tecknats mellan Sjöfartsverket och</textBlock>
    <textBlock id="i-13db0fcc41190daf">Försvarsmakten.</textBlock>
  </contentBlock>
  <contentBlock page="0" id="i-0bd86237131bbe3e">
    <textBlock id="i-9a4f430db61bd59c">För närvarande gör Sjöfartsverket och Luftfartsverket gemensamt en översyn av möjligheterna att samordna behovet av helikoptertjänster för flyg- och sjöräddningen. Denna översyn beräknas vara klar i januari 1996. Jag har förvissat mig om att denna översyn kommer att analysera om det i dag finns brister i beredskapen för flyg- eller sjöräddningen i någon del av landet.</textBlock>
  </contentBlock>
  <contentBlock page="0" id="i-3a236f06b109f39f">
    <textBlock id="i-2eba40e4d7d954ee">Anf.  2  OLLE LINDSTRÖM (m)</textBlock>
  </contentBlock>
  <contentBlock page="0" id="i-77e03538b79f521e">
    <textBlock id="i-f788f07e7a5b1f31">Fru talman! Jag tackar statsrådet för svaret på min interpellation. Anledningen till att min interpellation ställdes till försvarsministern var att det gällde försvarets helikoptrar, som behandlades i betänkande</textBlock>
    <textBlock id="i-8e49684c8063fa4a">1994/95:FöU4 vilket ledde till riksdagens beslut den</textBlock>
    <textBlock id="i-21ce085dd6585b36">11 maj 1995. I beslutet gavs regeringen till känna att det är angeläget att berörda parter verkar för att beredskapen för flyg- och räddningstjänsten förbättras även i norra Sverige. Jag återkommer till det.</textBlock>
  </contentBlock>
  <contentBlock page="0" id="i-e5785bf2faddb925">
    <textBlock id="i-97d2a929105d3ae1">I svaret ges en utförlig redovisning av sjö- och flygräddningstjänsten och det görs en beskrivning av de myndigheter som har ansvaret för en fungerande räddningstjänst. Hänvisningen till det avtal som tecknats mellan Sjöfartsverket och Försvarsmakten är vittomfattande men gäller inte i någon större utsträckning i norra Sverige. Förhöjd beredskap på</textBlock>
    <textBlock id="i-53d495b589e8bfdc">Berga, i Visby, Kallinge och Säve är bra, men varför finns ingen sådan beredskap i norra Sverige?</textBlock>
  </contentBlock>
  <contentBlock page="0" id="i-7ef954f7a71d8f99">
    <textBlock id="i-99730d464b121e0d">Att den klart största delen av flyg- och fartygsrörelserna sker i södra delarna av vårt avlånga land är vi helt överens om. Men det innebär inte att kommunikation i luft och över vatten är sällsynt i norra Sverige</textBlock>
    <textBlock id="i-0eca674e6f961829">- tvärtom. I sjö- och flygräddningsregionen från</textBlock>
    <textBlock id="i-8694d0a950cca81d">Gävle och norrut bedrivs handelssjöfart i 15 hamnar varav tre med färjetrafik. Trafikflyg bedrivs på 17</textBlock>
    <textBlock id="i-d59c730ae24fa64e">flygplatser norr om Gävle. Kallax är den trafikmässigt största flygplatsen med 800 000-900 000 passagerare per år. Totalt transporteras ca 4 miljoner passagerare på färjor och flygplan i denna region varje år.</textBlock>
  </contentBlock>
  <contentBlock page="0" id="i-b78c2839e82ee4ac">
    <textBlock id="i-e6836f49832cc1cc">Förutom denna passagerartrafik pågår stor handelssjöfart året runt på alla hamnar i Norrland. Dessutom har vi ett betydelsefullt yrkesfiske och ett övrigt båtliv längs hela kustremsan i Bottenviken.</textBlock>
  </contentBlock>
  <contentBlock page="0" id="i-eb5c65be55a1a6fe">
    <textBlock id="i-58073baa8b33ba64">I det avtal som skrevs den 30 mars 1994 mellan</textBlock>
    <textBlock id="i-006167f7b7521a46">Sverige och Finland påpekas vikten av snabb hjälpinsats och att respektive land skall säkerställa fullgoda sjö- och flygräddningstjänster i den egna regionen.</textBlock>
    <textBlock id="i-d3c6563a3927babc">När avtalet skrevs var Mats Odell kommunikationsminister i Sverige, men vem som var kommunikationsminister i Finland vid den tidpunkten känner jag inte till.</textBlock>
  </contentBlock>
  <contentBlock page="0" id="i-8c8f3e0842970dc2">
    <textBlock id="i-aff93997f2cbd307">Avståndet från Stockholm till nordligaste Sverige är 1 150 kilometer. Om en flygolycka inträffar i t.ex.</textBlock>
    <textBlock id="i-8c7fcbd6927c6303">Kiruna eller om en fartygsolycka inträffar i Bottenviken tar det i bästa fall sex timmar för en räddningshelikopter att ta sig fram till katastrofplatsen. Ett oeftergivligt krav måste vara att flygräddningstjänst dygnet runt finns i alla delar av vårt land. Allvarliga olyckor kan inträffa även i norra Sverige.</textBlock>
  </contentBlock>
  <contentBlock page="0" id="i-33ea5c7864d2278a">
    <textBlock id="i-5b1577adc1a235cd">Norr om Stockholm finns flygvapnets tunga räddningshelikoptrar placerade i Söderhamn och i</textBlock>
    <textBlock id="i-f89574d6e898baf6">Luleå. Dessa helikoptrar har endast beredskap under de tider då flygvapnet bedriver flygövningar, dvs. ca</textBlock>
    <textBlock id="i-01685b5373b254d0">25 % av årets totala timmar. Som exempel kan nämnas att det i Luleå inför stundande jul- och nyårshelg inte finns någon som helst beredskap från den 19</textBlock>
    <textBlock id="i-2f434494f1149ab6">december fram till den 9 januari, dvs. under 20-21</textBlock>
    <textBlock id="i-212a4594627b7778">dygn. Enligt min mening är detta förhållande helt otillfredsställande.</textBlock>
  </contentBlock>
  <contentBlock page="0" id="i-59bef724450fd51f">
    <textBlock id="i-5b5fee4e2f7ae428">Med det tillkännagivande som regeringen fick den</textBlock>
    <textBlock id="i-73ce6252e3321e1e">11 maj 1995 hade jag och många med mig i Norrland förväntat oss, att när nytt avtal skrevs mellan berörda myndigheter skulle norra Sverige ha fått sin rättmätiga beredskapstjänst och riksdagens beslut därmed fullföljts. Varför blev det inte så, kommunikationsministern?</textBlock>
  </contentBlock>
  <contentBlock page="0" id="i-43da28c718f04d74">
    <textBlock id="i-4bbaf3f1023c3262">Jag har dock tacksamt noterat att vi är överens om att en acceptabel helikopterberedskap skall finnas i hela Sverige. Om nu inte de myndigheter som i första hand har ansvaret tillgodoser att norra Sverige kommer med på beredskapskartan, är då statsrådet beredd att vidta åtgärder?</textBlock>
  </contentBlock>
  <contentBlock page="0" id="i-9ed8c421ca36fe6e">
    <textBlock id="i-596d6917429a30de">Anf.  3  Kommunikationsminister  INES</textBlock>
    <textBlock id="i-64900164f8d7819e">UUSMANN (s)</textBlock>
  </contentBlock>
  <contentBlock page="0" id="i-e929820aec98df85">
    <textBlock id="i-d21f8a5154f465b3">Fru talman! Jag vill börja med att säga att det avtal som finns mellan försvaret och Sjöfartsverket naturligtvis gäller hela Sverige - det gäller inte explicit den södra delen.</textBlock>
  </contentBlock>
  <contentBlock page="0" id="i-976636c46b07f96a">
    <textBlock id="i-5578546fc7e16d17">Precis som Olle Lindström säger, är både handelssjöfarten och flygrörelserna över norra Sverige omfattande. Vad jag ville säga i mitt svar var att detta kanske är ännu mera omfattande ju längre söderut man kommer, men jag menade självfallet inte att det är tomt norr om Uppsala.</textBlock>
  </contentBlock>
  <contentBlock page="0" id="i-5bc8d5f92bde6555">
    <textBlock id="i-2cb6f38654e25f9b">När det gäller insatstiderna - det tar ungefär sex timmar med helikopter från Uppsala och uppåt - är det inte bara en statlig fråga utan också en kommunal fråga. Det är Luftfartsverket som skall ombesörja efterforskning och räddningsinsatser när det inträffar ett flyghaveri, också när det inträffar till sjöss. Om det inträffar på land är Luftfartsverket ansvarigt för efterforskningen. Men i första hand är det den kommunala räddningstjänsten som skall svara för räddningsinsatserna. Om det händer i fjällen har polisen ett motsvarande ansvar.</textBlock>
  </contentBlock>
  <contentBlock page="0" id="i-4919320d6d788ec4">
    <textBlock id="i-57ae85e69f733596">Man skall också komma ihåg att den tekniska utvecklingen även här har gjort att vi har bättre möjligheter än vi hade för ett antal år sedan, därför att via</textBlock>
    <textBlock id="i-ec5b0f06569c2aa6">GPS-tekniken, eller satellittekniken, kan man åstadkomma efterforskning på ett mer effektivt sätt och mycket snabbare.</textBlock>
  </contentBlock>
  <contentBlock page="0" id="i-c46acffed135bde2">
    <textBlock id="i-a133e9ff5d16656d">När det gäller sjöolyckor har Sjöfartsverket ansvaret för efterforsknings- och räddningsinsatserna.</textBlock>
  </contentBlock>
  <contentBlock page="0" id="i-83c37e65f51f22a3">
    <textBlock id="i-d79438b40ea8d11e">Det viktiga är att detta samarbete sker, och där har räddningstjänsten i kommunerna också ett stort ansvar. Det är det som ligger i botten på det avtal som har slutits om de s.k. RITS-styrkorna. Det är framför allt huvudmännen för räddningsinsatserna som har varit intresserade - Sjöfartsverket och Luftfartsverket - och som har visat på vilket behov som finns när det gäller särskilda insatser. Både Sjöfartsverket och</textBlock>
    <textBlock id="i-471ea5a2d0e71b80">Luftfartsverket är ju mycket viktiga parter när det handlar om att eventuellt göra förändringar eller utöka resurserna till RITS-styrkorna. Men kommunerna har som sagt var också ett oerhört stort ansvar.</textBlock>
  </contentBlock>
  <contentBlock page="0" id="i-c3aba9b29171926f">
    <textBlock id="i-73d46fa15df29a15">Försvarsmakten har dragit ned på sin s.k. basberedskap, och det är det som är anledningen till att sjöräddningen har träffat det här speciella avtalet med</textBlock>
    <textBlock id="i-bcabf0b2120e9cad">Försvarsmakten, som handlar om en förhöjd beredskap på vissa platser. Men man skall komma ihåg att i detta inte ligger någon neddragning av helikopterberedskapen; där har det inte skett någon neddragning.</textBlock>
    <textBlock id="i-a98f088a73ea3539">Rent generellt vill jag nog påstå, för att det inte skall råda något missförstånd på det området, att vi inte har haft en bättre beredskap när det gäller sjöräddning någon gång tidigare än vad vi har i dag.</textBlock>
  </contentBlock>
  <contentBlock page="0" id="i-6cd56ac394855c58">
    <textBlock id="i-84f2b566cf995a2f">Den analys som nu görs och som skall vara klar i början på nästa år skall ju ge svar på om det behövs ytterligare åtgärder.</textBlock>
  </contentBlock>
  <contentBlock page="0" id="i-f5c5fdee973450c1">
    <textBlock id="i-c47fdb6cef145c94">Anf.  4  OLLE LINDSTRÖM (m)</textBlock>
  </contentBlock>
  <contentBlock page="0" id="i-a58f36295a196590">
    <textBlock id="i-a84c33b569277561">Fru talman! Det är klart att avtalet gäller hela</textBlock>
    <textBlock id="i-da83a6ff1ec06a99">Sverige, men det finns en skillnad. I vissa delar av landet är inställelsetiden en timme och tiden för att nå katastrofplatsen kanske ytterligare en timme, medan det i norra Sverige, norr om Berga, egentligen inte finns någon beredskap i dag. Då blir det ju problem om det skulle hända en allvarlig olycka.</textBlock>
  </contentBlock>
  <contentBlock page="0" id="i-a489a0600e647875">
    <textBlock id="i-c47b19d40a8f16f0">Statsrådet säger att den kommunala räddningstjänsten finns. Det är alldeles riktigt. Det finns ett väl utbyggt samarbete även i norra Sverige på den punkten. Men det innebär inte att man klarar alla typer av olyckor, och man måste vara säker och vara beredd på att det värsta faktiskt kan hända. Det har ju visat sig. Den kommunala räddningstjänsten och de övriga militära helikoptrarna har inte den utrustning som gör att de klarar alla typer av olyckor. I Luleå finns t.ex. två s.k. Superpuma, som är fullständigt utrustade, och de borde då kunna ha en viss beredskap, och inte endast när det är flygövningar, dvs.</textBlock>
    <textBlock id="i-1e852c98827a6b7e">under 25 % av årets timmar. Vid långa helger finns det alltså ingen beredskap. Man kan i bästa fall kalla in någon om det skulle hända någonting, men vem vet om förarna är tillgängliga?</textBlock>
  </contentBlock>
  <contentBlock page="0" id="i-09ae315cb74df0e8">
    <textBlock id="i-1c62027d04d9b343">Det sker ingen neddragning av helikopterberedskapen och det har inte varit bättre tidigare, säger statsrådet, Nej, det kan så vara, men faktum är att vi tog upp det här i försvarsutskottet av den orsaken att det ansågs vara ett stort problem att det var alldeles för lång inställelsetid vid en eventuell olycka i norra</textBlock>
    <textBlock id="i-5f439d53b05ce89d">Sverige. Det var också därför som riksdagen gav regeringen till känna att det här borde åtgärdas.</textBlock>
  </contentBlock>
  <contentBlock page="0" id="i-0185f188848dbe54">
    <textBlock id="i-38d923839bde7609">Därför är jag väldigt fundersam över varför detta inte kunde tas med i det nya avtalet. Även om man inte klarar full beredskap, som på andra ställen, borde det ändå ha skett någon förbättring jämfört med nuläget.</textBlock>
  </contentBlock>
  <contentBlock page="0" id="i-3fecc287f3cf7fd8">
    <textBlock id="i-1ef63f0e96f38b9a">I det avtal som skrevs redan 1994 mellan Finland och Sverige förpliktade sig båda länderna egentligen att ha en flygräddningstjänst i hela regionen. Det innebär att vi borde uppfylla också det avtalet.</textBlock>
  </contentBlock>
  <contentBlock page="0" id="i-f2ea9ccbfb0fa667">
    <textBlock id="i-2fc74d979ba824ad">Anf.  5  Kommunikationsminister  INES</textBlock>
    <textBlock id="i-3ac1fbf43082a66b">UUSMANN (s)</textBlock>
  </contentBlock>
  <contentBlock page="0" id="i-8bb315cb72841af2">
    <textBlock id="i-50d008b306c42b6c">Fru talman! Vi kanske inte skall gå in på utrustningen, eller brister i utrustningen, på helikoptrarna.</textBlock>
    <textBlock id="i-0eca180d166c7c07">Det har vi diskuterat i andra sammanhang. Det är en funktion som Sjöfartsverket upphandlar, och man går inte in och granskar vinschar och sådant. Man har i alla fall inte gjort det hittills, vilket har diskuterats.</textBlock>
  </contentBlock>
  <contentBlock page="0" id="i-dcc5db32cae15f1f">
    <textBlock id="i-a0b953327a8dd328">När det gäller sjöolyckor vill jag säga till Olle</textBlock>
    <textBlock id="i-c0a64dce1d57445e">Lindström att helikoptrar visserligen har en väldigt stor psykologisk betydelse, men de allra viktigaste insatserna gör ytenheterna, för att plocka upp människor och för att komma åt det olycksdrabbade fartyget.</textBlock>
  </contentBlock>
  <contentBlock page="0" id="i-9ca294279a774361">
    <textBlock id="i-67411f618891f986">Men man skall också komma ihåg att det i det avtal som är slutet inte finns någonting som hindrar att man skulle kunna flytta en helikopter från Berga till</textBlock>
    <textBlock id="i-015629a263f93651">Norrbotten om myndigheten bedömer att den skulle göra bättre nytta där.</textBlock>
  </contentBlock>
  <contentBlock page="0" id="i-cc562372c803e615">
    <textBlock id="i-212fe18377678904">Det handlar om att använda de resurser som finns så bra som det någonsin är möjligt. Återigen vill jag säga att man i den analys vi skall få ytterligare en gång kommer att undersöka om vi har åstadkommit den optimala lösningen eller om det finns behov av att göra andra bedömningar. Men, som sagt, avtalet behöver inte omförhandlas för att man skall kunna flytta en helikopter till Norrbotten.</textBlock>
  </contentBlock>
  <contentBlock page="0" id="i-0e215765301c1cb4">
    <textBlock id="i-112da4c9cc0c6a98">Anf.  6  OLLE LINDSTRÖM (m)</textBlock>
  </contentBlock>
  <contentBlock page="0" id="i-4e68ac106ccc3b27">
    <textBlock id="i-279c671014617d03">Fru talman! Nu är det så att man inte behöver flytta en helikopter; det finns faktiskt helikoptrar. I</textBlock>
    <textBlock id="i-d989742c8fce9f52">Luleå t.ex. finns det två stycken med fullständig utrustning.</textBlock>
  </contentBlock>
  <contentBlock page="0" id="i-64c08699b79931b8">
    <textBlock id="i-6883e570f79dbb05">Det är snarare fråga om att ställa resurser till förfogande så att man kan ha en god beredskap. Vad jag kan förstå rör det sig kanske om 3 miljoner helårsvis.</textBlock>
    <textBlock id="i-b93dec80dcb3a602">Det borde vara möjligt trots läget på den ekonomiska sidan med neddragningar på många områden. Men vi måste klara en allvarlig olycka oavsett var i landet den sker. Det var också av det skälet som vi i försvarsutskottet ansåg den här frågan vara en av dem som borde leda till ett tillkännagivande.</textBlock>
  </contentBlock>
  <contentBlock page="0" id="i-97c4bb4cd7850840">
    <textBlock id="i-4210ed4e1b03ce26">Visserligen är vi kanske inte helt överens, men jag har sett att det i svaret ändå ges en möjlighet - kanske efter den analys som skall göras - att få en förändring.</textBlock>
    <textBlock id="i-90cfe118887a5195">Åtminstone vi i de norra delarna av landet ser detta som något mycket viktigt. Framför allt måste vi kunna känna oss lika säkra som människorna i de södra delarna av landet. Det är inte alltid möjligt att rädda någon vid en katastrof, men ju större resurser man har desto bättre är det.</textBlock>
  </contentBlock>
  <contentBlock page="0" id="i-0b1f395e0a819e68">
    <textBlock id="i-3be2620bfcbbdf41">Tack än en gång för svaret.</textBlock>
  </contentBlock>
  <contentBlock page="0" id="i-51334c37d16f9fbc">
    <textBlock id="i-ae6dc9aaf8f59262">Anf.  7  Kommunikationsminister  INES</textBlock>
    <textBlock id="i-10eb8f9ac9a4379f">UUSMANN (s)</textBlock>
  </contentBlock>
  <contentBlock page="0" id="i-3e9bd4edb843a535">
    <textBlock id="i-d9c8cf476f06eb08">Fru talman! Självklart håller jag med om att man har rätt till samma säkerhet oavsett var man bor i landet.</textBlock>
  </contentBlock>
  <contentBlock page="0" id="i-44de3b13320fed98">
    <textBlock id="i-01684ae58aaec381">Jag vill också säga att man i den översyn som görs av Sjöfartsverket och Luftfartsverket och som vi nu diskuterar också tittar på de fördelar som kan uppnås om hela samhällets krav - dvs. statens och kommunernas, som vi redan berört, samt landstingets krav -</textBlock>
    <textBlock id="i-fd29c46f97b5da8e">samordnas när det gäller helikopterberedskap. Det tror jag också kan vara viktigt.</textBlock>
  </contentBlock>
  <contentBlock page="0" id="i-0e19ca676829e71a">
    <textBlock id="i-9df7a033638f0864">När det gäller helikopterberedskapen för Luleå har vi tagit reda på att den kostar 3 miljoner.</textBlock>
  </contentBlock>
  <contentBlock page="0" id="i-71a4f818af9e3294">
    <textBlock id="i-f1ac7c6cf28f5d97">Jag tycker att vi kan vara eniga om att vi nu mycket seriöst skall titta på den analys som vi får i januari, så att våra myndigheter får ett underlag för en beredskap som är tillfredsställande i hela landet. Däremot kan vi aldrig garantera att vi klarar alla olyckor och katastrofer. Det har erfarenheten lärt oss.</textBlock>
  </contentBlock>
  <contentBlock page="0" id="i-1029c1c311dfd08a">
    <textBlock id="i-d86611f4b5d59a1f">Överläggningen var härmed avslutad.</textBlock>
  </contentBlock>
  <contentBlock page="0" id="i-888c8a8dbbf43438">
    <textBlock id="i-1f776a7059dc0255">4 §  Svar på interpellation 1995/96:18 om det statliga stödet till nykterhetsrörelsen</textBlock>
  </contentBlock>
  <contentBlock page="0" id="i-85bc55236a3c62fc">
    <textBlock id="i-78da990a45cea3d9">Anf.  8  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-ce10fda4e67192db">
    <textBlock id="i-d6b7b94463d17115">Fru talman! Sten Andersson har frågat socialminister Ingela Thalén om vilka åtgärder socialministern är beredd att vidta i syfte att ompröva statligt stöd till</textBlock>
    <textBlock id="i-c103d36f1bd57db6">IOGT-NTO. Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-459fcc650088331b">
    <textBlock id="i-d6002dbebc25bc22">Folkrörelsernas drogförebyggande insatser är viktiga som stöd och komplement till det arbete som myndigheterna utför på alkohol- och drogområdet.</textBlock>
    <textBlock id="i-0c9e814d8293e472">Nykterhetsrörelsen och däribland IOGT-NTO har därför sedan lång tid tillbaka fått organisationsstöd för sin centrala verksamhet via statsbudgeten. Men det handlar inte om de stora summor som Sten Andersson uppger i sin interpellation.</textBlock>
  </contentBlock>
  <contentBlock page="0" id="i-3fd03954151dd1cb">
    <textBlock id="i-49a519ca958e3ec8">För perioden den 1 juli 1995 till den 30 juni 1996</textBlock>
    <textBlock id="i-b9fa04edc4d105b5">får IOGT-NTO 4 978 000 kronor i statligt organisationsstöd via statsbudgeten, som fördelats av Samarbetsnämnden för fördelning av statsbidrag till vissa nykterhetsorganisationer m.fl. från den anslagsram på</textBlock>
    <textBlock id="i-5dc7cf1c28a8dc91">18 247 000 kronor som riksdagen har beslutat för detta ändamål.</textBlock>
  </contentBlock>
  <contentBlock page="0" id="i-fb43d1589e1ba4ab">
    <textBlock id="i-20cc72f6555fbc8b">Uppgiften att IOGT-NTO skulle få 112 miljoner kronor i statligt stöd för sin verksamhet är således missvisande. Uppgiften utgör en sammanblandning av olika andra bidragsformer som utgår till frivilliga organisationer för olika ändamål.</textBlock>
  </contentBlock>
  <contentBlock page="0" id="i-bfd14a149ddf5b8d">
    <textBlock id="i-08eb67b5e30a27cb">En granskning av summan 112 miljoner kronor visar att 33 miljoner kronor är stöd som går till Riksorganisationen Våra Gårdar, som får bidrag för att nykterhetsrörelsens hus skall användas som allmänna samlingslokaler. Dessa lokaler utgör på många håll den enda möteslokalen på orten.</textBlock>
  </contentBlock>
  <contentBlock page="0" id="i-a094402ee255c14f">
    <textBlock id="i-2d01b55ea5f5ba27">12 miljoner kronor är stöd till Nykterhetsrörelsens</textBlock>
    <textBlock id="i-cdc3589a5099c9c2">Bildningsverksamhet, NBV. Den får stöd för sitt folkbildningsarbete - i huvudsak studiecirklar - på samma grunder som t.ex. ABF, Medborgarskolan och</textBlock>
    <textBlock id="i-3c9d55381d5de77d">Vuxenskolan.</textBlock>
  </contentBlock>
  <contentBlock page="0" id="i-f75c3e2a22315c46">
    <textBlock id="i-2044d1dd6f48583a">19 miljoner kronor är stöd till IOGT-NTO:s två folkhögskolor, Tollare och Wendelsberg, som får stöd på samma grunder som andra folkhögskolor som utgör en del i vårt lands utbildningsväsende. Landets folkhögskolor har fått ökade anslag för att bereda fler ungdomar utbildning i stället för arbetslöshet. Bidragen till såväl studieförbundet NBV som de två folkhögskolorna ges i förhållande till den verksamhet som faktiskt bedrivs och på samma villkor som övriga studieförbund och folkhögskolor.</textBlock>
  </contentBlock>
  <contentBlock page="0" id="i-0b8a56051bee8209">
    <textBlock id="i-3f055a4ffe9c9e26">30 miljoner kronor uppskattas utgå som kommunala bidrag och AMS-medel till lokala föreningar och distrikt i form av ALU-tjänster, lönebidrag eller projektstöd m.m., enligt samma grunder som för förenings- och organisationslivet i övrigt.</textBlock>
  </contentBlock>
  <contentBlock page="0" id="i-82e1961f265026bd">
    <textBlock id="i-39833d44dba809db">Enligt uppgift från IOGT-NTO är i dag hälften av deras medlemmar pensionärer. Men då har man inte räknat in alla de medlemmar som är under 25 år och som tillhör de tre ungdomsförbunden Ungdomens nykterhetsförbund, IOGT-NTO:s Juniorförbund och</textBlock>
    <textBlock id="i-9b2c4c95a83f7b85">Nykterhetsrörelsens Scoutförbund. Dessa tre förbund har tillsammans ca 40 000 medlemmar och når ännu fler barn och ungdomar genom sina läger, kurser och sin droginformation i skolorna. Att skilja ut barn- och ungdomsverksamheten från vuxenverksamheten är naturligt från verksamhetssynpunkt. Det är knappast något man gör för att erhålla maximala bidrag. Sten</textBlock>
    <textBlock id="i-5a6f31d61cddc804">Andersson kan t.ex. jämföra med den egna partiorganisationen som har såväl Moderata Kvinnoförbundet som Moderat Skolungdom, Moderata Ungdomsförbundet m.fl. organisationer.</textBlock>
  </contentBlock>
  <contentBlock page="0" id="i-ec58644df8393ed3">
    <textBlock id="i-8afe9e692c71cb0a">I det nya alkoholpolitiska läge som uppstått i och med Sveriges EU-inträde är de frivilliga organisationernas verksamhet på alkoholpolitikens område viktigare än någonsin. Tyngdpunkten i det alkoholpolitiska arbetet de närmaste åren kommer att ligga på en regional och lokal kraftsamling när det gäller insatserna, där information, opinionsbildning och andra alkoholförebyggande insatser får en ökad betydelse i syfte att försöka få till stånd andra dryckesvanor i vårt land. I</textBlock>
    <textBlock id="i-611e97829fef923c">detta arbete har nykterhetsrörelsen och andra organisationer en viktig roll. De olika organisationer som får del av det statliga stödet bör utforma sina insatser utifrån den egna organisationens särart så att mångfalden i det drogförebyggande arbetet kan värnas.</textBlock>
    <textBlock id="i-4b9efe2fe460a8ae">Därigenom kan man få större trovärdighet och bättre effekt av insatserna.</textBlock>
  </contentBlock>
  <contentBlock page="0" id="i-0f18ae81e9ce74e4">
    <textBlock id="i-8acb1be4bc6064e7">Det föreligger således skäl som kan tala för att utge statligt stöd till IOGT-NTO och nykterhetsrörelsens övriga organisationer. Men samtidigt anser jag, i likhet med vad Alkoholpolitiska kommissionen föreslog, att det till det statliga stödet bör knytas vissa krav på verksamhetens inriktning och resultat. De organisationer bör prioriteras som är beredda att lägga stora ansträngningar på ett arbete som innebär förebyggande av riskabla alkoholvanor och som framgångsrikt lyckas genomföra detta arbete.</textBlock>
  </contentBlock>
  <contentBlock page="0" id="i-f74809b9105fc436">
    <textBlock id="i-5fc15a1242efd06f">Anf.  9  STEN ANDERSSON (m)</textBlock>
  </contentBlock>
  <contentBlock page="0" id="i-5f8705ca96b55144">
    <textBlock id="i-4fa1000a8b9549a1">Fru talman! Jag tackar för svaret.</textBlock>
  </contentBlock>
  <contentBlock page="0" id="i-10c205f25e2c8446">
    <textBlock id="i-72a1494d8bf1f0a5">Jag delar uppfattningen att det är viktigt att upplysa om de negativa effekterna av en överdriven eller oklok alkoholkonsumtion. Men jag anser att det i dagens ekonomiska läge är viktigt att vi med skattepengar stöder den verksamhet som bevisligen är effektiv. Det kan, fru talman, icke sägas om IOGT-</textBlock>
    <textBlock id="i-b5b866662a7df572">NTO. IOGT-NTO har på 30 år halverat antalet medlemmar. Antalet medlemmar i ungdomsförbundet har under 20 år sjunkit från 34 000 till 10 000. Det finns också mycket luft i dessa siffror. UNF i Stockholm hade 690 registrerade medlemmar i juli 1995, men bara 120 hade betalt avgiften. Att icke betalande medlemmar finns kvar som registrerade medlemmar beror på det enkla faktum att föreningen får bidrag för dem så länge de är registrerade. Därför står medlemmar som inte har betalt avgiften kvar i UNF två år efter det att den sista avgiften betalades. Föreningen sysslar också med bidragsfusk, aktivitetsfusk osv., vilket tyvärr även andra gör. Sådant sysslar man med även på den kanten.</textBlock>
  </contentBlock>
  <contentBlock page="0" id="i-c4801929ba521b0f">
    <textBlock id="i-7658b5145fd06726">Fru talman! Fru statsråd! Att antalet medlemmar i ungdomsorganisationerna skulle vara  40 000 vill jag mycket starkt ifrågasätta. Jag tror inte att den siffran stämmer. Den kan ha kommit direkt från IOGT-NTO, men den har liten förankring i verkligheten.</textBlock>
  </contentBlock>
  <contentBlock page="0" id="i-d009d0638c86258d">
    <textBlock id="i-7e60c2d701784c66">Jag hävdar fortfarande att man skall ge pengar till dem som bedriver en effektiv verksamhet. Men om man ser på svensk alkoholpolitik under de senaste tio åren har den inte åstadkommit några förbättringar.</textBlock>
    <textBlock id="i-73ebe700a22f69e7">Konsumtionen har ökat, och vi ser ofta i tidningarna att ungefär hälften av den alkohol som konsumeras i</textBlock>
    <textBlock id="i-aaaeaa9514f37fb1">Sverige säljs utanför Systembolaget. Vi läser om att skolbarnen kan skaffa sig hembränt med ganska små insatser.</textBlock>
  </contentBlock>
  <contentBlock page="0" id="i-5212f221efc317cd">
    <textBlock id="i-144dce2b2d5baa03">WHO-målet för alkoholpolitiken, som så högtidligt har antagits av riksdagen, är i dag lika avlägset som det var den dagen som vi beslutade att satsa på det.</textBlock>
  </contentBlock>
  <contentBlock page="0" id="i-6cf24169bc94d9e9">
    <textBlock id="i-e2087e50b218fff6">Det irriterar mig att statsrådet säger att jag lämnar missvisande uppgifter. Det gör jag inte medvetet. Men jag har källor som jag betraktar som mycket säkra.</textBlock>
    <textBlock id="i-30205a4919a5cfba">Jag skrev att IOGT-NTO får offentliga anslag på 112</textBlock>
    <textBlock id="i-86bf73c1c64bc5ec">miljoner. Statsrådet kom i sin uppräkning upp i drygt</textBlock>
    <textBlock id="i-356df56b08bbb70c">100 miljoner. Det skiljer alltså ca 10 %. Jag har angett att det statliga stödet är 18 miljoner. Statsrådet säger att det är 5 miljoner. Jag skall kontrollera detta en gång till. Om jag har fel ber jag om ursäkt. Men om jag inte har fel kommer jag att återkomma.</textBlock>
  </contentBlock>
  <contentBlock page="0" id="i-d23530211ce5ca7b">
    <textBlock id="i-3085e51f1dc4f50f">Jag förstår inte varför statsrådet gör en sådan lång uppräkning i svaret om vart pengarna går. Enligt statsrådet hade jag ju i alla fall till 90 % rätt.</textBlock>
  </contentBlock>
  <contentBlock page="0" id="i-bfecda96a3d4d61b">
    <textBlock id="i-b3bd52f9ae50ea4e">Dessa anslag går alltså till studiecirklar, lokaler, folkhögskolor, ALU-tjänster och lönebidrag. Det kan väl inte vara motiverat att man ger en nykterhetsorganisation anslag till lönebidrag och ALU-tjänster bara för deras egen skull. Det måste ju ske på grund av att de gör någon nytta inom sitt område. Det har de bevisligen hittills inte gjort.</textBlock>
  </contentBlock>
  <contentBlock page="0" id="i-3c9aaa99808ec5bf">
    <textBlock id="i-647c38233a7b4868">I slutet av svaret skriver statsrådet något som gör att jag anser att jag har litet rätt i alla fall. Hon skriver:</textBlock>
  </contentBlock>
  <contentBlock page="0" id="i-5f7928bbbe6a1e60">
    <textBlock id="i-302f1704fdd0cdb4">"Det föreligger således skäl som kan tala för att utge statligt stöd - - -." Det står alltså inte att det talar för statligt stöd. Det är förvånansvärt med en sådan skrivning. Men jag förstår ändå att statsrådet i någon mån ifrågasätter verksamheten.</textBlock>
  </contentBlock>
  <contentBlock page="0" id="i-603715f223ddc7a4">
    <textBlock id="i-6126dc94feb7f915">Det står även något som förvånar mig mycket, nämligen "att det till det statliga stödet bör knytas vissa krav på verksamhetens inriktning och resultat.".</textBlock>
    <textBlock id="i-bdd0e1b61a71bf7a">Fru talman! Jag trodde faktiskt att man, när statliga pengar delas ut 1995, när det i praktiken knappast finns några pengar, alltid ställer krav på effektivitet i verksamheten. Jag trodde även att man på den tiden som det begav sig, när staten disponerade mer pengar, ställde krav på verksamheten och inte pytsade ut pengar till höger och vänster av gammal vana.</textBlock>
  </contentBlock>
  <contentBlock page="0" id="i-d430d30acc53067c">
    <textBlock id="i-b45870b975dedff7">Fru talman! Jag har några frågor till statsrådet.</textBlock>
    <textBlock id="i-e2fd987b424ace8a">Vad är det, baserat på den erfarenhet som vi nu har när det gäller IOGT-NTO:s ungdomsförbunds och</textBlock>
    <textBlock id="i-2336fb54d654ce58">IOGT-NTO:s seniorverksamhets resultat, som talar för fortsatt stöd från skattebetalarna?</textBlock>
  </contentBlock>
  <contentBlock page="0" id="i-24d701665dacff7e">
    <textBlock id="i-f05646cc13ffffb2">Delar statsrådet min uppfattning att man, om man skall ha stöd från skattebetalarna, skall visa att det finns något som motiverar verksamheten? Om någon vill bedriva en verksamhet och gör det utan att begära att andra skall betala för det, så à la bonheure, det är upp till dem själva. Men när det handlar om statliga pengar måste man kräva något resultat från den som är bidragsmottagare.</textBlock>
  </contentBlock>
  <contentBlock page="0" id="i-d73c0a9a36e45cf8">
    <textBlock id="i-1d76894949e27a78">Anf.  10  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-7a445d172c30cd30">
    <textBlock id="i-1741ff295d8d1f74">Fru talman! Jag förmodar att Sten Andersson, som är intresserad av alkoholpolitiska frågor, liksom jag är oroad över en hel del av det som sker i samhället i dag. En del av de siffror som handlar om att WHO-</textBlock>
    <textBlock id="i-a45494c5066e7765">målet ännu inte finns i sikte är ett uttryck för att det finns anledning till oro. Men det som är särskilt oroande i dagens situation är kanske ändå det som händer med ungdomarna. Något har inträffat som jag tror att inte bara jag utan väldigt många nästan inte trodde var möjligt, nämligen att folkölsberusningen bland ungdomar har blivit mycket stor. Jag trodde kanske inte ens att man riktigt kunde berusa sig så till den grad på folköl som det nu visar sig att ungdomar i 13-14-</textBlock>
    <textBlock id="i-ec4cbb242d93a89e">årsåldern gör när de dricker nio folköl och därmed får i sig en kvarting sprit.</textBlock>
  </contentBlock>
  <contentBlock page="0" id="i-8793dd7591d9293e">
    <textBlock id="i-fbd133ccae39121b">Varför säger jag detta med anledning av IOGT-</textBlock>
    <textBlock id="i-bd6ef8c975ce6310">NTO? Jo, därför att detta är frågor som ytterligare understryker det som är på gång när det gäller alkoholpolitiken, nämligen att kraft måste läggas på preventionsarbetet mer än på något annat. Det är förbjudet för ungdomar att köpa öl. Det är förbjudet för ungdomar att dricka öl. Och det är förbjudet att langa.</textBlock>
    <textBlock id="i-31d76d7bff6fcff2">Ändå tycks ungdomar inte ha någon svårighet att berusa sig med folköl. Den här typen av problem kan egentligen bara i grunden lösas med ett preventionsarbete som riktar sig till folk lokalt och regionalt, så att man där åstadkommer en stark folklig förankring för de insatser som görs för ungdomar och mot tillgång på alkohol till dem.</textBlock>
  </contentBlock>
  <contentBlock page="0" id="i-abf4af86ea055fce">
    <textBlock id="i-767980bc5cc461a9">Det är i detta sammanhang som alla frivilliga organisationer, inkl. IOGT-NTO, kommer in på plan, och inte minst deras ungdomsorganisationer. Det är naturligtvis detta som är bakgrunden till att riksdagen har anslagit ett organisationsstöd på 18 miljoner kronor och till att man i de andra statliga och kommunala stödsystem som finns bedömer, på samma sätt som man bedömer andra organisationer, de här insatserna som görs lokalt och regionalt av IOGT-NTO för att t.ex. få ALU-bidrag eller lönebidrag osv.</textBlock>
  </contentBlock>
  <contentBlock page="0" id="i-c999a9408f52ac0a">
    <textBlock id="i-e6bf96dbbe6d46b2">Att skapa verksamheter, kunskaper och insikter i den lokala miljön, som kanske skapar en preventiv och annorlunda situation för ungdomar, tror jag är en mycket väsentlig insats för framtiden. Naturligtvis skall de pengar som staten satsar vara effektiva. Vi utvärderar dessa anslag mellan varven. Vi förbereder ett uppdrag när det gäller att också gå igenom dessa bidrag via Folkhälsoinstitutet, något som man naturligen gör mellan varven och som vi förstås skall göra även på detta område.</textBlock>
  </contentBlock>
  <contentBlock page="0" id="i-aadb8634fe406c2a">
    <textBlock id="i-3f07035014a8c356">Anf.  11  STEN ANDERSSON (m)</textBlock>
  </contentBlock>
  <contentBlock page="0" id="i-be390e916efcdfac">
    <textBlock id="i-ea8237c52872c931">Fru talman! Fru statsråd! Jag delar uppfattningen att det är upplysning som måste till. Vi har sett att den förbudspolitik som vi har haft i Sverige under många år har om inte totalhavererat så nästintill i alla fall.</textBlock>
    <textBlock id="i-d7a075f8e690e61b">Jag anser att det är positivt att statsrådet nu anser att man skall gå ut med mindre förbud och mer tala om de negativa konsekvenserna av ett överdrivet alkoholintag.</textBlock>
  </contentBlock>
  <contentBlock page="0" id="i-c45dde195a8c7cb4">
    <textBlock id="i-b9f9da2cc0924839">Jag håller med om att det är viktigt att ungdomar talar om dessa saker med andra ungdomar. Jag tror att de har bättre förmåga att bli förstådda och större möjligheter att kommunicera på ett vettigt vis. Men min fråga gäller då IOGT-NTO:s ungdomsförbund och dess medlemsantal, för det är inte fråga om några</textBlock>
    <textBlock id="i-65117996396fb528">40 000: Har man åstadkommit det resultat som kan förväntas med tanke på de bidrag från stat, kommuner och landsting som man trots allt har fått?</textBlock>
  </contentBlock>
  <contentBlock page="0" id="i-4b6a23dd91c136ec">
    <textBlock id="i-40337fd2fd6449ec">IOGT-NTO som organisation har ju andra inkomstkällor än staten. Man har en omsättning genom sina lotterier på nära 900 miljoner kronor om året. I</textBlock>
    <textBlock id="i-b944382113ebd2bd">de besparingstider som vi nu, tyvärr, lever i anser jag att en organisation som kanske trots allt får 90 % av sin omsättning från annat än offentligt stöd borde kunna klara sig på det stöd som man själv plockar fram.</textBlock>
  </contentBlock>
  <contentBlock page="0" id="i-3641ebb900f4c70e">
    <textBlock id="i-8765b5d07eef057e">Fru talman! Vi kan bolla med siffror när det gäller bidrag och antalet medlemmar. Men en bild som de flesta svenskar får, i alla fall de som tittar på TV:s sändningar på Kristi himmelsfärdsdag - folknykterhetens dag - när de årliga sändningarna görs från Skansen är att det talas om vikten av en ökad nykterhet.</textBlock>
    <textBlock id="i-d8fc6f4f14ae216f">Kameran zoomar då över åskådarna. Då ser man att det bara sitter någon enstaka på första bänk, tre på fjärde bänk och sju på åttonde bänk. Bara det visar att det är en organisation som kanske inte totalt, men i alla fall till en del, har havererat. Utvecklingen håller på att rikta ett grundskott mot den här verksamheten.</textBlock>
  </contentBlock>
  <contentBlock page="0" id="i-14c39ad269a567dc">
    <textBlock id="i-5829e1b0ef1ad880">Jag har läst intervjuer med både nuvarande ordföranden och förre ordföranden. De säger: Vår överlevnad kan hänga på en mycket skör tråd.</textBlock>
  </contentBlock>
  <contentBlock page="0" id="i-38cebbf929cd36ad">
    <textBlock id="i-954882d4aad6b31d">Anf.  12  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-6af588950afc7d39">
    <textBlock id="i-e7fb236be39d8563">Fru talman! Förbudspolitiken har havererat, säger</textBlock>
    <textBlock id="i-5a5aeeaeaa5b3ed1">Sten Andersson. Men vår alkoholpolitik är en kombination av olika insatser där helheten blir så effektiv som delarna är. Förbudspolitik är kanske inte det vanligaste. Ett försök att begränsa tillgängligheten ingår i stället på utbudssidan både genom det viktigaste instrumentet, Systembolaget, och genom prispolitiken. På efterfrågesidan däremot handlar det om vård, behandling och prevention.</textBlock>
  </contentBlock>
  <contentBlock page="0" id="i-e6f2852be43c1877">
    <textBlock id="i-9a39b35afef9adf6">Denna treenighet i politiken har gällt förut och gäller fortfarande. Jag hoppas att den också kommer att gälla framöver. Allteftersom tiden går kan tyngdpunkten komma att ligga litet olika, beroende på utvecklingen i samhället. På den punkten har jag sagt att jag tror att preventionsarbetet blir allt viktigare och att upplysning, kunskap, påverkan från människa till människa samt umgängesvanor är väldigt viktiga för hur det i praktiken kommer att gå.</textBlock>
  </contentBlock>
  <contentBlock page="0" id="i-718000ac52dc69bc">
    <textBlock id="i-1fab9771be864ae6">Jag tror faktiskt att det är så, precis som Sten Andersson säger, att när ungdomar pratar eller umgås med andra ungdomar skapas väldigt mycket av de vanor som också får betydelse för hela gruppen.</textBlock>
  </contentBlock>
  <contentBlock page="0" id="i-c37ece100dfcc414">
    <textBlock id="i-64b96131ee444544">Jag vet att just IOGT-NTO:s ungdomsorganisationer har påtagit sig en uppgift som jag tycker verkar väldigt lämplig och bra för en ungdomsorganisation.</textBlock>
    <textBlock id="i-65e47d1fab645e72">De har nämligen sagt att de skall vara ute där ungdomar är och att de skall vara nyktra. Det tror jag är en viktig insats från de här ungdomsorganisationernas sida som visar att också de anpassar sig till en ny tid och ser vad som behöver göras.</textBlock>
  </contentBlock>
  <contentBlock page="0" id="i-a2d4773eb43c5bda">
    <textBlock id="i-8bc8c102aa3ad9ae">I IOGT-NTO:s ungdomsorganisationer liksom i många andra ungdomsorganisationer, t.ex. de politiska, har ungdomar naturligtvis en tendens att bli äldre och att lämna de här organisationerna. Det är således en stor omsättning på ungdomar i ungdomsorganisationerna. Det är nog inte så konstigt. Efter en viss uppmärksamhet i den här frågan har just IOGT-NTO</textBlock>
    <textBlock id="i-5a07bd7e8b066a0c">lagt ner ganska mycket möda på att rensa i sina register efter en tid - trots allt vet man ju först efter en tid vilka ungdomar som lämnat organisationer eller inte -</textBlock>
    <textBlock id="i-527a402c308ba59f">och det skall naturligtvis göras. Det skall inte lämnas bidrag på falska grunder. Där tror jag att vi kan vara alldeles överens, även med dem.</textBlock>
  </contentBlock>
  <contentBlock page="0" id="i-260e6da40174c8c2">
    <textBlock id="i-3644e595bc40c0e0">Jag känner alltså fortfarande en stark övertygelse om att folkrörelserna i det alkoholpolitiska arbete som behöver göras, och även skärpas, på den lokala nivån i det preventiva arbetet spelar en alldeles avgörande roll. Vilken roll en organisation spelar får naturligtvis på lång sikt bli avgörande för statsbidragen. Men ännu viktigare är att detta delvis reglerar sig självt i den meningen att det är de organisationer som kan attrahera medlemmar som finns kvar som organisationer.</textBlock>
    <textBlock id="i-6983f70961368950">Den frågan löser sig alltså relativt hyggligt av sig själv.</textBlock>
  </contentBlock>
  <contentBlock page="0" id="i-d84c2e85021299be">
    <textBlock id="i-b523dbe0653b0c1b">Det ligger väl ändå någonstans i folkrörelsetankens tradition att det också skall vara en fråga för folkrörelserna själva att göra sig viktiga i varje tid och rekrytera sina egna medlemmar och engagera dem och att göra sig viktiga i samhället.</textBlock>
  </contentBlock>
  <contentBlock page="0" id="i-6205ea222a659e93">
    <textBlock id="i-32c844de9d8ef898">Anf.  13  STEN ANDERSSON (m)</textBlock>
  </contentBlock>
  <contentBlock page="0" id="i-c7b0c33bbce65645">
    <textBlock id="i-3bd768c7ddcfeb5d">Fru talman! Vi politiker försöker på olika vis påverka utvecklingen. Jag vill påverka människorna mindre och statsrådets parti kanske litet mera. Men naturen kan vi inte påverka. T.o.m. jag begriper att den som är ung en gång blir litet äldre. Det hör ju till naturlagarna, som vi dess bättre inte kan gå in och fingra på.</textBlock>
  </contentBlock>
  <contentBlock page="0" id="i-21f392f9503ca4e3">
    <textBlock id="i-c0701b3cb8a35d4b">Det här med förbud har misslyckats. I Malmö, och jag tror inte att Malmö är så speciellt som exempel, säger polisen och socialvården att det i dag finns en ofantlig marknad för hembränd sprit, trots förbud. Det bryr sig, tyvärr, alltför många ungdomar inte om.</textBlock>
    <textBlock id="i-27cc04408d012b11">Detta är både ledsamt och beklagligt.</textBlock>
  </contentBlock>
  <contentBlock page="0" id="i-7ae95568e7f4dd17">
    <textBlock id="i-a6f8f844bfc24aa9">Vi är överens om att ungdomar är bäst på att kommunicera med andra ungdomar. Men de ungdomar som finns och som "avlönats" av UNF har skött sitt uppdrag dåligt; detta baserat på nu befintligt resultat.</textBlock>
  </contentBlock>
  <contentBlock page="0" id="i-6ac033ab86fd1d97">
    <textBlock id="i-b0bc24397335672d">I det här huset har vi tyvärr en debatt - jag måste erkänna att också jag medverkat till beslut där - som är helt overklig för folk utanför. För att komma till rätta exempelvis med alkoholproblemen finns det ett par partier här som säger att vi skall förbjuda minibarer på hotellen. Det blev, dess bättre, inte så. För den som handlar en drink från hotellbaren på hotellrummet blir det för dyrt. Skall vi diskutera i sådana banor har vi inte en chans att någorlunda komma till rätta med detta.</textBlock>
  </contentBlock>
  <contentBlock page="0" id="i-cfd2f7e0b3e3dc60">
    <textBlock id="i-9c4e44b2b83c2d82">Jag håller med om att ungdomsförbunden har tappat medlemmar till följd av utvecklingen. På min tid -</textBlock>
    <textBlock id="i-bbf3e5e25e36b5cc">någon gång på Hedenhös tid - var det förbjudet att ha något slags nöjesaktivitet på helger. Därför skrev man in sig i IOGT, och det gjorde nog också jag, och t.o.m. i Centerns ungdomsförbund som arrangerade danser på påskafton, påskdagen, juldagen etc. Allt sådant är borta i dag. Det är klart att siffrorna på den tiden till en del inte var korrekta genom att man inte sökte sig till de här förbunden därför att man kände för själva tanken och idén med dem. I stället var det av rent mänskliga och praktiska skäl som man gjorde det.</textBlock>
  </contentBlock>
  <contentBlock page="0" id="i-f6ba82bb0e2c7a98">
    <textBlock id="i-8006678a552d467c">Jag noterar i alla fall med tacksamhet att statsrådet här i dag har sagt att hon skall hålla ett öga på de här bidragen och medverka till att vi får ut så mycket som möjligt av de pengar som ändå kommer från skattebetalarna. Dessa förväntar sig ju att deras skattepengar används så effektivt som möjligt.</textBlock>
  </contentBlock>
  <contentBlock page="0" id="i-9a45ca8ad76b4258">
    <textBlock id="i-b0d1c36ce8946ee3">Anf.  14  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-4a7325f7a32a806e">
    <textBlock id="i-2e2001e904c3f1c9">Fru talman! Sten Andersson upprepar att förbudspolitiken har misslyckats. Jag vet inte riktigt vilken slutsats jag skall dra. Hela politiken skulle ju vara misslyckad om man ser till att det fortfarande dricks sprit. Det är klart att förbudspolitiken i den meningen inte har varit tillräcklig. Den har väl heller inte varit avsedd att förhindra förekomsten av alkohol i samhället.</textBlock>
  </contentBlock>
  <contentBlock page="0" id="i-118837ba6ddf39d2">
    <textBlock id="i-c9226ea0d2ffe601">Däremot kan man ju undra: Om man skulle släppa på de förbud som vi ändå har, skulle situationen då bli bättre? Skulle det bli bättre vad gäller ungdomars folkölsdrickande om det var fullständigt fritt fram?</textBlock>
    <textBlock id="i-243254412746e652">Nej, förmodligen inte.</textBlock>
  </contentBlock>
  <contentBlock page="0" id="i-8cfc166e9532d242">
    <textBlock id="i-ab992b2517b89dde">Men det faktum att de ändå får tag i folköl och dricker folköl visar någonting annat: Det är inte tillräckligt med en begränsning av tillgången, utan detta måste också fotas i ett rejält förankringsarbete när det gäller människors inställning. Det gäller ungdomarna själva, men kanske ännu mera föräldrar och vuxna i allmänhet. Även handlare måste i det här sammanhanget hålla på förbudet och inte sälja till ungdomar.</textBlock>
  </contentBlock>
  <contentBlock page="0" id="i-98e5360440de9611">
    <textBlock id="i-3598356745527ee1">Sedan tycker jag kanske inte att det är alldeles rimligt att anklaga UNF för att ungdomar dricker.</textBlock>
    <textBlock id="i-f8c7d6fee1afa5fb">UNF skall naturligtvis vara och är nog gärna med på plan när det gäller att resonera kring ungdomar och dryckesvanor, men det är klart att de aldrig kan ha det huvudsakliga ansvaret. Det har alla vi andra - alla vuxna och alla föräldrar; alla som har möjlighet att skapa den kultur i samhället som gör det naturligt, eller onaturligt, att ungdomar är och förblir nyktra.</textBlock>
  </contentBlock>
  <contentBlock page="0" id="i-2dd0b4b4e30217f1">
    <textBlock id="i-111d6cd20411f919">Jag tycker ändå att detta är en väldigt viktig insats som inte bara IOGT-NTO har ansvar för, utan som alla vuxna och alla organisationer har ett ansvar för att arbeta med. Eftersom vi nu ändå kan se att vi riskerar att få ett ökat problem på det här området är det också viktigt att vi alla stöttar de goda insatser som görs.</textBlock>
    <textBlock id="i-65d11fdeef90e867">Naturligtvis skall vi vara noga med att utvärdera och ta reda på hur vi bäst använder våra pengar. Det är närmast en självklarhet.</textBlock>
  </contentBlock>
  <contentBlock page="0" id="i-bd60a06b56f830b8">
    <textBlock id="i-16b968b86058b3d7">Överläggningen var härmed avslutad.</textBlock>
  </contentBlock>
  <contentBlock page="0" id="i-8fd9be4c758416fa">
    <textBlock id="i-7b523bc0347b79d6">5 §  Svar på interpellation 1995/96:26 om Sjukoch arbetsskadekommittén</textBlock>
  </contentBlock>
  <contentBlock page="0" id="i-683e584fadc02b00">
    <textBlock id="i-e92afe05d2f30eeb">Anf.  15  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-55f117729e07141a">
    <textBlock id="i-3ae4d9d0514555b3">Fru talman! Sigge Godin har frågat mig dels om regeringen avser att komplettera direktiven till Sjukoch arbetsskadekommittén så att kommittén kan utreda en hållfast och långsiktig sjukförsäkring, dels om regeringen är beredd att låta kommittén förutsättningslöst överväga nivåerna i en ny sjukförsäkring.</textBlock>
  </contentBlock>
  <contentBlock page="0" id="i-c171d5209579d494">
    <textBlock id="i-2b6f53966a056894">Försäkring för inkomstbortfall vid ohälsa tillhör de mest fundamentala delarna av välfärdssamhället.</textBlock>
    <textBlock id="i-de4816660a4b56c2">Försäkringsskyddet kan teoretiskt tillgodoses på flera olika sätt: inom ramen för en av staten organiserad allmän försäkring, genom försäkringar som täcker alla anställda inom ett avtalsområde och regleras mellan parterna på arbetsmarknaden eller i form av försäkringar som tecknas för speciella grupper eller enskilda individer. Starka skäl talar för att nuvarande rollfördelning mellan staten och parterna på arbetsmarknaden bör kvarstå. Staten står för inkomstskyddet upp till en viss, relativt hög nivå och för ett grundskydd vid varaktig ohälsa för grupper som inte fått fotfäste på arbetsmarknaden, medan parterna på arbetsmarknaden i viss mån kompletterar därutöver.</textBlock>
  </contentBlock>
  <contentBlock page="0" id="i-ca63fe0f1a0d1861">
    <textBlock id="i-09e3ba22474d86bf">För att ge en allmän ohälsoförsäkring legitimitet och för att upprätthålla långsiktig kostnadskontroll måste det samlade försäkringsskyddet vid inkomstbortfall orsakat av ohälsa vara så utformat att det uppfyller krav på både effektivitet och rättvisa.</textBlock>
  </contentBlock>
  <contentBlock page="0" id="i-c7ac530cfe6567d5">
    <textBlock id="i-271e6ac82e2107f2">I direktiven till Sjuk- och arbetsskadekommittén sägs att kommittén skall undersöka förutsättningarna för att uppnå en samsyn vad gäller de ramar inom vilka tilläggsförsäkringarna bör hållas. Kommittén skall också kartlägga och analysera de avtalsreglerade och andra förekommande tilläggsförmåner som finns i dag. Kommittén har alltså inte i uppdrag att utforma tilläggsförsäkringar, än mindre att själv vara part i förhandlingar mellan parterna. Däremot innehåller kommitténs direktiv att det till beredningen bör knytas en särskild referensgrupp med parternas representanter i kommittén, som under ledning av kommitténs ordförande borde få till uppgift att kartlägga, analysera och söka formulera en samsyn kring ramarna för tilläggsförsäkringar.</textBlock>
  </contentBlock>
  <contentBlock page="0" id="i-bc36465b70a97e27">
    <textBlock id="i-55d75fcb9ebf2891">Det har numera framkommit att den samsyn i fråga om tilläggsförsäkringar som är nödvändig för att bedriva ett arbete i kommitténs referensgrupp saknas.</textBlock>
    <textBlock id="i-ea02af536aac8ae6">Anledningen till detta synes i första hand vara att</textBlock>
    <textBlock id="i-0b17560ea1cfc1b4">Svenska Arbetsgivareföreningen avstått från att medverka i den referensgrupp som enligt vad som framgår av direktiven bl.a. hade att analysera förutsättningarna för en tilläggsförsäkring vid arbetsskada och möjligheter till samsyn i övrigt kring tilläggsförsäkringar.</textBlock>
    <textBlock id="i-97ed7d4640b669e6">Jag utgår ändå från att denna analys skall kunna genomföras i kommitténs regi.</textBlock>
  </contentBlock>
  <contentBlock page="0" id="i-ec5577ed862aaa54">
    <textBlock id="i-2fa3ab3937980c9e">Regeringens ståndpunkt är att ersättningsnivån</textBlock>
    <textBlock id="i-e8fe692ac9f38d19">75 % och karensdagen i den allmänna försäkringen för närvarande är nödvändiga inslag i den ekonomiska saneringspolitiken. Å andra sidan är det också viktigt att ersättningsnivåerna inte sänks ytterligare eller att taket sänks. Då skulle ohälsoförsäkringens karaktär av generell inkomstbortfallsförsäkring riskera att gå förlorad. Några nya direktiv till Sjuk- och arbetsskadekommittén kommer därför inte att lämnas.</textBlock>
  </contentBlock>
  <contentBlock page="0" id="i-7d2829f4b15c7dad">
    <textBlock id="i-4b2eb144ee77a8ff">Anf.  16  SIGGE GODIN (fp)</textBlock>
  </contentBlock>
  <contentBlock page="0" id="i-27602bf4b67659c4">
    <textBlock id="i-40ab242ad23a87c8">Fru talman! Jag ber att få tacka statsrådet för svaret.</textBlock>
  </contentBlock>
  <contentBlock page="0" id="i-6dcfe3dd2aa7c477">
    <textBlock id="i-066e8d19adfe47ce">Jag har ställt de här frågorna därför att redan innan regeringen skrev sina direktiv visste vi att parterna inte hade något intresse av att medverka i några förhandlingar om tilläggsförsäkringar. Trots detta skrev regeringen in det krav som statsrådet här har redovisat, och i dag vet vi att det inte gått att samla några parter för att diskutera frågan om tilläggsförsäkringarna. Därmed är regeringens ventil för högre ersättningsnivåer i sjukförsäkringen stängd.</textBlock>
  </contentBlock>
  <contentBlock page="0" id="i-e9157dfc2af788bd">
    <textBlock id="i-7ce6b1fa1e8d2db7">Tilläggsförsäkringarna var en viktig fråga i anslutning till kommitténs arbete, även om vi inte har som uppgift att föra några förhandlingar med parterna. Det är ju en självklarhet att det inte kan vara en kommittés uppgift.</textBlock>
  </contentBlock>
  <contentBlock page="0" id="i-0d2f0dd0707e0660">
    <textBlock id="i-10e44ac4ced28252">Jag har också ställt frågorna utifrån den debatt som företrädare för regeringen fört tidigare under året. Finansministern hävdade för en tid sedan att</textBlock>
    <textBlock id="i-cfe685cc3a52f5ad">75 % ersättningsnivå är en internationellt hög nivå, och att vi nog får leva med det en lång tid framåt.</textBlock>
    <textBlock id="i-8e87e2ee25e780cb">Samtidigt har socialministrarna, såväl Ingela Thalén som Anna Hedborg, i minst en artikel hävdat att nivån bör vara 80 %, att karensdagen skall bort och att begränsningsregeln också skall bort. Eftersom det tydligen råder delade meningar i regeringen, blir min fråga återigen: Vilken åsikt har regeringen om nivåerna och om sjukförsäkringen?</textBlock>
  </contentBlock>
  <contentBlock page="0" id="i-9a9929c9a0c63604">
    <textBlock id="i-53909d22075ebb22">Socialdemokraterna säger sig hävda att inkomstbortfallsprincipen och 75 % ersättningsnivå skall gälla. Låginkomsttagare, och även andra man talar med, anser att 75 % ersättningsnivå inte rimmar med inkomstbortfallsprincipen. De anser att 75 % inte är något annat än en grundtrygghet. Min fråga blir: Är regeringen på väg bort från inkomstbortfallsprincipen? Om inte, hur avser regeringen att leva upp till denna princip?</textBlock>
  </contentBlock>
  <contentBlock page="0" id="i-fa1a3ec9a26358de">
    <textBlock id="i-e35d1676c86ddf98">Fru talman! Folkpartiet står fast vid uppfattningen att sjukförsäkringen skall vara robust, långsiktig och försäkringsmässig och att den skall inneha en självrisk. Den skall ge varaktig trygghet vid sjukdom. Vi anser att det krävs en 80-procentig nivå för att människor skall kunna bibehålla en rimlig standard vid någon tids sjukdom. Jag har i min enfald trott att</textBlock>
    <textBlock id="i-f91d8874fa3a416c">Folkpartiet och regeringen var överens, att det fanns en samsyn här.</textBlock>
  </contentBlock>
  <contentBlock page="0" id="i-ebb424645703bb6e">
    <textBlock id="i-762c85f9a52ebdaf">Folkpartiet anser också att den generella försäkringen skall gälla alla. Det är nämligen av yttersta vikt att alla på arbetsmarknaden finns med i försäkringen -</textBlock>
    <textBlock id="i-d165f3607476282d">det gör de ju för närvarande - inte minst för att garantera stabiliteten och långsiktigheten. Jag delar statsrådets uppfattning att försäkringen måste vara effektiv och rättvis.</textBlock>
  </contentBlock>
  <contentBlock page="0" id="i-914260b5c1786ab2">
    <textBlock id="i-f7e78f69dac8eb9e">I dag planerar vissa fack att medverka till att kollektiva försäkringar skall tecknas ute i Europa. Jag ser en uppenbar risk att höginkomsttagarna, som drabbas av både låga nivåer och taket i försäkringen, inte anser sig rättvist behandlade och därmed planerar för andra former av försäkringar. Det drabbar då statens del i sjukförsäkringen.</textBlock>
  </contentBlock>
  <contentBlock page="0" id="i-3bef050290a231e6">
    <textBlock id="i-d8249e2407a01edf">Hur ser statsrådet på detta fenomen, och hur påverkar detta begränsningsregeln som Anna Hedborg tidigare ville avskaffa?</textBlock>
  </contentBlock>
  <contentBlock page="0" id="i-5b9cb98977e6cddc">
    <textBlock id="i-54aa1697ede402c2">Fru talman! Den viktiga frågan gäller då försäkringsmässigheten. Hur kommer regeringen att göra med avgifterna? Skall de fortsättningsvis enbart tas ut upp till taket på 7,5 basbelopp, eller finns det planer på att släppa taket i avgifterna, men bibehålla det när det gäller förmånerna?</textBlock>
  </contentBlock>
  <contentBlock page="0" id="i-106ac71119749d96">
    <textBlock id="i-ab6726904019e9de">Avslutningsvis, fru talman, vill jag säga att jag tolkar statsrådet Hedborgs svar så att det inte kommer några tilläggsdirektiv. Det står så i texten. Men mellan raderna kan man läsa att det betyder att kommittén själv får utforma den sjukförsäkring som den finner bäst och rimligast, utan att regeringen har några andra krav på hur den skall se ut än de som tidigare redovisats.</textBlock>
  </contentBlock>
  <contentBlock page="0" id="i-f1c55f91ea6112d4">
    <textBlock id="i-f95f3decc19d4bc0">Anf.  17  STEN SVENSSON (m)</textBlock>
  </contentBlock>
  <contentBlock page="0" id="i-98138ee82e9f882b">
    <textBlock id="i-903f52bb02c2ef59">Fru talman! Jag vill passa på tillfället att ställa en fråga till statsrådet Hedborg. Är utredningen i fråga oförhindrad att ta egna initiativ, dvs. att överväga andra alternativa lösningar? Vi inom Moderata samlingspartiet har offentligt redovisat ett förslag till allmän hälsoförsäkring, som bl.a. går ut på att man skall ha samordning med sjukpenningförsäkringen.</textBlock>
    <textBlock id="i-59dac8d952a4f3f5">Kan utredningen ta upp detta förslag till analys under sitt arbete?</textBlock>
  </contentBlock>
  <contentBlock page="0" id="i-a0ae4a890e978513">
    <textBlock id="i-0351969df2b43857">Anf.  18  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-7934ae61a2eb1626">
    <textBlock id="i-2582cdcd13ce1391">Fru talman! Sigge Godin frågade om det finns delade meningar i regeringen om nivån 75 %. Det gör det inte. Vi är alldeles överens. Av ekonomisk nödvändighet hamnar vi på nivån 75 %. Vi ser inte hur det alldeles omedelbart kan komma att lösas på annat sätt än genom att vi under ett antal år framöver sannolikt kommer att tvingas ligga kvar på den nivån, medan det ekonomiska saneringsprogrammet fullföljs.</textBlock>
    <textBlock id="i-3b80f398b42cc426">Om den saken finns det inga delade meningar i regeringen.</textBlock>
  </contentBlock>
  <contentBlock page="0" id="i-d93b70a3863abd66">
    <textBlock id="i-b5ec209ec23a355e">Det är inte heller så att regeringen är på väg mot något grundtrygghetssystem. Jag tror att det är en väldigt viktig uppgift för de partier som är överens om att det är viktigt med en allmän inkomstbortfallsförsäkring att hålla ordning på principerna för vad en inkomstbortfallsförsäkring respektive en grundtrygghetsförsäkring är. En grundtrygghetsförsäkring skall se ut på ett bestämt sätt för att vara någonting annat än den allmänna inkomstbortfallsförsäkringen. Man kan uppnå en grundtrygghetsförsäkring på två olika sätt:</textBlock>
    <textBlock id="i-42bbd2ac509b64f9">antingen genom att ha en enhetlig ersättningsnivå -</textBlock>
    <textBlock id="i-42f3e1314c55195d">den brukar ligga lågt för den brukar anpassas till den lägsta inkomst som finns - eller genom att sänka taket på ett sådant sätt att väldigt många människor för sin huvudsakliga trygghet i praktiken blir beroende av andra försäkringar. Därmed tappas det allmänna försvaret för den allmänna försäkringen.</textBlock>
  </contentBlock>
  <contentBlock page="0" id="i-2387ce33f62a4b84">
    <textBlock id="i-a67943c58852c65a">Det finns bland partierna i riksdagen konkreta förslag till vägar att nå dithän också vad gäller grundtrygghetsförsäkring. Skall man skapa styrka i försvaret kring den allmänna inkomstbortfallsförsäkringen är det viktigt att vi som håller på den håller ihop vad gäller de principiella skillnaderna.</textBlock>
  </contentBlock>
  <contentBlock page="0" id="i-93e57746d4d02243">
    <textBlock id="i-0fbf56301ac123ed">Jag kan konstatera att Sigge Godin och Folkpartiet i sitt program föreslår att ersättningsnivån i bl.a. sjukförsäkringen skall vara 80 % men att beräkningssättet för den förmånsgrundande inkomsten skall ändras och inkomsten räknas på historisk inkomst. Folkpartiets egna beräkningar tycks innebära att kostnaderna ungefär tar ut varandra jämfört med vår regel om 75 %.</textBlock>
    <textBlock id="i-a3e0644f78e4a207">Förslaget skulle kunna innebära en kompensationsnivå på 75 %, eller kanske t.o.m. lägre, i förhållande till aktuell inkomst. Det är tydligen inte faktiskt utgående inkomst eller sjukersättning som är den huvudsakliga grunden för Folkpartiets oro och tvekan inför att medverka till en stabil överenskommelse om ohälsoförsäkringen. Det skulle skapa ytterligare robusthet och trygghet inför framtiden om människorna visste att det finns partier som är beredda att stå fast vid och försvara den allmänna inkomstbortfallsförsäkringen, om än på något låg nivå av ekonomisk nödvändighet just nu.</textBlock>
  </contentBlock>
  <contentBlock page="0" id="i-5319bf51e17324eb">
    <textBlock id="i-255d0c4543dd563e">Sten Svensson frågar mig om Sjuk- och arbetsskadekommittén är oförhindrad att utreda helt andra lösningar än dem som finns beskrivna i direktiven.</textBlock>
    <textBlock id="i-61305abe17f9186d">Kommittén måste naturligtvis i huvudsak ägna sitt arbete åt det som står i direktiven. Sedan är det förstås möjligt för utredningen att göra utblickar åt andra håll. Men det huvudsakliga utredningsarbetet bör bedrivas i enlighet med direktiven.</textBlock>
  </contentBlock>
  <contentBlock page="0" id="i-178c84bdf60c3436">
    <textBlock id="i-9cc6c499886ac84b">Anf.  19  SIGGE GODIN (fp)</textBlock>
  </contentBlock>
  <contentBlock page="0" id="i-10286afd692a104a">
    <textBlock id="i-a0ac1e47728bf3b0">Fru talman! Jag skall börja med detta vad Folkpartiet vill då det gäller att räkna på historisk inkomst.</textBlock>
    <textBlock id="i-b45268eb8a4b47ea">Regeringen talar i direktiven om att man skall pröva den modellen. Det är inte någonting som har flugit på oss, utan det är vad regeringen tycker att man skall fundera över. Det är en del i hur man kan hantera problematiken.</textBlock>
  </contentBlock>
  <contentBlock page="0" id="i-db55bb344111deb3">
    <textBlock id="i-a3f469fddf61881c">Jag är inte riktigt på det klara med vad statsrådet säger om ersättningsnivån. I det svar som jag fått står det att det rimliga för närvarande är nivån 75 %. När skall nivåerna ändras? Det går ju väldigt bra i ekonomin, säger regeringen. Då förväntar man sig att regeringen nu klarar ut mycket av de problem som vi är överens om att vi har i svensk ekonomi. När tänker regeringen förändra nivåerna till möjligen 80 % när nu ventilen med tilläggsförsäkringen har fallit bort?</textBlock>
    <textBlock id="i-c9266d44d2456192">Är det ett nytt vallöfte som stakas ut, eller är det vid något annat tillfälle som man skall räkna med att detta skall förverkligas eller i varje fall diskuteras?</textBlock>
  </contentBlock>
  <contentBlock page="0" id="i-68dc99730534dd62">
    <textBlock id="i-90b179ab5477294a">Visst är det viktigt, Anna Hedborg, att vi som tycker att inkomstbortfallsprincipen är viktig också är överens om principerna. Det är fler än jag i utredningen som tycker att det är litet konstigt att en stor bit av direktiven faller undan, och vi vet inte hur vi skall göra i stället. Dessutom har socialdemokraterna ingen egen majoritet i utredningen. Det finns möjlighet för var och en att konstruera sin modell och lämna över den till regeringen. Är det den modellen som regeringen förväntar sig - alltså att varje parti har sin modell som redovisas klart och tydligt - eller är det på något annat sätt som regeringen har tänkt att vi skall hantera detta? Jag diskuterar inte detta med direktiv därför att jag vill jaga regeringen, utan jag vill att det skall finnas ett klart och entydigt uppdrag.</textBlock>
    <textBlock id="i-8172e8b917d72297">Det finns det inte i dag. Det har hänt tidigare att direktiven har svajat av olika orsaker. Därför ställer vi dessa frågor, och vi får väl acceptera de svar som vi får.</textBlock>
  </contentBlock>
  <contentBlock page="0" id="i-8234ae2c94c3bc69">
    <textBlock id="i-acdaa5dacb253030">Visst är det viktigt med helheten och klara åsikter om linjerna. Men då får socialdemokraterna, som ändå har flest ledamöter i utredningen, precisera sig.</textBlock>
    <textBlock id="i-b4c580947a046039">Det kanske vi skall diskutera i utredningen och inte med statsrådet, som tycker att vi får göra som vi vill om jag förstått det rätt.</textBlock>
  </contentBlock>
  <contentBlock page="0" id="i-6d76b6f1b8a67ba5">
    <textBlock id="i-3496a8fe9ca98a1c">Anf.  20  STEN SVENSSON (m)</textBlock>
  </contentBlock>
  <contentBlock page="0" id="i-fe32fb06a195c961">
    <textBlock id="i-3c04d827c734f935">Fru talman! Jag ber att få tacka statsrådet för svaret på min fråga. Det finns alltså inte något hinder för utredningen att ta in våra synpunkter.</textBlock>
  </contentBlock>
  <contentBlock page="0" id="i-f108efa7eb2f8164">
    <textBlock id="i-c5982c23bb9087ac">Jag har aktualiserat frågan av det skälet att vårt förslag förutsätter att man gör samordningar med övriga försäkringar. Det är väldigt angeläget i dagens statsfinansiella läge. Vårt förslag till allmän hälsoförsäkring är också ett bra alternativ när det gäller att finna ett nytt finansieringssystem för sjukvården i framtiden.</textBlock>
  </contentBlock>
  <contentBlock page="0" id="i-7d1c8653e0c180df">
    <textBlock id="i-4c1e49f2d6c8c123">Jag skall inte här utveckla vad det går ut på, för det kommer att framgå av de motioner som vi kommer att väcka där vi mera utförligt kommer att redovisa vad förslaget går ut på.</textBlock>
  </contentBlock>
  <contentBlock page="0" id="i-96c4be2d354ff6d8">
    <textBlock id="i-fa6360f213520f7c">Jag vill än en gång tacka för svaret.</textBlock>
  </contentBlock>
  <contentBlock page="0" id="i-7d3718e579e2c916">
    <textBlock id="i-6462b1da845fab29">Anf.  21  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-9a375a4b94702939">
    <textBlock id="i-05231394f72f4157">Fru talman! Folkpartiets förslag är bara regeringens öppning i direktiven, säger Sigge Godin när det gäller att räkna på historisk inkomst. Det var en ganska viktig del i Folkpartiets besparingsalternativ. Det gav en lika stor besparing, kanske rent av större, som förslaget på 75 % gjorde. Det måste betyda att Folkpartiet ändå räknar med att 75 % kunde vara ett lämpligt utfall jämfört med aktuell inkomst.</textBlock>
  </contentBlock>
  <contentBlock page="0" id="i-2fa5c95ce6b644ca">
    <textBlock id="i-cc27743e924315e7">Annars skulle det ju inte finnas någon besparing i</textBlock>
    <textBlock id="i-efe48f2fbdad097c">Folkpartiets besparingsprogram. Vad gäller besparingar har Folkpartiet i andra sammanhang sagt att man har alternativ till regeringens förslag. Det är ju ganska väsentligt för dem som skall leva på pengarna att de får veta att när Folkpartiet säger att 75 % är för litet och 80 % är lagom, så är 80 % på det underlag som Folkpartiet räknar med lika med 75 % på dagens underlag. Det kan ju ändå inte vara precis där den stora och grundläggande principiella skiljelinjen går mellan en allmän inkomstbortfallsförsäkring och en grundtrygghet.</textBlock>
  </contentBlock>
  <contentBlock page="0" id="i-20e88a376aaea21d">
    <textBlock id="i-9ecd9913d4812617">Sigge Godin undrade om man inte skulle kunna tänka sig att ändra nivåerna nu när det går så bra i ekonomin. Det går ju bättre i ekonomin därför att de besparingsprogram som finns ligger där de ligger, och att de skall genomföras. Är det så att vi börjar räkna med besparingarna innan de ens är genomförda och återställa systemen utan att tala om någon finansiering har vi inget saneringsprogram. Då kanske det inte skulle gå fullt så bra.</textBlock>
  </contentBlock>
  <contentBlock page="0" id="i-687fbfff1f917fe5">
    <textBlock id="i-e2b65044dd36b067">När det gäller tidpunkten måste man konstatera att först måste vi genomföra budgetsaneringen, sedan måste vi skapa den tillväxt som kan fördelas i framtiden och så måste vi resonera om var någonstans de allra viktigaste sociala insatserna finns att göra. Det kan hända att det är i försäkringsnivåerna, men det kan också hända att det gäller annat. Det kan handla om barnbidrag, pensioner eller sjukvård eller kanske om de grupper som har varit långtidsarbetslösa eller långtidssjuka och har svårt att komma tillbaka. Dessa grupper vill jag väldigt gärna föra in i den diskussionen. Därefter får vi bestämma vad som behöver göras och när.</textBlock>
  </contentBlock>
  <contentBlock page="0" id="i-4dba7d515f9b36e2">
    <textBlock id="i-f3b8df595b4eafc6">När det gäller regeringens förväntningar på utredningen vore det naturligtvis önskvärt om man i utredningen kunde hitta så breda majoriteter som möjligt för lösningar som ligger inom de ramar som direktiven i stort sett handlar om, inklusive de kostnader i besparingarna som 75 % och en karensdag skulle innebära. Detta är ju en fullständigt självklar utgångspunkt, inte minst i en utredning där vi medvetet -</textBlock>
    <textBlock id="i-42747c5877ec0a6a">precis som Sigge Godin påpekar - inte har en egen majoritet. Den fasta förhoppningen är bl.a. att det skall gå att hitta breda majoriteter.</textBlock>
  </contentBlock>
  <contentBlock page="0" id="i-2e4aa16f25cf1572">
    <textBlock id="i-fc1341ca244d6098">Ni får göra som ni vill, säger Sten Svensson och</textBlock>
    <textBlock id="i-dcf440feee5e7eee">Sigge Godin. Nja, det är klart att direktiv ändå är avsedda att fungera som direktiv. Att man kan göra vad som helst stämmer inte riktigt överens med de direktiv som trots allt föreligger. Bl.a. går det ju inte att i den här utredningen ägna en massa möda åt en samordning över hela linjen i någon form av olika försäkringar som inte har med varandra att göra. I så fall skulle nog utredningen få lov att sitta längre och dessutom få svårt att hitta några majoriteter alls.</textBlock>
  </contentBlock>
  <contentBlock page="0" id="i-a6aa5330ede2de88">
    <textBlock id="i-b3320605e074c2db">I den mån det finns samordningsfrågor som handlar om att man faktiskt behöver hitta kontaktpunkter mellan olika försäkringar är dessa däremot en väldigt viktig uppgift för utredningen. Det är viktigt att se på utfallet i ohälsoförsäkringen och i a-kasseförsäkringen och bl.a. samverka, så att man är alldeles säker på att människor inte ramlar mellan stolarna, mellan trygghetssystemen. Detta är en mycket viktig samordningsuppgift i utredningen som jag hoppas mycket på.</textBlock>
    <textBlock id="i-b8e548ec0f881345">Det finns naturligtvis en risk att några människor hamnar mellan systemen när varje försäkring renodlas på sitt sätt. Då är det väldigt viktigt att vi finns med och har den kunskap som utredningen kan skapa om var riskerna eventuellt kan finnas.</textBlock>
  </contentBlock>
  <contentBlock page="0" id="i-4e764c82f0980b39">
    <textBlock id="i-ceae3295cba0a352"/>
    <textBlock id="i-e2a70ef49bb72003">Anf.  22  SIGGE GODIN (fp)</textBlock>
  </contentBlock>
  <contentBlock page="0" id="i-6c432b7e217e2548">
    <textBlock id="i-96c19c78925f93bd">Fru talman! Anna Hedborg borde kanske vara litet försiktig med att ge några halva löften om att det för närvarande inte går att höja ersättningsnivåerna, men på sikt. Återkom då när det blir dags för detta - det är schystare mot väljarna att göra så.</textBlock>
  </contentBlock>
  <contentBlock page="0" id="i-b978c9e897bdb1b1">
    <textBlock id="i-7720df7bf1bed6d3">Vi i Folkpartiet räknar på vad som skall berättiga till sjukersättning. I dag är ju tolkningen av detta ganska vid. Vi i Folkpartiet tycker ändå, och sannolikt också utredningen - jag behöver kanske inte gå in på vad utredningen kommer fram till men jag tror inte att vår ståndpunkt skiljer sig från utredningens  - att det är här vi sparar pengarna. Det är därför vi tycker att det kan vara rimligt med 80 % redan i dag.</textBlock>
  </contentBlock>
  <contentBlock page="0" id="i-98ca92edeeddb51a">
    <textBlock id="i-594b134bb3b8b5d2">När det gäller utredningens möjligheter att jobba vidare är det inte så att vi är handfallna och inte klarar av att jobba med detta. Det finns en oerhört bred kompetens hos de experter m.fl. som sitter i utredningen. Men visst känns det litet konstigt när en stor del av direktiven bara faller bort och inte längre finns.</textBlock>
  </contentBlock>
  <contentBlock page="0" id="i-acf05942c8e312ba">
    <textBlock id="i-2075f20419bfbf45">Fru talman! Jag vill återkomma till frågan om tilläggsförsäkringarna och kommitténs uppdrag. Som statsrådet säger har vi till uppgift att kartlägga och analysera de avtalsreglerade och andra förekommande tilläggsförmåner som finns i dag. Min fråga är: I vilket syfte vill regeringen att vi skall göra detta? Det kan vara bra att få det klart för sig, för det är ju inte någon självklarhet att parterna på arbetsmarknaden tycker att detta är någonting för en statlig kommitté.</textBlock>
    <textBlock id="i-c23e69f0f3d66d2a">Om jag har förstått dem rätt känner de sig aningen trampade på tårna genom att detta uppdrag begärs av kommittén. Vi jobbar för fullt med den uppgiften, men det kan vara bra för oss att veta vad man skall ha detta till. Vad skall det användas till? Det kan användas till många olika saker.</textBlock>
  </contentBlock>
  <contentBlock page="0" id="i-704c34581363a6b9">
    <textBlock id="i-2fa2679cf657cc8c">Det vore egentligen bra om vi visste vad regeringen vill att vi i utredningen konkret och totalt skall uträtta. Det kanske rör på sig efter nyår så att vi får se vad som händer då. Låt mig ändå avsluta med att säga att det är helheten i sjukförsäkringen som är väsentlig.</textBlock>
    <textBlock id="i-0f893c39f35b26d1">Naturligtvis är det också väsentligt att man skall försöka skapa klarhet där det finns beröringspunkter med andra försäkringar, så att människor inte kan gå mellan systemen.</textBlock>
  </contentBlock>
  <contentBlock page="0" id="i-d987226956c684fc">
    <textBlock id="i-346af306843594d6">Det är också viktigt att veta att det finns en trygghet och en långsiktighet i systemet och i förhållandet mellan avgifter och ersättningsnivå på en rimlig nivå.</textBlock>
    <textBlock id="i-0b076cb2b3b05540">Vi måste få med alla människor på arbetsmarknaden, så att de inte gör allt de kan för att på något sätt försöka ta sig ur detta system och skapar andra möjligheter som är billigare för höginkomsttagare och andra grupper som sällan är sjuka. Det är ju dessa grupper som ger stabiliteten i försäkringen, och detta är därför väldigt viktig.</textBlock>
  </contentBlock>
  <contentBlock page="0" id="i-bc4184523044f6c7">
    <textBlock id="i-7aaa0d39f0135ea3">Anf.  23  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-44e60a5f60a147ca">
    <textBlock id="i-94b295217c446ed4">Fru talman! Sigge Godin tycker inte att jag skall säga någonting om nivåerna utan att ha pengar att lägga i påsen. Men jag blir förstås tillfrågad om den principiella inställningen till 75 %-nivån. Beror den på att 75 % är önskvärt eller nödvändigt? Då svarar jag att den beror på att det är nödvändigt. Detta är svaret på frågan. Svaret är alltså inte att 75 % skulle vara bättre än någon annan nivå.</textBlock>
  </contentBlock>
  <contentBlock page="0" id="i-a77c1fef67ea3194">
    <textBlock id="i-c721e052da7e5a23">Varför skall tilläggsförsäkringarna kartläggas?</textBlock>
    <textBlock id="i-da62e74ab5b673f7">Hela upplägget i Sjuk- och arbetsskadekommitténs direktiv gick ju ut på att försöka skapa ett offentligt samtal kring tilläggsförsäkringarna som skulle vara byggt på bättre kunskaper och helst ordentlig genomlysning av parterna själva och deras argument. Det var tanken. Det är naturligtvis en självklarhet - vare sig man vill eller ej - att om nivån i den allmänna sjukförsäkringen blir litet lägre så kommer ett tryck på andra typer av lösningar att uppstå här och där.</textBlock>
  </contentBlock>
  <contentBlock page="0" id="i-84b25b8d8827ad6a">
    <textBlock id="i-9e0c5d5e52c78a1e">Om man väljer andra lösningar är det väldigt viktigt för stabiliteten i försäkringen att dessa inte slår ojämnt och skapar ojämlikhet - därom tror jag vi är ganska ense. Annars blir ju också arbetsmarknaden instabil. I ett system som vårt kommer detta självfallet att leda till kompensationskrav. Det kommer också att driva fram starka lönekostnadsutvecklingar i framtiden om vissa grupper skall gå före andra utan att ha särskilt stora behov.</textBlock>
  </contentBlock>
  <contentBlock page="0" id="i-e0f074a9b59bccce">
    <textBlock id="i-592a89d413db37bd">För att över huvud taget skapa den allmänna gemensamma föreställningen i samhället om vad man kan ha tilläggsförsäkringar till - om de nu skall finnas, vilket de redan gör, för det är ju ingenting som har hittats på just nu - tror jag att den allmänna debatten och framtida förhandlingar antagligen skulle må ganska väl av att det offentliga samtalet innehöll en analys baserad på god kunskap om hur det faktiskt ser ut och vad man kan förvänta sig om det utvecklas olika typer av tilläggsförsäkringar på marknaden.</textBlock>
  </contentBlock>
  <contentBlock page="0" id="i-f4c1e3444ac5d631">
    <textBlock id="i-9a51b6f4b91af8fd">Jag kan bara hålla med om att helheten och tryggheten är viktiga. Ytterst handlar våra socialförsäkringar om att man skall skapa ekonomisk trygghet för de försäkrade. För att fylla den funktionen måste systemen förstås upplevas som trygga av medborgarna.</textBlock>
    <textBlock id="i-fc07b726854b332c">Efter ett mycket hårt budgetarbete under ett års tid har vi i alla fall återskapat stabilitet i statens finanser och därmed förutsättningar för att bibehålla välfärdssystemet, även om vi kan tycka att 75 % är en något begränsad nivå. Jag tycker nu att vi politiker borde ta chansen att ge den stabilitet som en bred majoritet kring en allmän inkomstbortfallsförsäkring skulle kunna ge.</textBlock>
  </contentBlock>
  <contentBlock page="0" id="i-de052ca73d5c0b9f">
    <textBlock id="i-7477fa73df4a69aa">Överläggningen var härmed avslutad.</textBlock>
  </contentBlock>
  <contentBlock page="0" id="i-805638888b0db6f2">
    <textBlock id="i-50a028658e8d06ac">6 §  Svar på interpellation 1995/96:12 om nytt regionalt organ i Skåne</textBlock>
  </contentBlock>
  <contentBlock page="0" id="i-2e1888aabc7f60a5">
    <textBlock id="i-45c282a49db2534b">Anf.  24  Statsrådet JAN NYGREN (s)</textBlock>
  </contentBlock>
  <contentBlock page="0" id="i-bbd4f1a9ca1465b3">
    <textBlock id="i-012e7500a7d54825">Fru talman! Bo Bernhardsson har frågat mig dels vilka åtgärder jag är beredd att vidta för att genomföra en modernisering av den regionala offentliga förvaltningen i enlighet med de intentioner och mål som</textBlock>
    <textBlock id="i-4bec989bbf90a94a">Regionberedningen har angivit i sitt slutbetänkande, dels vilka åtgärder jag kan tänka mig att vidta för att, redan 1996, en samordnad länssammanslagning och överföring av uppgifter från länsstyrelserna till ett nytt regionalt organ i Skåne skall kunna påbörjas.</textBlock>
  </contentBlock>
  <contentBlock page="0" id="i-53c2b51500990f08">
    <textBlock id="i-5b77d02c0ac24026">Regionberedningen överlämnade den 30 mars i år sitt slutbetänkande Regional framtid (SOU 1995:27).</textBlock>
    <textBlock id="i-5c843e59db501eb4">Betänkandet har sänts ut på en mycket bred remiss, bl.a. till samtliga länsstyrelser, landsting och kommuner i landet. Remisstiden går ut vid årsskiftet. Frågan om länsindelningen i Skåne och Västsverige har behandlats med förtur. Remisstiden gick ut den 2 oktober i år.</textBlock>
  </contentBlock>
  <contentBlock page="0" id="i-beb26f695434f239">
    <textBlock id="i-71bfe61bbc2e757e">För att skapa en effektiv och tidsenlig samhällsförvaltning behövs enligt min mening ett fortlöpande förändringsarbete. Genom Regionberedningen har ett omfattande utredningsmaterial tagits fram om de regionala frågorna. För regeringen har de varit väsentligt att skapa förutsättningar för en bred debatt om den regionala samhällsnivåns framtida uppgifter och organisation. Det stora antalet remissinstanser och den långa remisstiden är ett uttryck för detta.</textBlock>
  </contentBlock>
  <contentBlock page="0" id="i-3315af3059f4ffb0">
    <textBlock id="i-3f98975783681065">En grundläggande utgångspunkt för det fortsatta beredningsarbetet är att förslag till förändringar bör ha en stark förankring hos de berörda människorna liksom hos lokala och regionala samhällsorgan. Detta gäller inte minst i frågor som rör länsindelningen och fördelningen av uppgifter mellan olika förvaltningsnivåer.</textBlock>
  </contentBlock>
  <contentBlock page="0" id="i-80c8b129f463cb04">
    <textBlock id="i-751622ccdc60c5a2">Regionberedningens förslag om att lägga samman</textBlock>
    <textBlock id="i-7ab6e476916c8280">Kristianstads län och Malmöhus län har fått ett starkt stöd av remissinstanserna i Skåne. Skilda uppfattningar har däremot kommit fram ifråga om val av residensstad. Länsindelningsfrågan bereds nu vidare i regeringskansliet. Min bedömning är att ett förslag bör kunna läggas fram för riksdagen i början av nästa år om att bilda ett nytt Skånelän fr.o.m. den 1 januari</textBlock>
    <textBlock id="i-6e41d8813ee34ce9">1997.</textBlock>
  </contentBlock>
  <contentBlock page="0" id="i-446fbd5450a36a2b">
    <textBlock id="i-182c1ebeee998e3b">När det gäller Regionberedningens förslag om ändrad uppgiftsfördelning på regional nivå pågår alltså remissbehandlingen. Från regeringens och min sida är det då naturligt att invänta remissinstansernas synpunkter innan ställning tas till förslagen.</textBlock>
  </contentBlock>
  <contentBlock page="0" id="i-4e028cb946777719">
    <textBlock id="i-852bfdedabbee54c">Anf.  25  BO BERNHARDSSON (s)</textBlock>
  </contentBlock>
  <contentBlock page="0" id="i-9238f9739288302a">
    <textBlock id="i-2f21c21d390a8b3b">Fru talman! Jag vill börja med att tacka samordningsministern för svaret. Innehållet i det är naturligtvis ganska väntat i så måtto att Jan Nygren hänvisar till att det pågår ett remissarbete och att regeringen anser det naturligt att invänta remissinstansernas synpunkter innan man mera i detalj tar ställning till förslagen.</textBlock>
  </contentBlock>
  <contentBlock page="0" id="i-0c7df3aa93c8ee4d">
    <textBlock id="i-9197ba5371e4d37d">Det är klart att det är en rimlig ståndpunkt att man skall invänta remisserna när det handlar om att i detalj och definitivt diskutera hur en lösning kan komma att se ut. Däremot vore det, tycker jag, fullt möjligt för regeringen och Jan Nygren att mera principiellt ge uttryck för en viljeinriktning när det gäller hur en modern regional offentlig organisation och en ändrad uppgiftsfördelning på regional nivå skall se ut i Skåne men också i landet i övrigt.</textBlock>
  </contentBlock>
  <contentBlock page="0" id="i-215ca25885bdde2e">
    <textBlock id="i-e3a4018c73bfb926">Till det som jag tycker är spännande med Regionberedningen hör den analys som ligger bakom de förslag som man sedan har kommit fram till. En slutsats som man drar i beredningen är att samhällsutvecklingen kommer att öka den regionala och lokala nivåns betydelse. Då pekar man bl.a. på EU-inträdet och det faktum att de ekonomiska gränserna håller på att monteras ner. Detta öppnar då i sig för interregionalt samarbete inom EU. Detta leder i sin tur till ökade krav på regional handlingskraft och på att den regionala organisationen skall vara demokratiskt förankrad, vilket alltså är Regionberedningens slutsatser.</textBlock>
  </contentBlock>
  <contentBlock page="0" id="i-234e55ee62a481db">
    <textBlock id="i-eb3e3bf7cf4de0b9">Från den analysen kommer man bl.a. fram till den slutsatsen att det regionala utvecklingsansvaret skall föras över från länsstyrelserna till ett nytt regionalt organ, regionfullmäktige. Länsstyrelsernas roll skall renodlas till att de enbart skall vara statliga myndigheter, statens företrädare i regionen, länet.</textBlock>
  </contentBlock>
  <contentBlock page="0" id="i-dd0c840c5d1fb568">
    <textBlock id="i-080ab94d885acc94">Fru talman! Jag är för min del övertygad om att</textBlock>
    <textBlock id="i-2a77219e42d06485">Regionberedningen har gjort en riktig bedömning och analys av just vilka krav som samhällsförändringarna kommer att ställa på en framtida regional organisation. Jag tror ganska bestämt att det är så att den utveckling som vi nu ser mot ett regionernas Europa också kräver en förändrad regional offentlig organisation ungefär enligt de riktlinjer som Regionberedningen har dragit upp.</textBlock>
  </contentBlock>
  <contentBlock page="0" id="i-d2bf7036c9368809">
    <textBlock id="i-b0e694045f974a25">Ett skäl - men bara ett - till att det finns ett starkt stöd i Skåne för Regionberedningens  förslag är att det alls icke enbart handlar om att slå samman länen, vilket i och för sig är befogat, utan också om det som är nog så viktigt, nämligen att utveckla en sorts regionalt självstyrelsesystem och att utveckla ansvaret i regionerna. Till detta skall läggas - om man skall förklara varför stödet i Skåne är så starkt - att vi i</textBlock>
    <textBlock id="i-586ca2b7bc67a0c7">Skåne under decennier har dragits med en regional oreda som beror på att vi har haft tre landstingshuvudmän, två län och ett antal kommunalförbund för lösandet av olika uppgifter.</textBlock>
  </contentBlock>
  <contentBlock page="0" id="i-05d176da7ae2e62e">
    <textBlock id="i-02707fa0bd71a781">Det vore intressant att höra vilken syn Jan Nygren har på just de här mer principiella frågorna som ju faktiskt Regionberedningen tar upp och diskuterar.</textBlock>
  </contentBlock>
  <contentBlock page="0" id="i-66464af7ce09c6bd">
    <textBlock id="i-de821858836d29be">Fru talman! Jan Nygren pekar i sitt svar också på att han ser det som en grundläggande utgångspunkt för det fortsatta beredningsarbetet att förslag till ändringar bör ha en stark förankring hos de berörda människorna liksom hos lokala och regionala samhällsorgan. Detta är naturligtvis viktigt.</textBlock>
  </contentBlock>
  <contentBlock page="0" id="i-ac55449d64105dd9">
    <textBlock id="i-343a32aef42af8de">Jag måste då understryka att det i Skåne finns ett mycket starkt stöd i så gott som alla partier - med vissa marginella avvikelser - för de förslag som Regionberedningen har lagt fram. Det gäller alltså förslaget om ett Skånelän men också om ett utvecklat regionalt utvecklingsansvar.</textBlock>
  </contentBlock>
  <contentBlock page="0" id="i-a0face0797cf077a">
    <textBlock id="i-bc89a7fc80144b71">Avslutningsvis finns det en stark opinion i Skåne som helst vill se Regionberedningens förslag genomfört fullt ut. Men vi får naturligtvis respektera det faktum att det finns andra uppfattningar i andra delar av landet. Det är ganska självklart att det är så. Men jag vill ändå fråga samordningsministern om han - i den mån man inte skulle kunna komma fram på den väg som vi nu kan se, nämligen att genomföra Regionberedningens förslag fullt ut -  ser några alternativ som innebär att man skapar lagliga möjligheter till olika lösningar i olika delar av landet. Eller: Är det t.ex. möjligt att i väntan på en mer genomgripande reform - om vi nu skulle behöva vänta - att inleda en försöksverksamhet i Skåne i stort sett enligt den modell som Regionberedningen har skisserat? Det är de frågor som jag vill ställa.</textBlock>
  </contentBlock>
  <contentBlock page="0" id="i-e517955285808922">
    <textBlock id="i-907ea1a6e480f203">Anf.  26  INGA BERGGREN (m)</textBlock>
  </contentBlock>
  <contentBlock page="0" id="i-6d16a53483412ab7">
    <textBlock id="i-1ab107a40fd5f12a">Fru talman! Det här är en viktig fråga, speciellt för oss i Skåne. Statsrådets besked att det skall lämnas ett förslag till riksdagen i början av nästa år om att bilda ett Skånelän tycker jag är positivt. Det finns en bred förankring hos skåningarna i denna fråga. Det är också bra att ett beslut om sammanläggning kan komma under 1996. Då vet alla berörda vad som skall gälla för framtiden.</textBlock>
  </contentBlock>
  <contentBlock page="0" id="i-edb92f2dc406fbe1">
    <textBlock id="i-c53a1db3f7d52986">Jag tolkar också beskedet om ett Skånelän som att regeringen därmed ger klartecken till landstinget</textBlock>
    <textBlock id="i-4c039bf4ab9e9735">Skåne. De tre sjukvårdshuvudmännen i Skåne har med stor majoritet enats om att från den 1 januari</textBlock>
    <textBlock id="i-1c13e4c8dd9a4290">1999 samordna sjukvården i Skåne i ett enda landsting. Stora samordningsvinster kan därmed uppnås, till gagn för patienterna.</textBlock>
  </contentBlock>
  <contentBlock page="0" id="i-4a31d7a08f8ae7ea">
    <textBlock id="i-c57174f7a0d901f8">Ett första steg har möjliggjorts genom propositionen till riksdagen om försöksverksamhet med gemensam nämnd för två eller flera landsting. Därmed kan den 1 januari 1996 en gemensam nämnd för M-län och L-län, närmare bestämt Ystads och Simrishamns sjukvårdsdistrikt, börja arbeta och fullgöra uppgifter enligt 10 § hälso- och sjukvårdslagen. Det är bra.</textBlock>
  </contentBlock>
  <contentBlock page="0" id="i-2ed15adbcf4ede3c">
    <textBlock id="i-fd2ced4f6ddace47">Vidare undrar jag hur jag skall tolka statsrådets besked om att det i realiteten skall kunna bildas ett nytt Skånelän redan 1997. Är det en riktig tolkning att ett nytt Skånelän skall vara klart att arbeta i januari</textBlock>
    <textBlock id="i-f422f400ea189787">1997? Innebär det att det finns förslag om vilka uppgifter som den nya länsstyrelsen skall ha i en nära framtid? Här tycker jag att det behövs ett förtydligande.</textBlock>
  </contentBlock>
  <contentBlock page="0" id="i-9acb351ca1cf570b">
    <textBlock id="i-8abbb714fcb457fc">Statsrådet säger också i svaret att remissbehandling pågår när det gäller förslag till ändrad uppgiftsfördelning på regional nivå. Jag förstår till viss del att man då vill vänta med de här svaren. Men varför delade man egentligen på remissen och förlängde svarstiden så pass mycket?</textBlock>
  </contentBlock>
  <contentBlock page="0" id="i-5557a2cf7e2f0ee3">
    <textBlock id="i-74cb5269e35ff3ba">Regeringen har i juni 1995 även tillsatt en kommission om den statliga förvaltningens uppgifter och organisation. Denna skall inte vara klar förrän den</textBlock>
    <textBlock id="i-d723100435b9e84a">31 december 1996. Med remissbehandling föreställer jag mig att beslut om förändrade uppgifter också för länsstyrelserna tidigast kan fattas under hösten 1997.</textBlock>
  </contentBlock>
  <contentBlock page="0" id="i-35f6d556b1f4a9b8">
    <textBlock id="i-ffe7f6158b2cacab">Detta leder till ytterligare en fråga: Är det mot den här bakgrunden realistiskt att tro att ett gemensamt</textBlock>
    <textBlock id="i-742ad5a63e2de5fb">Skånelän kan kunna fungera om inte uppgiftsfördelningen och organisationen av den statliga förvaltningen är klar? Är det inte mer realistiskt att tro att den</textBlock>
    <textBlock id="i-f70a1a96f37bbe5e">1 januari 1999 är en riktigare bedömning av när ett nytt Skånelän kan komma att fungera i sin helhet?</textBlock>
  </contentBlock>
  <contentBlock page="0" id="i-298f3ca9a58cd945">
    <textBlock id="i-04f4609746b72534">Anf.  27  BÖRJE NILSSON (s)</textBlock>
  </contentBlock>
  <contentBlock page="0" id="i-0bfe69f00ae62882">
    <textBlock id="i-7dcdb9d06310dbdd">Fru talman! Reformarbetet med en ny styresform för Skåne är en oerhört viktig och stor politisk fråga som i mycket hög grad berör hela regionen. Många människor där nere har också varit engagerade i den här frågan under ett stort antal år. Jag vill också säga att det är en känslig fråga som måste hanteras med stor skicklighet och varsamhet, och jag tror att statsrådet är införstådd med detta.</textBlock>
  </contentBlock>
  <contentBlock page="0" id="i-c19c4a8aa9778f0e">
    <textBlock id="i-334cdec6525daa3d">Jag vill instämma i det Jan Nygren säger i svaret, att en grundläggande utgångspunkt måste vara att förslaget till förändringar har en stark förankring hos de berörda människorna liksom hos lokala och regionala samhällsorgan. Jag tror att just detta är oerhört viktigt för att man skall lyckas med uppgiften. Det är de lokala och regionala initiativen som skall styra hur regionerna skall se ut.</textBlock>
  </contentBlock>
  <contentBlock page="0" id="i-76160f040c1824a1">
    <textBlock id="i-fce6bd6bf4b2bc5a">Så har också skett i Skåne. Hela den här processen har vuxit fram underifrån. Där har mycket länge pågått en diskussion, inom och mellan partierna och också ute hos allmänheten, som sedan har övergått i en organiserad och mer ordnad process mot ett enat</textBlock>
    <textBlock id="i-c316dfd119bc0daa">Skåne.</textBlock>
  </contentBlock>
  <contentBlock page="0" id="i-f61e90cea229f78e">
    <textBlock id="i-80b79be46be31ce3">Jag tycker att Regionberedningen mycket väl har fångat in diskussionen i Skåne och den utvecklingsprocess som har ägt rum och äger rum där nere. Jag tycker att beredningen har gjort ett bra arbete. Den har framfört mycket starka skäl för sina förslag, och liksom Bo Bernhardsson finner jag att det finns en oerhört positiv uppslutning i landskapet för beredningens förslag.</textBlock>
  </contentBlock>
  <contentBlock page="0" id="i-ec8bae66fbae81aa">
    <textBlock id="i-cf2fe8802da4fce1">En viktig del är naturligtvis det som Bo Bernhardsson pekar på, att ansvaret för det regionala utvecklingsarbetet flyttas över till landstinget som är en demokratisk församling regionalt. Jag ser det här som en demokratifråga av hög dignitet.</textBlock>
  </contentBlock>
  <contentBlock page="0" id="i-1988998a390bf2d1">
    <textBlock id="i-2d616d237bd2a5bd">Naturligtvis handlar det också om en förbättrad effektivitet, vilket var ett motiv för Regionberedningens förslag.</textBlock>
  </contentBlock>
  <contentBlock page="0" id="i-b2b9c32f777da7b8">
    <textBlock id="i-575292f57964e6d8">Jag kan ha viss förståelse för att regeringen vill invänta remissförfarandet och begrunda detta. Det är självklart, och det är naturligt att det sker. Men jag hoppas innerligt att man fullföljer Regionberedningens förslag på den här punkten och helst så att det hänger ihop med sammanläggningsfrågan. Jag tror att det är ganska viktigt. Jag följer ju den fråga som Bo</textBlock>
    <textBlock id="i-0b24dc808e011952">Bernhardsson ställde och instämmer i den. Om det inte finns något rikstäckande motiv, kanske det finns andra alternativ för Skånes vidkommande.</textBlock>
  </contentBlock>
  <contentBlock page="0" id="i-a59f163e7e113bb0">
    <textBlock id="i-2c8a582ea2f52d9b">Något som jag också vill ange som viktigt i Skånefrågan är att det råder en mycket stor enighet om att man måste undvika en fortsatt slagsida mot Västskåne. Det är absolut nödvändigt att uppnå en balans i regionen och att hela landskapet utvecklas på ett positivt sätt. Jag finner att det val av huvudort för länsförvaltningen som Regionberedningen har gjort i sitt betänkande ger uttryck för detta. Beredningen har föreslagit Kristianstad. Kristianstad har ingått i diskussionen i Skåne under flera år och har också direkt uttalats. Jag menar att det här inte får spelas bort. Det är viktigt för att uppnå en balans i landskapet.</textBlock>
  </contentBlock>
  <contentBlock page="0" id="i-344ef5a7e9228c85">
    <textBlock id="i-50870c9059313213">Jag hoppas alltså att regeringen håller fast vid</textBlock>
    <textBlock id="i-aa7209cc29ee3318">Regionberedningens förslag. Gör man det så har detta också mycket stora förutsättningar att gå i lås och lyckas.</textBlock>
  </contentBlock>
  <contentBlock page="0" id="i-d505dcf376419ebb">
    <textBlock id="i-326c0fec5fa9451e">Anf.  28  Statsrådet JAN NYGREN (s)</textBlock>
  </contentBlock>
  <contentBlock page="0" id="i-749214075372e3e9">
    <textBlock id="i-76b9d5d31d62d5fb">Fru talman! Först vill jag säga till Bo Bernhardsson att det i och för sig inte är svårt att säga att det regionala och lokala samarbetet blir mer och mer betydelsefullt. Som jag har uppfattat situationen ligger ändå grunden för det lokala arbetet i kommunerna.</textBlock>
    <textBlock id="i-fe985d6b2aec23db">Det är där som stommen ligger för mycket av det arbete som görs regionalt.</textBlock>
  </contentBlock>
  <contentBlock page="0" id="i-1ffe03333215d168">
    <textBlock id="i-4d55689c51371826">Som en fortsättning på detta kan man fråga varför regeringen valde att dela på frågorna och ge en utökad remisstid för de frågor som rör kompetensfördelning.</textBlock>
    <textBlock id="i-d6ba5dbbc7ed840f">Det hade delvis att göra med detta som ni själva beskriver, nämligen att man i Skåne förvisso är förhållandevis överens, också mellan kommunerna. Men situationen är inte likadan runt om i landet. Tvärtom har det i Regionberedningens släptåg också dykt upp en diskussion som i hög grad handlar om kommunernas förhållande till denna regionala samverkan, vilken på olika ställen i landet har beskrivits på litet olika sätt.</textBlock>
  </contentBlock>
  <contentBlock page="0" id="i-b97ad024904abcf2">
    <textBlock id="i-47a1264e84d97331">Vi menade då att det är rimligt att vi genomför det här i två olika tempo. Då ger vi en rimlig chans till en vettig diskussion ute i landet om kompetensfrågorna men separerar länsgränsdiskussionerna så att inte denna mer formella diskussion blir lidande av en diskussion om kompetensfördelningen. De här två kan faktiskt köras på två olika spår.</textBlock>
  </contentBlock>
  <contentBlock page="0" id="i-c5afdeb444f8bec8">
    <textBlock id="i-24e3de92f9cdc598">Jag har vid kontakter med Skånestyrelsen sagt att det nog inte är någon tvekan om att just Skåne lämpar sig för försöksverksamhet just därför att man, vilket åtminstone är mitt intryck, är så pass överens. Däremot är jag inte alldeles säker på att tiden är mogen för en slutsats vad gäller nationen i sin helhet när det gäller kompetensfördelningsfrågorna mellan exempelvis stat och ett eventuellt regionalt organ. Men varför då inte nyttja, om jag får använda det uttrycket,</textBlock>
    <textBlock id="i-f976abe872464008">Skåne som försöksplats med tanke på situationen där?</textBlock>
    <textBlock id="i-1979f4cb059c973d">Hur det kan se ut vill jag återkomma till och inte ta ställning till. Men det vore onekligen att missa en chans, om man inte gjorde något i den riktningen i</textBlock>
    <textBlock id="i-7e53beb36f46f208">Skåne.</textBlock>
  </contentBlock>
  <contentBlock page="0" id="i-0622b1d51e691f0a">
    <textBlock id="i-d40bb5f22a9070ca">Till Inga Berggren vill jag säga att det är så ordnat att det är finansministern som ansvarar för kommunfrågorna. Det gör att jag i formell mening måste hänvisa till finansministern i det här fallet. Men jag tror att jag vågar säga så pass mycket som att de signaler som har kommit från Finansdepartementet och finansministern har varit positiva till ett arrangemang med ett stort landsting i Skåne. Men för ordningens skull vill jag ändå säga att den diskussionen bör föras med finansministern.</textBlock>
  </contentBlock>
  <contentBlock page="0" id="i-cd4581ab3c73d311">
    <textBlock id="i-e085040c39675339">Inga Berggrens fråga om uppgifter kontra länssammanslagning har jag egentligen svarat på genom att jag svarade på Bo Bernhardssons fråga om varför vi delade på det. Jag tror att om man skall slå samman de två länen i Skåne, så tjänar alla inblandade parter på att det går så fort som möjligt, därför att det handlar om personalansvar, planering m.m. Att en sammanslagning måste föregås av bl.a. diskussioner i en organisationskommitté är det väl ingen tvekan om, men jag tror att det vore olyckligt att dra ut på det i tid därför att det lätt skapar onödiga störningar i det administrativa arbetet. Det är jobbigt för personal att vänta på besked om vilka som skall få vara kvar osv.</textBlock>
  </contentBlock>
  <contentBlock page="0" id="i-642c084edf20e442">
    <textBlock id="i-d14ab51047ee78ef">Börje Nilsson, jag uppfattade inlägget som ett budskap om vilken stad i Skåne som skall vara residensstad. Jag väljer i nuläget att avstå från att ha någon uppfattning i den frågan. Det är en fråga som får anstå tills allt annat har putsats färdigt. Men visst kommer regeringen när propositionen läggs fram att ha en uppfattning om vilken av de städer som nu är aktuella som skall bli residensstad. Men när vi nu talar om litet större länskonstruktioner, så öppnar det också en diskussion för litet nytänkande när det gäller organisationsstrukturer. Även om man sannolikt och nödvändigtvis kommer att peka ut en residensstad skall man nog vara klar över att läget är sådant att det inte räcker med att ha verksamhet på bara ett ställe.</textBlock>
    <textBlock id="i-c989cf377e1dcf3f">Så är det ju inte heller i dag i en del större län. Men jag tror att det finns utrymme för litet nytänkande när det gäller länsstyrelsens administration, som vi också skall ta till vara.</textBlock>
  </contentBlock>
  <contentBlock page="0" id="i-b5812a6583951567">
    <textBlock id="i-af360a2c483d8c80">Anf.  29  BO BERNHARDSSON (s)</textBlock>
  </contentBlock>
  <contentBlock page="0" id="i-0f05517a71c628a0">
    <textBlock id="i-0a0772c3faf39633">Fru talman! Jag tänkte uppehålla mig litet vid detta med remissinstansernas synpunkter. I och för sig råder det i Skåne rätt stor enighet om Regionberedningens förslag, men det förekommer en del kritik från andra håll.</textBlock>
  </contentBlock>
  <contentBlock page="0" id="i-3ad679adf71fa6df">
    <textBlock id="i-648594ecfdd0e93c">Det är ganska självklart att man skall ta hänsyn till remissinstansernas synpunkter. Men samtidigt måste man i det här sammanhanget påpeka att det handlar om att de regionala samhällsorgan som är remissinstanser också är de som skall förändras. Det är deras roller som skall förändras relativt radikalt. Detta måste man ha med i tankarna. Åtminstone jag har en misstanke om att det finns en inneboende konservativ kraft i alla strukturer, hos länsstyrelser, landshövdingar, landsting och kommuner. När deras roller skall förändras, som det här handlar om, är det rätt rimligt att anta att de återfinns i remissynpunkterna.</textBlock>
  </contentBlock>
  <contentBlock page="0" id="i-1cbc4391786eee79">
    <textBlock id="i-b4dbacf7e27b8689">Vår uppgift som rikspolitiker är då, inte minst från detta perspektiv, att så gott det går frigöra framtidsdiskussionen om hur den regionala organisationen bör se ut från de låsningar som just kan bero på att remissinstanser av begripliga skäl talar väldigt mycket i egen sak. Men det finns ändå anledning att försöka lyfta blicken och se vad det finns för behov av att modernisera den offentliga förvaltningen, vilket är litet grand av vad detta skall handla om.</textBlock>
  </contentBlock>
  <contentBlock page="0" id="i-ce1870474b99c37c">
    <textBlock id="i-85065d75bbf1a076">Det är inte heller svårt att hitta exempel på ganska grava missförstånd i debatten om Regionberedningens förslag. En diskussion som har utvecklats är den mellan Kommunpartiet och Landstingspartiet. Kommunpartiet finns ju representerat i alla partier - i mitt parti och i Inga Berggrens. Landstingspartiet finns också representerat där.</textBlock>
  </contentBlock>
  <contentBlock page="0" id="i-fe05f4a65d8a3203">
    <textBlock id="i-36f71849837cdc5d">När Regionberedningen presenterade sitt förslag var det i några tidningar krigsrubriker i stil med att nu skulle landstingen ta över. Naturligtvis ser Kommunpartiet detta som ett hot.</textBlock>
  </contentBlock>
  <contentBlock page="0" id="i-0be8cfd28e282cd2">
    <textBlock id="i-e78d49b2687e4982">Vad vi måste betona är att det faktiskt inte är landstinget som tar över om man genomför Regionberedningens förslag. Som jag ser det försvinner landstingen. I stället för en sjukvårdsorganisation på regional nivå får vi en ny modern organisation som har ett utvecklingsansvar och som sysslar med regional näringspolitik och en massa andra frågor som egentligen inte alls är landstingsfrågor. Det är ju mer en praktisk fråga att man konstitutionellt går via landstinget, tycker jag.</textBlock>
  </contentBlock>
  <contentBlock page="0" id="i-a8bd8fd9243501d1">
    <textBlock id="i-00681e4cea0bab45">Anf.  30  INGA BERGGREN (m)</textBlock>
  </contentBlock>
  <contentBlock page="0" id="i-6f74885cc7d2b102">
    <textBlock id="i-0589a367046154b9">Fru talman! Jag vill efter dessa inlägg utveckla några ytterligare tankar.</textBlock>
  </contentBlock>
  <contentBlock page="0" id="i-bae403b36a4a7672">
    <textBlock id="i-e77ef4093391534a">Under förra mandatperioden arbetade man i Skåne i den s.k. Fempartsgruppen och lade fram förslag om försöksverksamhet med förändrad regional uppgiftshantering i Skåne. Efter det allmänna valet förra hösten har man fortsatt att arbeta med dessa frågor genom att tillsätta något som man kallar för Skånestyrelsen. Skånestyrelsen är en interimstyrelse som enligt sitt uppdrag skall arbeta tills ett Skåneförbund bildas.</textBlock>
    <textBlock id="i-e200ff529a5633d6">Därför tycker jag att det verkar positivt i så måtto att</textBlock>
    <textBlock id="i-d0454fa91affdbc1">Jan Nygren talar om att Skåne skulle passa bra för en försöksverksamhet när det gäller regionala frågor.</textBlock>
  </contentBlock>
  <contentBlock page="0" id="i-a740b3b30de7780e">
    <textBlock id="i-1867ca67f992190b">Jag vill också ta upp en tråd som gäller vad Moderaterna i Skåne säger i yttrandet över Regionberedningens förslag. I ett särskilt yttrande säger man:</textBlock>
    <textBlock id="i-669fdaa700a3a747">Enligt Moderaternas uppfattning bör ansvaret för de regionala utvecklingsfrågorna ligga hos lokala och regionala företrädare för medborgarna och inte på statlig nivå. Själva huvudmannaskapet för de regionala utvecklingsfrågorna bör enligt vår uppfattning ligga i ett obligatoriskt kommunalförbund mellan landsting och kommuner, i vårt fall omfattande hela Skåne.</textBlock>
  </contentBlock>
  <contentBlock page="0" id="i-1848cc3a35616999">
    <textBlock id="i-a762a59b1c65b83b">I övrigt instämmer man i Skånestyrelsens yttrande.</textBlock>
  </contentBlock>
  <contentBlock page="0" id="i-93f570295912beb3">
    <textBlock id="i-fc91c91aa6b98ce9">Enligt min syn innebär detta inte ett regionalt fullmäktige eller annat organ med beskattningsrätt.</textBlock>
    <textBlock id="i-ebb2786f0509267d">Det betyder inte heller att statliga uppgifter skall överföras till landstinget. Jag tycker att landstingen skall avskaffas på sikt.</textBlock>
  </contentBlock>
  <contentBlock page="0" id="i-5ff9602f99867d0c">
    <textBlock id="i-e420295816dee7c1">Alla vi talare här har varit inne på att regionerna kommer att få en allt större betydelse i framtiden. Jag ser det som viktigt att beslutanderätten förs ned så nära de enskilda människorna som möjligt.</textBlock>
  </contentBlock>
  <contentBlock page="0" id="i-77fa08009845ef5b">
    <textBlock id="i-2dbcebed14412fa3">Den gemensamma propån från Skånestyrelsen visar att det är på det lokala och det regionala planet som förändringar växer fram. Där finns också de bästa förutsättningarna att utveckla samverkan mellan kommunerna i frågor som är viktiga för framtiden.</textBlock>
    <textBlock id="i-d732860874842082">Därför är beskedet från regeringen genom Jan Nygren positivt. Det innebär att man sätter ett verktyg i händerna på dem som vill bringa ordning i den regionala röran till gagn för medborgarna i Skåne.</textBlock>
  </contentBlock>
  <contentBlock page="0" id="i-bbb0bf922135794e">
    <textBlock id="i-938f6b4148f900f1">Ytterligare en liten fråga: Är statsrådet berett att ge ytterligare besked till alla dem som nu arbetar med de regionala frågorna? Vilken tidtabell arbetar regeringen efter, t.ex. när det gäller uppgiftsfördelning, organisation och styrning av statlig förvaltning?</textBlock>
  </contentBlock>
  <contentBlock page="0" id="i-6297b91ef2d67734">
    <textBlock id="i-a26fb9da962c808b">Anf.  31  BÖRJE NILSSON (s)</textBlock>
  </contentBlock>
  <contentBlock page="0" id="i-f879e426b6e60373">
    <textBlock id="i-d6e8e7c3585e6bc0">Fru talman! Mycket riktigt var det jag sade tidigare ett budskap till statsrådet, men jag finner också att jag har starkt stöd för det jag säger.</textBlock>
  </contentBlock>
  <contentBlock page="0" id="i-fafd80aa634e5a0c">
    <textBlock id="i-3cdb5d11722e0efc">Som ett mål i Skånefrågan har också ingått att man skall ha balans i landskapet, komma bort från den slagsida som finns. Det har också Regionberedningen fångat upp mycket skickligt. Man har förstått den diskussion som förts i Skåne. Där nere har detta så att säga ingått i hela utredningsprocessen och i diskussionen. Det är också direkt uttalat. Jag tycker att det är viktigt att man håller fast vid detta.</textBlock>
  </contentBlock>
  <contentBlock page="0" id="i-fe0288f493ed53f0">
    <textBlock id="i-eb6312dded453fd3">Den här frågan är ganska skör. Skall man lyckas med Skånefrågan i framtiden, ett enat Skåne och ett parlament, är det nog viktigt att man känner till detta.</textBlock>
    <textBlock id="i-62b0a48174d28fcf">Jag tycker att regionberedningen har hamnat rätt på den punkten.</textBlock>
  </contentBlock>
  <contentBlock page="0" id="i-b5955b2443685ad6">
    <textBlock id="i-6efbd9afec85cad2">Det är också oerhört intressant att man här kan öppna för ett nytänkande i organisationsstrukturen, som statsrådet anger. Här kan man mycket väl tänka sig att man delar administrationen och länsuppgifterna över hela landskapet. Det är tänkbart i framtiden.</textBlock>
  </contentBlock>
  <contentBlock page="0" id="i-c538b75358d65c76">
    <textBlock id="i-9d0117ba4b92035d">Anf.  32  Statsrådet JAN NYGREN (s)</textBlock>
  </contentBlock>
  <contentBlock page="0" id="i-946764bf20d14ee1">
    <textBlock id="i-48b437dbdefd8115">Fru talman! Bo Bernhardssons beskrivning av de krafter som rör sig i den här debatten äger i huvudsak sin giltighet. Hur gärna man än skulle vilja tänka bort detta faktum går det inte. De är vid handen. Vare sig det är kommunpartiet, landstingspartiet eller statspartiet kommer vi inte runt att det finns sådana intressen.</textBlock>
    <textBlock id="i-a677752bc230c767">Det var återigen ett av motiven till att vi förlängde remisstiden. Vi var oroliga för att om man skulle kräva snabba besked skulle, om jag får uttrycka det så, de här krafterna snabbt formera sig till ganska väntade svar. Därför tyckte vi att det var rimligt att man fick en chans att ta litet längre tid på sig.</textBlock>
  </contentBlock>
  <contentBlock page="0" id="i-e08fdc600e448108">
    <textBlock id="i-8c362fada45340a6">Jag vill också gärna tillägga att EU-inträdet har medfört förutsättningar som bör föras in i den här diskussionen. De var förvisso kända i en mer teoretisk mening tidigare, men vi börjar nu få en del praktiska erfarenheter.</textBlock>
  </contentBlock>
  <contentBlock page="0" id="i-5c29df48d68bb868">
    <textBlock id="i-ef370f288c3cbc05">Det är klart att vi allvarligt måste fundera över hur nationalstaten, om jag får använda det något högtidliga uttrycket, skall möta de regionala kraven. Man kan å ena sidan säga att regionerna, i den mening vi nu talar om dem, är lagom stora när det gäller att ta hand om en del fattade beslut, t.ex. när det gäller EU-</textBlock>
    <textBlock id="i-f441bf4d967a065b">pengar och strukturfondspengar. Å andra sidan vet vi att den typen av regioner är alldeles för små när vi talar om påverkan i EU-strukturen. Då krävs det annat. Då kanske till och med nationen Sverige är för liten. Det krävs samverkan med andra för att åstadkomma någonting.</textBlock>
  </contentBlock>
  <contentBlock page="0" id="i-dc0b6b2feba8579e">
    <textBlock id="i-0077f63e62ed5a45">Vi vet också att det i förlängningen av de mest utrerade debattinläggen kring ökat regionalt självstyre ligger risker för ökade regionala orättvisor. Jag tycker att man skall ha med sig det, utan att på något sätt försöka lägga sordin på den entusiasm som vi just nu möter ute i många regioner, i Västsverige, i Skåne, i sydöstra Sverige och i norr. Men det kräver litet tankeverksamhet för att hitta den korrekta formen, där staten möter regionerna och där också nationalstaten skall möta Europa.</textBlock>
  </contentBlock>
  <contentBlock page="0" id="i-6a36b5631890a082">
    <textBlock id="i-0e86775e18efdaa5">Det finns, som Inga Berggren säger, litet olika förslag i den här diskussionen. Det talas om regionalförbund som en teknik. Andra talar om ett utvecklat ansvar för landstinget. Andra i sin tur talar om ett mycket tydligt regionalt parlament. Här krävs att man sorterar begreppen.</textBlock>
  </contentBlock>
  <contentBlock page="0" id="i-5d32eae9ecfaea2c">
    <textBlock id="i-bdeeb07ab7d7a48c">Det är här någonstans som jag avstår från att ha någon uppfattning annat än att jag konstaterar att det vid sidan av Skåne finns väldigt många olika uppfattningar runt om i landet. Det är därför jag inte tror att tiden nu är mogen för ett slutgiltigt ställningstagande, men säger igen att det vore oerhört dumt av oss att inte utnyttja den enighet som finns i Skåne för att pröva någon eller några modeller. Det får vi återkomma till.</textBlock>
  </contentBlock>
  <contentBlock page="0" id="i-95b9a0e297364716">
    <textBlock id="i-3fd53e91d2044cb8">I tidsplanen ligger en proposition tidigast sent våren 1996. Där försöker vi döma av den här kompetensfrågediskussionen åtminstone i sina delar. Förändringsarbetet när det gäller offentlig förvaltning pågår självfallet ständigt. Även om det kan låta avlägset skall den Wickbomska kommissionen lägga fram ett förslag vid årsskiftet 1996/97, och det är inte särskilt långt borta.</textBlock>
  </contentBlock>
  <contentBlock page="0" id="i-eac94feb5d5cb2d1">
    <textBlock id="i-f3752340ce0632a6">Även här kan det komma en del synpunkter som rör andra principer när det gäller regeringens och riksdagens förhållande till sina myndigheter och naturligtvis också centralmaktens förhållande till sina regioner. Det är möjligt att en del av de frågor som tas upp i den Wickbomska kommissionen kommer att beröra också den här diskussionen. Det får vi ta ställning till under våren.</textBlock>
  </contentBlock>
  <contentBlock page="0" id="i-b31191d7ec1c41a7">
    <textBlock id="i-a6a007b19b6d41c8">Det är den konkreta tidsplanen. Förhoppningsvis kommer en proposition i ämnet tidigast sent i vår.</textBlock>
    <textBlock id="i-703b3c0cc6a6ef9d">Men vi kommer naturligtvis kontinuerligt att återkomma när det gäller frågor om statlig förvaltning, framför allt som denna nu är under utredning.</textBlock>
  </contentBlock>
  <contentBlock page="0" id="i-29508d372b648b23">
    <textBlock id="i-e1cae0e6781ecb8c">Till Börje Nilsson kan jag bara säga att jag har uppfattat budskapet, både i skrift och muntligt. Jag återkommer i ärendet så småningom.</textBlock>
  </contentBlock>
  <contentBlock page="0" id="i-9349b6c763ec7af2">
    <textBlock id="i-8a93e10fd6368aac">Anf.  33  BO BERNHARDSSON (s)</textBlock>
  </contentBlock>
  <contentBlock page="0" id="i-a837d43329bb3a2d">
    <textBlock id="i-662f1194021aa21a">Fru talman! I den diskussion Jan Nygren nu tar upp om hur stora regionerna i Europa egentligen måste vara för att kunna påverka tror jag att vi är rätt överens. Även om det går ett rykte om att vi skåningar är dryga och självtillräckliga, så tror jag inte att vi räcker till. Vi måste förlita oss på den svenska nationalstaten när det gäller att påverka och driva opinionen i Bryssel.</textBlock>
  </contentBlock>
  <contentBlock page="0" id="i-2dbc36c77365f880">
    <textBlock id="i-6268d81f272f5f63">Vi vill ändå ha en ny regional organisation för att handha en del frågor som är lämpliga att lägga där.</textBlock>
  </contentBlock>
  <contentBlock page="0" id="i-6df6f3e9a6ab98a0">
    <textBlock id="i-f52ea363b54ba490">Jag skulle vilja avsluta med att säga att jag tror att det är rätt viktigt att man inte bara gör en sammanslagning av länen i Skåne utan att man samtidigt också förändrar uppgifterna. Det är viktigt att man hittar en modell för att, via försöksverksamhet eller vad det nu kan vara, göra detta samtidigt. Jag inbillar mig att det blir litet märkligt att först i ett steg göra en ny länsindelning, men med de gamla uppgifterna, och sedan om ett tag göra en ny förändring. Det verkar rätt logiskt att man, när man ändå gör en förändring av länsindelningen, också förändrar kompetens- och uppgiftsfördelningen på den regionala nivån i Skåne.</textBlock>
    <textBlock id="i-c1471a6cd697a87d">För mig är det rätt logiskt att man inte rör om i länsorganisationen två eller flera gånger.</textBlock>
  </contentBlock>
  <contentBlock page="0" id="i-ac6de8403d1be452">
    <textBlock id="i-c1e3d4d7a9a5752a">Jag tror att förväntningarna på det här egentligen är rätt stora i Skåne. För det första ser vi det som en historik chans att komma ifrån den regionala röra vi har pratat om, och för det andra är det ett sätt att få en ändamålsenlig och modern regional organisation i landskapet.</textBlock>
  </contentBlock>
  <contentBlock page="0" id="i-292a4c74e71f13ae">
    <textBlock id="i-2e3ae450624d06d5">Anf.  34  INGA BERGGREN (m)</textBlock>
  </contentBlock>
  <contentBlock page="0" id="i-85d20f2ef0ce7ee8">
    <textBlock id="i-5826e63c236ad924">Fru talman! Till vad jag tidigare har sagt vill jag till slut lägga att jag tycker att det är bra med de förtydliganden vi har fått av statsrådets svar till Bo</textBlock>
    <textBlock id="i-ef2136cc6cd82a3e">Bernhardsson. Min förhoppning är att fler sådana kommer i propositionen och att Jan Nygren då har hunnit tänka ytterligare ett steg, som aviserades här.</textBlock>
  </contentBlock>
  <contentBlock page="0" id="i-973bb44ea8200577">
    <textBlock id="i-cb83f57b42cf634e">Jag vill än en gång upprepa att jag naturligtvis tycker att det är positivt att det blir ett Skånelän, även om jag har samma invändningar som Bo Bernhardsson. Det hade varit bäst om man samtidigt hade klarat av frågan om den kompetens och de uppgifter som det nya länet skall ha. Jag ber att få tacka för svaret.</textBlock>
  </contentBlock>
  <contentBlock page="0" id="i-0bb8b0e5b039c29e">
    <textBlock id="i-762e5c12ed361311">Anf.  35  Statsrådet JAN NYGREN (s)</textBlock>
  </contentBlock>
  <contentBlock page="0" id="i-8a2a0ce9187ab3f3">
    <textBlock id="i-39b3afc7247b85c6">Fru talman! Jag vill säga till Bo Bernhardsson att om man skulle välja att göra en slutgiltig förändring av kompetensfördelningen i Skåne eller annorstädes så vore det högst rimligt att man valde att göra detta samtidigt som man gör länsförändringen. Men talar vi om försöksverksamhet tvingas vi ta hänsyn till en annan sak. Försöksverksamheten kan antingen permanentas eller så kan man återgå till det gamla. Det är det vi måste ha i bakhuvudet när vi tittar på konstruktionerna. Det är därför inte alldeles säkert att man använder sig av samma teknik om man genomför en försöksverksamhet som när man gör en långsiktig förändring.</textBlock>
  </contentBlock>
  <contentBlock page="0" id="i-6bceeb51fb081908">
    <textBlock id="i-a8da2a6934e792d1">Avslutningsvis vill jag säga till Inga Bergren att jag självklart hoppas, och vet, att det kommer ytterligare förtydliganden i propositionen. Det är bara det att jag, som jag sade inledningsvis, i alla fall vad avser kompetensfrågorna inte vill föregå remissomgången.</textBlock>
    <textBlock id="i-7f2b389b8694a210">Vi vill naturligtvis läsa av detta. Det finns säkert möjlighet att återkomma till kammaren senare.</textBlock>
  </contentBlock>
  <contentBlock page="0" id="i-d8cdecd49eaab44c">
    <textBlock id="i-7e9d702c086aeaf4">Överläggningen var härmed avslutad.</textBlock>
  </contentBlock>
  <contentBlock page="0" id="i-f60a74de55a68f41">
    <textBlock id="i-63dec2bc5a32329f">7 §  Hänvisning av ärenden till utskott</textBlock>
  </contentBlock>
  <contentBlock page="0" id="i-9a5b3e6d9e8f53e8">
    <textBlock id="i-d1853595563d44ba">Föredrogs och hänvisades</textBlock>
  </contentBlock>
  <contentBlock page="0" id="i-20df27d6865f2cce">
    <textBlock id="i-a2f78c0cc7fb6cb6">Motioner</textBlock>
  </contentBlock>
  <contentBlock page="0" id="i-7750957203cc9207">
    <textBlock id="i-7f04273c31cc98e0">1995/96:N20 och N21 till näringsutskottet</textBlock>
  </contentBlock>
  <contentBlock page="0" id="i-fd20339af32ac348">
    <textBlock id="i-d7fedfc7da08fa0c">8 §  Bordläggning</textBlock>
  </contentBlock>
  <contentBlock page="0" id="i-467b1523bda287c5">
    <textBlock id="i-9fce84ef34bed08b">Anmäldes och bordlades</textBlock>
  </contentBlock>
  <contentBlock page="0" id="i-af99658589ce1586">
    <textBlock id="i-bbb6d12180ecc3cf">Propositioner</textBlock>
  </contentBlock>
  <contentBlock page="0" id="i-bd926ae4eeaf832f">
    <textBlock id="i-afc275adeed738b5">1995/96:35 En ny lag om vissa internationella sanktioner</textBlock>
  </contentBlock>
  <contentBlock page="0" id="i-d0a38478d1d87c95">
    <textBlock id="i-6075b8cad43b9600">1995/96:110 Riktlinjer för åklagarväsendets organisation</textBlock>
  </contentBlock>
  <contentBlock page="0" id="i-62c52e6d961a94a8">
    <textBlock id="i-13c6e7dddf9ca394">1995/96:113 Svenskt deltagande i fredsstyrka i f.d.</textBlock>
    <textBlock id="i-ee622acbc9520329">Jugoslavien</textBlock>
  </contentBlock>
  <contentBlock page="0" id="i-b9ce209b4ea55b03">
    <textBlock id="i-0bf0267e699c80c2">1995/96:115 En ny lag om domstolsärenden</textBlock>
  </contentBlock>
  <contentBlock page="0" id="i-f0dce0f222694c83">
    <textBlock id="i-270135a021b388fd">Förslag</textBlock>
  </contentBlock>
  <contentBlock page="0" id="i-063bd6c8b36475a1">
    <textBlock id="i-9417f46d829668e5">1995/96:RB2 Förslag till lag om vissa äldre sedlar</textBlock>
  </contentBlock>
  <contentBlock page="0" id="i-84bdc0f3b30cbfab">
    <textBlock id="i-f79888d79023a9bd">1995/96:RR3 Riksdagens revisorers förslag angående samordnad länsförvaltning</textBlock>
  </contentBlock>
  <contentBlock page="0" id="i-ae62af5c1ff169e4">
    <textBlock id="i-2837b187ec4cecac">1995/96:TK2 Skrivelse från talmanskonferensen med förslag till indelning av budgeten i utgiftsområden</textBlock>
  </contentBlock>
  <contentBlock page="0" id="i-19d07ccef2ef1a98">
    <textBlock id="i-613e5bc00c3fa138">Motioner</textBlock>
  </contentBlock>
  <contentBlock page="0" id="i-653fe7e44dbf6ffb">
    <textBlock id="i-574a7d2ab9344aa6">med anledning av prop. 1995/96:109 Skattelättnad för riskkapital, m.m.</textBlock>
  </contentBlock>
  <contentBlock page="0" id="i-7e94241a998fcfe0">
    <textBlock id="i-f3b0dba2273bac0e">1995/96:Sk22 av Ronny Korsberg m.fl. (mp)</textBlock>
  </contentBlock>
  <contentBlock page="0" id="i-a9714fee93ae4c31">
    <textBlock id="i-5a3fe3269d4d4955">1995/96:Sk23 av Per Rosengren m.fl. (v)</textBlock>
  </contentBlock>
  <contentBlock page="0" id="i-f8163635da5e5d24">
    <textBlock id="i-7c4f0709554f82c6">1995/96:Sk24 av Elver Jonsson m.fl. (fp, kds)</textBlock>
  </contentBlock>
  <contentBlock page="0" id="i-c760b4d14f8af486">
    <textBlock id="i-18d2a0d419fe960b">1995/96:Sk25 av Bo Lundgren m.fl. (m)</textBlock>
  </contentBlock>
  <contentBlock page="0" id="i-bef16e43111e7082">
    <textBlock id="i-f1f866821d59e6de">1995/96:Sk26 av Göran Magnusson m.fl. (s, c)</textBlock>
  </contentBlock>
  <contentBlock page="0" id="i-81e176a87a35b30f">
    <textBlock id="i-92b3920cca2c6aa8">1995/96:Sk27 av Michael Stjernström m.fl. (kds)</textBlock>
  </contentBlock>
  <contentBlock page="0" id="i-56917ea864a39534">
    <textBlock id="i-fc893eb6381f0545">1995/96:Sk28 av Isa Halvarsson och Karin Pilsäter</textBlock>
    <textBlock id="i-4998060489eb497a">(fp)</textBlock>
  </contentBlock>
  <contentBlock page="0" id="i-545830a971b38160">
    <textBlock id="i-99a2b673e693d9ac">med anledning av prop. 1995/96:112 Ändring i lagen</textBlock>
    <textBlock id="i-dae06365842b7418">(1973:1199) om ersättning från den internationella oljeskadefonden</textBlock>
  </contentBlock>
  <contentBlock page="0" id="i-63b0fa9da82a64d7">
    <textBlock id="i-ea6faea1001a8444">1995/96:L23 av Dan Ericsson (kds)</textBlock>
  </contentBlock>
  <contentBlock page="0" id="i-1e55114f99ab73ba">
    <textBlock id="i-015716c254714e32">med anledning av förs. 1995/96:TK1 Skrivelse från talmanskonferensen med förslag till reform av spörsmålsinstituten</textBlock>
  </contentBlock>
  <contentBlock page="0" id="i-c07a87996439bbf8">
    <textBlock id="i-3bccb55fb119594f">1995/96:K12 av Margitta Edgren m.fl. (fp)</textBlock>
  </contentBlock>
  <contentBlock page="0" id="i-8f9e9be35f9fc6c0">
    <textBlock id="i-061ed995a58f7ace">Konstitutionsutskottets betänkanden</textBlock>
  </contentBlock>
  <contentBlock page="0" id="i-63e84e951bee2e4f">
    <textBlock id="i-55adab25aac0dc4d">1995/96:KU10 Sjukvårdssamverkan mellan landsting</textBlock>
  </contentBlock>
  <contentBlock page="0" id="i-3c5103d332d23c16">
    <textBlock id="i-c1739811f5e92464">1995/96:KU16 Vilande förslag om avbrytande av tillståndsgivningen på lokalradioområdet</textBlock>
  </contentBlock>
  <contentBlock page="0" id="i-a753640db915dfcf">
    <textBlock id="i-e334b241815e3f34">Finansutskottets betänkanden</textBlock>
  </contentBlock>
  <contentBlock page="0" id="i-e76986c7e9b64e7c">
    <textBlock id="i-92debaabdafca653">1995/96:FiU2 Ändringar i lagen om allemanssparande, m.m.</textBlock>
  </contentBlock>
  <contentBlock page="0" id="i-829c103457433191">
    <textBlock id="i-7c1769c53b3723ce">1995/96:FiU3 Försäljning av vissa högskolefastigheter vid Chalmers tekniska högskola i Göteborg, m.m.</textBlock>
  </contentBlock>
  <contentBlock page="0" id="i-98866b1c2f1756ff">
    <textBlock id="i-9a3db9babc81660a">1995/96:FiU4 Riksdagens revisorers verksamhet under budgetåret 1994/95</textBlock>
  </contentBlock>
  <contentBlock page="0" id="i-f1c420d5aa219f6b">
    <textBlock id="i-a7ce6d1803062cef">Justitieutskottets betänkanden</textBlock>
  </contentBlock>
  <contentBlock page="0" id="i-eaccf93e0630f981">
    <textBlock id="i-f3324ce2f58b05a9">1995/96:JuU6 Samhällstjänst</textBlock>
  </contentBlock>
  <contentBlock page="0" id="i-644fa78e3eef1f71">
    <textBlock id="i-5bcb3ad897e6a184">1995/96:JuU7 Tvåpartsprocess m.m. i de allmänna förvaltningsdomstolarna</textBlock>
  </contentBlock>
  <contentBlock page="0" id="i-fabc188cead4e067">
    <textBlock id="i-d5104bb592b2f08d">1995/96:JuU8 Rwandatribunalen</textBlock>
  </contentBlock>
  <contentBlock page="0" id="i-9873d38f225dd66e">
    <textBlock id="i-c488e8d4876650d9">1995/96:JuU9 Frister vid anhållande och häktning</textBlock>
  </contentBlock>
  <contentBlock page="0" id="i-5969c0dc8c4793d6">
    <textBlock id="i-042dccf1ca75cff1">1995/96:JuU10 Europarådets förverkandekonvention</textBlock>
  </contentBlock>
  <contentBlock page="0" id="i-444a060032f4a77a">
    <textBlock id="i-1d483e01daff4828">Utrikesutskottets betänkanden</textBlock>
  </contentBlock>
  <contentBlock page="0" id="i-6193d6dfbe7abd51">
    <textBlock id="i-336cbd433e72ad34">1995/96:UU8 Nordiska samarbetsöverenskommelsen</textBlock>
  </contentBlock>
  <contentBlock page="0" id="i-23a726ffcb2c1b1b">
    <textBlock id="i-582abe76fc7f3ac7">1995/96:UU10 Europa-Medelhavsavtalet med Tunisien</textBlock>
  </contentBlock>
  <contentBlock page="0" id="i-77f79c6455323318">
    <textBlock id="i-bb79f9448b704b32">Försvarsutskottets betänkande</textBlock>
  </contentBlock>
  <contentBlock page="0" id="i-7a14950356aafca9">
    <textBlock id="i-54e4aabf32ae3e86">1995/96:FöU1 Totalförsvarets förnyelse</textBlock>
  </contentBlock>
  <contentBlock page="0" id="i-2986823a0705fec5">
    <textBlock id="i-2119c2d1df8b22e7">Socialutskottets betänkanden</textBlock>
  </contentBlock>
  <contentBlock page="0" id="i-046c935b3131f11a">
    <textBlock id="i-6c898306a025f3f9">1995/96:SoU4 Barn och ungdom</textBlock>
  </contentBlock>
  <contentBlock page="0" id="i-0d2db5d592743b51">
    <textBlock id="i-9ab3d77d4e21b9ea">1995/96:SoU6 Barnbidrag m.m.</textBlock>
  </contentBlock>
  <contentBlock page="0" id="i-5f0e36dcb23b82b7">
    <textBlock id="i-245d188bbd6aa13e">1995/96:SoU7 Vissa ändringar i smittskyddslagen, m.m.</textBlock>
  </contentBlock>
  <contentBlock page="0" id="i-0da2b1819efbaeb1">
    <textBlock id="i-af69709a9df24ede">1995/96:SoU8 Ekonomisk reglering mellan landsting och kommuner med anledning av ökat kommunalt ansvar för psykiskt störda</textBlock>
  </contentBlock>
  <contentBlock page="0" id="i-0a28fa7fe6f82603">
    <textBlock id="i-07c38fb87ee2afe4">Kulturutskottets betänkande</textBlock>
  </contentBlock>
  <contentBlock page="0" id="i-ef3113448b218069">
    <textBlock id="i-6cb473e3ad1c580f">1995/96:KrU4 Pliktexemplarslagen, m.m.</textBlock>
  </contentBlock>
  <contentBlock page="0" id="i-7746170e66641253">
    <textBlock id="i-6509de6a00084e2c">Arbetsmarknadsutskottets betänkande</textBlock>
  </contentBlock>
  <contentBlock page="0" id="i-1edc101a9af941e3">
    <textBlock id="i-b9bda8b38f7958a2">1995/96:AU4 Anställning med lönebidrag</textBlock>
  </contentBlock>
  <contentBlock page="0" id="i-82220a07e3336756">
    <textBlock id="i-a18ac00554a2304d">Sammansatta utrikes- och försvarsutskottets betänkande</textBlock>
  </contentBlock>
  <contentBlock page="0" id="i-3a291ffb2efb8ef8">
    <textBlock id="i-5869389e6117b4cc">1995/96:UFöU1 Sveriges säkerhetspolitik</textBlock>
  </contentBlock>
  <contentBlock page="0" id="i-d540c924e30f17dd">
    <textBlock id="i-054c06b6a7223256">9 §  Anmälan om interpellationer</textBlock>
  </contentBlock>
  <contentBlock page="0" id="i-b4d9d90f15960263">
    <textBlock id="i-a27d0564147d1382">Anmäldes att följande interpellationer framställts</textBlock>
  </contentBlock>
  <contentBlock page="0" id="i-14cec9ba2ac43b3c">
    <textBlock id="i-6bc9e72b1e554e8c">den 24 november</textBlock>
  </contentBlock>
  <contentBlock page="0" id="i-ef04a0f71c731c86">
    <textBlock id="i-0f0660f96de59947">1995/96:35 av Margareta E Nordenvall (m) till socialministern om bidragsfusk</textBlock>
  </contentBlock>
  <contentBlock page="0" id="i-a77e38d65b77a2a5">
    <textBlock id="i-1fc00c4172b849b0">1995/96:36 av Peter Eriksson (mp) till miljöministern om skyddet av ozonskiktet</textBlock>
  </contentBlock>
  <contentBlock page="0" id="i-639908769c6d42c8">
    <textBlock id="i-a460be40c36816fc">den 30 november</textBlock>
  </contentBlock>
  <contentBlock page="0" id="i-fd2280d51814c55e">
    <textBlock id="i-27f6cc5065a35927">1995/96:37 av Sten Andersson (m) till justitieministern om förbud mot politiska symboler, m.m.</textBlock>
  </contentBlock>
  <contentBlock page="0" id="i-457bf0e3bf1f3785">
    <textBlock id="i-97d4de64134973e9">1995/96:38 av Per Unckel (m) till utbildningsministern om forskningsstiftelserna</textBlock>
  </contentBlock>
  <contentBlock page="0" id="i-c809cc0ccdad9f1b">
    <textBlock id="i-5c845616731c273f">Interpellationerna redovisas i bilaga som fogas till riksdagens snabbprotokoll tisdagen den 5 december.</textBlock>
  </contentBlock>
  <contentBlock page="0" id="i-4d420ebd7df2ffdc">
    <textBlock id="i-8b4a1ad7e20a3bae">10 §  Anmälan om frågor</textBlock>
  </contentBlock>
  <contentBlock page="0" id="i-004f54d5490107a9">
    <textBlock id="i-3ac81f70783f7d1c">Anmäldes att följande frågor framställts</textBlock>
  </contentBlock>
  <contentBlock page="0" id="i-b022e7da74b850a7">
    <textBlock id="i-f2ff6f975b27872f">den 28 november</textBlock>
  </contentBlock>
  <contentBlock page="0" id="i-1545d755a7e1d610">
    <textBlock id="i-f761f9fd07fea4c1">1995/96:141 av Ingvar Eriksson (m) till kulturministern om de historiska guldfynden i Norra Björke</textBlock>
  </contentBlock>
  <contentBlock page="0" id="i-b94cad96169694f5">
    <textBlock id="i-e8dd1589ebafc379">1995/96:142 av Lisbeth Staaf-Igelström (s) till försvarsministern om FN-personalens förmåner</textBlock>
  </contentBlock>
  <contentBlock page="0" id="i-a8ebcc38924982b5">
    <textBlock id="i-6976e8eb2adb6179">den 27 november</textBlock>
  </contentBlock>
  <contentBlock page="0" id="i-37cacfc1d18b36fb">
    <textBlock id="i-8fb1d35fa8e24eae">1995/96:143 av Gudrun Schyman (v) till försvarsministern om Kockums Thailandsaffär</textBlock>
  </contentBlock>
  <contentBlock page="0" id="i-34714c0c5e43f1a8">
    <textBlock id="i-44edebb7feca7ed6">1995/96:144 av Bengt Hurtig (v) till finansministern om EU-direktiv till skydd för arbetstagare vid överlåtelse av företag</textBlock>
  </contentBlock>
  <contentBlock page="0" id="i-afe7a122ced50061">
    <textBlock id="i-33bfcb65e6585870">den 30 november</textBlock>
  </contentBlock>
  <contentBlock page="0" id="i-3629af70bf763c77">
    <textBlock id="i-64963f110c9e130a">1995/96:145 av Eva Zetterberg (v) till statsministern om export av krigsmateriel till Indonesien</textBlock>
  </contentBlock>
  <contentBlock page="0" id="i-d4b4b4f2fe31ad02">
    <textBlock id="i-f07740993e94e4a3">1995/96:146 av Gudrun Lindvall (mp) till jordbruksministern om naturlaxen</textBlock>
  </contentBlock>
  <contentBlock page="0" id="i-4ebb64bd220a8477">
    <textBlock id="i-ce00436841a9de3d">1995/96:147 av Elver Jonsson (fp) till statsministern om statliga företags representation</textBlock>
  </contentBlock>
  <contentBlock page="0" id="i-d8608bf4b1daf3d2">
    <textBlock id="i-64b76a251194ab53">den 1 december</textBlock>
  </contentBlock>
  <contentBlock page="0" id="i-2256892b8384bffa">
    <textBlock id="i-31daa65c98db4990">1995/96:148 av Chatrine Pålsson (kds) till socialministern om familjens och skolans roll för att motverka våld</textBlock>
  </contentBlock>
  <contentBlock page="0" id="i-2c46cd37d09424ee">
    <textBlock id="i-9ae8ff122bfecb55">1995/96:149 av Birger Schlaug (mp) till statsrådet Jan</textBlock>
    <textBlock id="i-6014b608544171ea">Nygren om en granskning av Kockums påstådda utbetalningar till Thailand</textBlock>
  </contentBlock>
  <contentBlock page="0" id="i-7b9175f3edb604fc">
    <textBlock id="i-48ee6dc9b39e58c0">1995/96:150 av Chatrine Pålsson (kds) till socialministern om demensvården</textBlock>
  </contentBlock>
  <contentBlock page="0" id="i-de605cf5548a4f75">
    <textBlock id="i-b9dfa00b562aefdf">1995/96:151 av Chatrine Pålsson (kds) till justitieministern om narkotikapåverkade bilförare</textBlock>
  </contentBlock>
  <contentBlock page="0" id="i-926bd311bc589c62">
    <textBlock id="i-72485c68e9170749">1995/96:152 av Chatrine Pålsson (kds) till justitieministern om tystnadsplikt inom sjukvården</textBlock>
  </contentBlock>
  <contentBlock page="0" id="i-a87150e84221d361">
    <textBlock id="i-9df213aa76ec6bf9">1995/96:153 av Bo Lundgren (m) till näringsministern om förutsättningar för lokaliseringsbeslut</textBlock>
  </contentBlock>
  <contentBlock page="0" id="i-439b74f89c1dd028">
    <textBlock id="i-4b07c2fcaaa42179">1995/96:154 av Inger René (m) till justitieministern om tillsättning av en datalagskommitté</textBlock>
  </contentBlock>
  <contentBlock page="0" id="i-625ba2856dae2f89">
    <textBlock id="i-7325dee23d44c04f">1995/96:155 av Bo Lundgren (m) till finansministern om kommunala skattehöjningar</textBlock>
  </contentBlock>
  <contentBlock page="0" id="i-e829b12d66fdc78b">
    <textBlock id="i-525054a591c7e923">1995/96:156 av Bo Lundgren (m) till statsrådet Anna</textBlock>
    <textBlock id="i-ca32c763608a7b22">Hedborg om förmånsanknytningen av sociala avgifter</textBlock>
  </contentBlock>
  <contentBlock page="0" id="i-dcc4e2301013b087">
    <textBlock id="i-5d8ab75a221e98a9">1995/96:157 av Bo Lundgren (m) till statsrådet Anna</textBlock>
    <textBlock id="i-a8426268259623d4">Hedborg om egenavgifter i sjukförsäkringen</textBlock>
  </contentBlock>
  <contentBlock page="0" id="i-cc2d916ecb2bf0e7">
    <textBlock id="i-519f413c371459cf">1995/96:158 av Lennart Fridén (m) till kulturministern om svensk blåsmusik</textBlock>
  </contentBlock>
  <contentBlock page="0" id="i-57cff9a1b8f73557">
    <textBlock id="i-dbd7979e405deb59">Frågorna redovisas i bilaga som fogas till riksdagens snabbprotokoll tisdagen den 5 december.</textBlock>
  </contentBlock>
  <contentBlock page="0" id="i-11a531539cf006ee">
    <textBlock id="i-7a88a492b19c74aa">11 §  Kammaren åtskilde kl. 14.03.</textBlock>
  </contentBlock>
  <contentBlock page="0" id="i-ddd90930b16301f8"/>
  <contentBlock page="0" id="i-77b9371fc4a0393b">
    <textBlock id="i-5b7ca1cd251d1739">Förhandlingarna leddes av talmannen.</textBlock>
  </contentBlock>
</protocol>
